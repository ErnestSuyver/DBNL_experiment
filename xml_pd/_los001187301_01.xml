<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Los en vast. Jaargang 1873</title>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Los en vast. Jaargang 1873</hi> uit 1873.
               </edition>
               <respStmt>
                   <resp>
                       <corr>p. 340: ondertussehen → ondertusschen: ‘En ondertusschen heeft de ijver van Rome.’</corr>
                       <corr>p. 480: blijdsehap → blijdschap: ‘Meneer Woeker betuigde zijn blijdschap.’</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">_los001187301_01</idno>
               <idno type="format">DBNL-TEI 1</idno>
               <availability>
                   <p>2016 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p><hi rend="i">Los en vast. Jaargang 1873</hi>. S.C. van Doesburgh, Leiden 1873</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Los en vast. Jaargang 1873</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Los en vast. Jaargang 1873</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2016-03-08</date>
               <respStmt>
                   <name type="person">AB</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb ed="" n="voorplat"/>
<p>LOS EN VAST</p>
<p>DOOR</p>
<p>G. VAN GORKOM en H. DE VEER.</p>
<p>1873 - 1<hi rend="sup">e</hi> Aflevering.</p>
<p>LEIDEN,</p>
<p>S.C. VAN DOESBURGH.</p>
<pb ed="" n="binnenkant voorplat"/>
<p>LEIDEN: BOEKDRUKKERIJ VAN A.W. SIJTHOFF.</p>
<pb n="I"/>
<p><hi rend="spat">INHOUD</hi>.</p>
<p><table>
<row>
<cell role="header"/>
<cell role="header">Bladz.</cell>
</row>
<row>
<cell>Ter verzoening</cell>
<cell>1.</cell>
</row>
<row>
<cell>Spiritisme</cell>
<cell>42.</cell>
</row>
<row>
<cell>Tegen David Friedrich Strauss</cell>
<cell>71.</cell>
</row>
<row>
<cell>Hooger adel</cell>
<cell>89.</cell>
</row>
<row>
<cell>Odium diabolicum</cell>
<cell>111.</cell>
</row>
</table></p>
<pb rend="blank" n="II"/>
</div>
</cf>
<div type="chapter">
<interpGrp>
<interp type="secundair" value="pier003"/>
</interpGrp>
<pb n="1"/>
<head rend="h3">Ter verzoening.</head>
<head rend="h4">I.</head>
<p>Wij zaten met ons vieren en hadden juist druk genoeg over netelige onderwerpen geredeneerd om naar wat rust te verlangen. Doch, zooals 't gaat, de heeren waren tamelijk warm geworden en de een gunde den ander het laatste woord niet. Dat heeten ze dan ‘zich goed houden.’ Sommige poëten, evenwel, die niet zelden van opgewondenheid naar hun adem snakken, noemen het ‘doorslaan als een blinde vink.’ Moralisten, daarentegen, die graag het woord alleen hebben, zijn weer van meening dat het bij al dat gebabbel om 't koning kraaien te doen is. Wie zal er ons ooit het rechte van zeggen?</p>
<p>- ‘Meneeren,’ zei ik, ‘een oogenblik attentie!’ En een papier van mijn schrijftafel nemend las ik als volgt:</p>
<p>- ‘Wij, die in den strijd des levens het hart willen redden, en gezindheden begeeren aan te kweeken, welke een practisch materialisme ongerijmd moet achten, maar in welker
<pb n="2"/>koestering en veredeling wij een groot deel van onze levenstaak vinden, wij moeten dicht bij elkander blijven, door geene theoretische vragen ons laten scheiden, en ook van ons moet kunnen gezegd worden: zie, hoe innig zij elkander liefhebben.’</p>
<p>- ‘Daar heb ik niets tegen,’ zei er een.</p>
<p>- ‘Dat is een echte <hi rend="spat">vox humana</hi>,’ meende een ander.</p>
<p>- ‘Wáár kan ik dat ergens gelezen hebben?’ informeerde numero drie. ‘Wacht eens!...’ En hij peinsde met zekere onrust. ‘Ah!’ schoot hij op eenmaal uit, ‘dat hebt ge van Pierson...’</p>
<p>- ‘Van Pierson?... Uit Heidelberg?...’ vroeg een der anderen. En het scheen mij toe dat zijn aangezicht betrok.</p>
<p>&nbsp;</p>
<p>Het <hi rend="spat">was</hi> van Pierson wat ik had voorgelezen. Van Pierson uit Heidelberg, denzelfden. 't Was uit de ‘voorrede bij den vierden, vermeerderden druk’ van zijn ‘<hi rend="spat">Intimis,</hi>’ zeer onlangs verschenen.</p>
<p>‘Zóó?!... Is het van Pierson?...’ vroeg weer de man, wiens aangezicht ik had zien betrekken. Hij vroeg het met een langen uithaal, op dien zonderling slependen toon, waarvan een mensch, die plotseling met zijn figuur verlegen raakt, zich enkele malen pleegt te bedienen. ‘Ah!... van Pierson!...’ herhaalde hij met een tal van hoofdknikjes tegen het haardvuur. Alsof hij wou zeggen: ‘da's wat anders; nu begrijp ik 't.’</p>
<p>- ‘Wat mankeert u?’ hernam numero drie, min of meer kregel. ‘Heeft Pierson het weer verkorven?’</p>
<p>- ‘Hoe bedoelt ge?’ klonk droomerig het antwoord. Doch
<pb n="3"/>plotseling zich in postuur zettend, vervolgde spreker: ‘Weet ge wát ik dacht en zeggen wilde? Pierson is en blijft Pierson. Men moet met Pierson altijd op zijn hoede zijn....’</p>
<p>- ‘Diepzinnig gedacht,’ viel de ander in, ‘en toch heeft die opmerking u te veel tijd gekost. Op zijn hoede moet een mensch tegen allen en alles zijn, in de eerste plaats tegen zichzelven, da's zoo oud als de weg van Kralingen. Maar zal <hi rend="spat">ik</hi> u eens wat zeggen? ge doet me weer aan den jongen van den kruidenier denken; hij placht nooit koffie te malen, of 't was zijn vaste aardigheid: “een kerel die ze weer bij mekaer krijgt.” Sinds het jaar zóóveel kunt <hi rend="spat">gij</hi> van Pierson niets goeds meer hooren. Ge zijt een best mensch, doch als men “zeekre puntjens” raakt, zooals De Génestet zei, dan, neem me niet kwalijk, dan wordt ge onhandelbaar.’</p>
<p>'t Leed geen twijfel, ik had olie in het vuur gestort. 't Was mijn doel geweest bij het scheiden een draad in handen te geven, die uit den doolhof van abstracte redeneering ons redden kon. 'k Had zoo gemeend dat het woord uit de voorrede een opfrisschende kracht zou hebben voor wie door al 't gepraat zich niet prettiger gestemd voelde. Nu, het woord was dan ook goed genoeg.... Doch daar was men op den schrijver gekomen. Waar zou het einde zijn?</p>
<p>- ‘Meneeren,’ begon ik weer, ‘meneeren, ik geloof...’</p>
<p>Het was te laat; de heeren staken, als 't heet, een versche sigaar op. In een oogenblik zaten ze op hun paardje.</p>
<p>- ‘'k Heb u <hi rend="spat">altijd</hi> gezegd,’ begon het, ‘dat ge met Pierson moet oppassen. 'k Heb met geen enkel “jaar zóóveel” te maken; waarheid is waarheid en dat <hi rend="spat">blijft</hi> zoo. Als 't op mooie woorden aankomt, op prachtige volzinnen, op dat alles wat <hi rend="spat">gij</hi> bijzonder gedistingeerd noemt -, welzeker, dan is <hi rend="spat">hij</hi> de man, dat heb ik altijd gezegd. Maar.... 't <hi rend="spat">klinkt</hi> in
<pb n="4"/>den regel wel zoo fraai als het <hi rend="spat">is</hi>. Daar hebt ge nu weer 't citaat uit die voorrede.... Och, geef dat papiertje eens even.... verplicht!... Nu, hoor eens, dat <hi rend="spat">lijkt</hi> weer heel mooi: “wij moeten dicht bij elkander blijven, door geen theoretische vragen ons laten scheiden.” Maar vooreerst.... is het niets nieuws....’</p>
<p>- ‘Wat kan me dát schelen?’</p>
<p>- ‘U scheelt dat op 't oogenblik niemendal, zeer juist! 't Is Pierson die 't gezegd heeft en dus - gij vindt het iets heel bijzonders. Intusschen wordt datzelfde, om maar <hi rend="spat">iets</hi> te noemen, door allerlei domine's gezegd, door dienstdoende en emeriti, sinds jaren en eeuwen. Heeft het u ooit getroffen?...’</p>
<p>- ‘Misschien niet. 't Kan aan de manier hebben gelegen. Gij moet denken, de heeren zijn soms wat breedsprakig. Hier hebt ge 't in één fikschen trek.’</p>
<p>- ‘Praatjes, mijn lieve vriend! Parker en Ward Beecher, Kingsley en Robertson, Colani en Réville, Schwartz en Hausrath behoeven waarlijk in kracht en schoonheid van stijl voor uw Pierson niet onder te doen. Buitendien, toen Pierson nog domine was en dezelfde dingen zei op zijn eigen manier, toen hebt ge er geen acht op gegeven...’</p>
<p>De ander kuchte: ‘Laat dát nu maar rusten!...’</p>
<p>- ‘Zooals ge verkiest,’ was het antwoord. ‘Wat ik dan zeide, Pierson heeft in die voorrede niets nieuws verteld. Ik ga nog verder en beweer, dat die heele aanmaning, door geen theoretische vragen ons te laten scheiden, een ondoordacht woord, kortom, een phrase is...’</p>
<p>- ‘Pas op dat ge u zelven niet voorbijpraat...’</p>
<p>- ‘Wees onbekommerd! Een phrase, herhaal ik; een groot woord dat niets om het lijf heeft. <hi rend="spat">Voelt</hi> ge dat niet? Ik bid
<pb n="5"/>u, wat helpt het of men de menschen al toeroept: vrienden, blijft toch dicht bij elkander! laat u door geen theoretische vragen scheiden’?</p>
<p>- ‘Bedoelt ge dat al uw preeken weinig helpt? Ge weet, op dit punt heb ik me nooit illusies gemaakt.... Doch ik meende, dat zouden we laten rusten....’</p>
<p>- ‘Gij wilt mij niet begrijpen. Preeken is goed, mits men goed preeke. Doch wát als ge mij met onbekookte vermaningen aankomt? Dat doet hier de heer Pierson. Hij praat over de practijk alsof ze met theorieën niets had te maken. Mijn lieve meneer, dat is, geloof me, weer de voornaamheid van den jongen emeritus. 't Wil zeggen, dat men het ijdele van alle bespiegeling heeft ingezien, dat men dien ganschen rommel van theorieën over de beteekenis van 't menschelijk leven maar aan de heeren van de kerk moet overlaten, dat het ter wereld niets afdoet hoe men over zedelijke bestemming en dergelijke beuzelingen denkt, dat het alles maar op de practijk aankomt enz. enz. Ik ken dat liedje van buiten en, of gij me gelooven wilt of niet, het is zoo oppervlakkig als het voornaam moet heeten. Wat is ons practisch leven toch anders dan een toepassing van theorieën die we ons met meerder of minder juistheid van oordeel hebben eigen gemaakt? Wat heeft het dan in dat er om theoretische vragen geen scheiding tusschen ons mag komen? Is het iets meer dan onzin? De scheiding is noodzakelijk, beweer ik. Kunt gij, kan ik op den duur met iemand vrede hebben, bij iemand blijven, die, bij voorbeeld, de waarde van een menschenleven met die van scheurpapier gelijkstelt? Is er gemeenschap mogelijk tusschen hem die het huwelijk in eere wil houden en hem die er niets dan een instelling van huisbakken bekrompenheid in ziet? 't Is immers te zot om alleen te loopen. Goeie vriend, bij een menigte dus-<pb n="6"/>genoemd “theoretische vragen” hindert ons de enkele omstandigheid reeds dat men de onbeschaamdheid had er “vragen” van te maken. En ge zoudt willen dat we er, in alle lievigheid, over gingen keuvelen als over koetjes en kalfjes?.... Hartelijk dank! Noch gij, noch ik hebben zóó verdraagzaam een natuur, en 't is maar goed ook. Of begint ook <hi rend="spat">gij</hi> al onder de humanen bij uitnemendheid te behooren, 
die letterlijk <hi rend="spat">alles</hi> verdragen kunnen, tot de theorieën van 't cynisme toe? Een mensch mag niet hatelijk zijn, dat is <hi rend="spat">mijn</hi> theorie ten minste, maar anders... men zou de heele philosofenbent die tegenwoordig op straten en wegen over 't universum begint, om in den regel met de meisjes te eindigen -, men zou ze, ik weet niet wát doen of toewenschen....’</p>
<p>- ‘Ge zijt niet kalm, mijn waarde.’</p>
<p>- ‘Dat <hi rend="spat">wil</hi> ik niet wezen als 'k aan <hi rend="spat">die</hi> kerels denk.’</p>
<p>- ‘Maar gij wilt toch ordentelijk zijn, voet bij stuk houden en geen mensch, wien ook, onbillijk beoordeelen?... Zie eens, we hadden 't over een citaat dat u aanvankelijk wel aanstond; zoolang ge namelijk niet wist van welken schrijver het was. Daar hoort ge, 't is van Pierson -, en onmiddellijk betrekt uw gezicht....’</p>
<p>- ‘Dat wil zeggen...’</p>
<p>- ‘'t Wil zeggen, laat mij even uitspreken, dat ge op een verkeerden weg komt. Daarom niet getreurd, dwalen is menschelijk, doch nu dwaalt ge hoe langer hoe verder van huis, ge raakt aan 't doorslaan en dat is erger. Eerst heet het, dat Pierson volstrekt niet met een nieuwigheid aankomt, dat de heeren van den kansel sinds jaar en dag hetzelfde zeggen. Best, 'k heb er vrede mee. Dán beweert ge dat uw collega's, althans sommigen hunner, 't geen haar minder goed of mooi gezegd hebben. Goed, ik spreek het niet tegen. Maar wa
<pb n="7"/>doet <hi rend="spat">gij</hi> nu? Ge gaat uzelven tegenspreken. Ondanks mijn vriendelijke waarschuwing praat gij uzelven voorbij. Pierson's woord, zegt ge, is niet ontvankelijk; het is een phrase, een groot woord, niemand heeft er iets aan. Pierson wil het onmogelijke, hij miskent het verband tusschen theorie en practijk. Met uw verlof, als dát waar is hadt ge beter gedaan uw collega's te laten rusten, want in dát geval zijn ze eenvoudig medeplichtigen... Doch uw beschuldiging is <hi rend="spat">niet</hi> waar. Zijt gij een theologant en weet ge dat niet?</p>
<lg type="poem">
<l>“Sagt mir, was ist die Kirchengeschichte?</l>
<l>Sie wird mir in Gedanken zu nichte,</l>
<l>Es giebt unendlich viel zu lesen;</l>
<l>Allein was is das alles gewesen?”</l>
</lg>
<p>Ik begrijp wat ge zeggen wilt, en ge hebt gelijk, het is niet alles zoo mal geweest als 't soms kan schijnen. 'k Geef u toe, zoo'n versje is spoediger gemaakt dan menige strijd begrepen. Doch wees billijk en erken, op <hi rend="spat">uw</hi> beurt, dat er <hi rend="spat">“durch alle Säcla</hi>” over theoriëen getwist is, die met beginselen en gezindheden niets hadden uit te staan. Hebt gij 't in uw pastoralen werkkring niet ondervonden dat de menschen om allerlei nesterijen uit elkaar gingen? dat ze dood bleven op een dooie letter? dat ze te kittelooriger werden naarmate 't punt van verschil te onbelangrijker was? Hebt ge mij uit uw eigen ondervinding geen staaltjes opgedischt, waarbij een mensch de tranen in de oogen kwamen? Wèl, kan men Nederlander zijn, en van de geschiedenis iets geleerd hebben, zonder te beseffen dat religie éen ding is en allerlei gehaspel over “de leer” een ander? Beter dan ikzelf weet gij deze dingen; waarom houdt ge dan geen voet bij stuk?
<pb n="8"/>Waarom <hi rend="spat">blijft</hi> ge uw collega's niet prijzen, die erger zonde kennen dan de zonde der ketterij, zooals 't heet, en die op “eenigheid des geestes” (zeg ik het goed?) blijven aandringen bij verschil van meening? Zij hadden en hebben 't bij 't rechte eind, mijn waarde! Wilt ge zeggen dat er in deze wereld verderfelijke, zeer verderfelijke, allerverderfelijkste theorieën verkondigd worden, ik spreek u alweer niet tegen. Wilt gij <hi rend="spat">die</hi> bestrijden, ik hoop u nog lang terzij te staan. “Smeerpoesen”, zie het zóoveelste leekedicht, zijn er altijd geweest en zullen er vooreerst nog wel blijven; domkoppen ook, heethoofden en dwepers insgelijks. Te ontkennen dat hun theorieën op menig ongelukkige een noodlottigen invloed oefenen, 't ware de dwaasheid zelf. Maar wie dat ontkenne, Pierson niet, daar wil ik u maar hebben. Wat zegt hij? “Wij, die in den strijd des levens het hart willen redden en gezindheden begeeren aan te kweeken, welke een practisch materialisme ongerijmd moet achten - -, wij moeten dicht bij elkander blijven, door geene theoretische vragen ons laten scheiden.” Bij al wat u lief is, wat hebt ge daartegen? Meent ge dat b.v. elk theoretisch materialist ook vanzelf een practisch materialist is, ge kunt het niet volhouden met het oog op.... ge weet wel wie. Meent ge dat het met zulke theoristen toch eindelijk tot Grobianisme moet komen, meent ge dat? Een reden te meer, lieve vriend, om Pierson's woord ter harte te nemen. Een reden te meer om “dicht bij” hen “te blijven.” Licht dat ge 't dreigend gevaar van hen afweert. Één ding is zeker: zoo ge u door 't verschil in theorie van hen laat “scheiden”, 't is met alle kans op invloed uwerzijds gedaan. Ik wenschte wel dat gij en sommigen uwer collega's dat wat meer bedacht. Om honderd en éen leerstukken, die weleer het heilige der heiligen waren, 
breekt gij
<pb n="9"/>uzelven en ons het hoofd niet langer; 't is verstandig, zou ik denken. Maar kom er vooruit, gijlieden hebt zoo hier en daar nog een voorbehoud, dat even heilloos kan werken als de vroegere behoudzucht. Wees eerlijk, kunt gij 't mij en anderen vergeven dat we weinig of niet in de kerk worden gezien?... Doch 't is waar, dat zouden we laten rusten.... Ik bedoel maar, gij moest met beide handen de toegestoken hand van Pierson aangrijpen. Met u wil hij leven en werken voor een heilig idealisme. Geloof me, niet zoo heel talrijk zijn de wapenbroeders van <hi rend="spat">zijn</hi> gehalte. O, dat weet ge zoogoed als iemand. Nog zie en hoor ik u met hem dwepen! Onder zijn vaandel te strijden tegen al wat <hi rend="spat">vulgair</hi> was, ge achttet het indertijd uw eer en uw lust. Maar hij heeft de kerk verlaten, het predikambt vaarwelgezegd althans, en nu zult ge in hem geen aanvoerder, niet eenmaal een vriend meer erkennen?.... Als <hi rend="spat">hij</hi> tegenwoordig iets zegt, zult gij altijd onraad vermoeden? 't Zal mooi klinken, maar niet vertrouwd wezen? 'k Wou dat ge wijzer waart. Op mijn woord, het is met u en nog een stuk of wat collega's in dit opzicht niet zooals 't wezen moest. Waar zal het heen als ge op <hi rend="spat">die</hi> manier de onschuldigste gezegden, neen, de edelste uitingen van een man als Pierson òf langs u heen laat glijden, òf op zóó averechtsche wijs verklaart, met zulk een argwaan bejegent?... Wat zegt <hi rend="spat">gij</hi> beiden er van?’ En de spreker wendde zich plotseling tot de twee die zich niet in 't débat gemengd en met meer of minder aandacht geluisterd hadden.</p>
<p>- ‘Wat <hi rend="spat">ik</hi> er van denk,’ zei niet ik, maar de ander; ‘wat <hi rend="spat">ik</hi> er van denk? Wel, <hi rend="spat">ik</hi> denk dat onze eerwaarde u in zijn hart al gelijk heeft gegeven. 't Zou anders ook ál te gek zijn. De menschen praten wel eens van spijkers op laag water zoeken; hoe ze aan het spreekwoord komen weet ik niet;
<pb n="10"/>maar ik denk dat onze vriend met dat werkje bezig is geweest. Gijzelf, dit in 't voorbijgaan, hebt veel te veel woorden verspild, dat denk ik óók. Misschien hebt ge in de veelheid der woorden zelfs een enkele keer gestruikeld, best mogelijk! Waarom ook niet? Een paard met vier pooten kan wel struikelen, zei die vrouw laatst. Ge hebt het daarom toch goed gemeend, welzeker! Dat voelt onze dominé ook wel. Wat wil hij? Het woord van Pierson is zoo goed als eenig menschenwoord zijn kan. Ik zeg er amen op. Ik zit niet te muggeziften, te mokken of te pruilen. Goeie hemel, als het zeggen van Pierson eerst een gemeenplaats moet heeten, vervolgens een phrase, en dan, wat weet <hi rend="spat">ik</hi> het? dan kan het ook evengoed een weergasch pedant woord zijn, of zoo iets. Dan kan men zeggen: hoor me zoo'n man eens; hij heeft met zijn clubje, met zijn intiemen, de braafheid en edelheid in pacht, hij praat van “<hi rend="spat">wij</hi>” of 't zoo niemendal is, hij acht zich heilig bij die anderen: practische materialisten enzoovoort und so weiter.... 't Verwondert me heusch dat onze eerwaarde er zekere gelijkenis niet bij te pas heeft gebracht.... Neen, waarlijk, in vollen ernst, op <hi rend="spat">die</hi> manier kan men <hi rend="spat">alles</hi> wel 't onderste boven redeneeren. Als dat woord uit Pierson's voorrede geen raisonabel, braaf woord is, dan weet ik niet meer hoe zulk een woord er uitziet; dat denk <hi rend="spat">ik</hi> er van.’</p>
<p>- ‘En gij?’ vroeg de vorige spreker, mij aankijkend.</p>
<p>- ‘Ik?...’ mocht ik zoo zeggen. ‘Ik denk dat het tijd wordt om te gaan rusten. Mijn collega is onder ulieder gesprek al half in slaap gevallen.... Weet ge wát?... Als ik over 't woord uit de voorrede, of naar aanleiding van dat woord en van uw gesprek, in ernst nog wat mocht denken, dan,
<pb n="11"/>ik beloof het u, dan zult ge er meer van hooren -, vindt ge dat goed?’</p>
<p>En de zitting werd ‘opgeheven.’</p>
<div type="section">
<head rend="h4">II.</head>
<p>Ik heb er sinds den avond van bovenvermeld gesprek de historie van <hi rend="spat">olim</hi> nog eens op nageslagen, ook de ‘nieuwe reeks’ van ‘<hi rend="spat">Intimis</hi>,’ vooral het hoofdstuk over ‘Vrijheid.’ 't Spreekt wel vanzelf dat mij, onder die lectuur, 't verleden weer recht levendig voor den geest kwam; het schoon verleden toen Pierson en Huet als om strijd hun machtige stem voor de zaak der godsdienst verhieven, tal van beschaafden tot luisteren drongen en menigte van predikers met nieuwe geestdrift voor 't predikambt vervulden. Waar is hij gebleven, de ernstig-liefelijke tijd toen beide mannen dien invloed oefenden, godsdienstige aanvoerders, niet bij overrompeling, niet door een loos verdrag, naar het scheen, maar krachtens hunne natuur, maar bij de gratie hunner gaven.</p>
<p>In het voorjaar van 1865 achtte Pierson - om nu bij hèm te blijven - zich verplicht zijn predikambt neer te leggen, de kerk 't vaarwel toe te roepen. Het kon wel niet anders of door de opzettelijke herinnering van 't verleden moest ik temet ook ál het wee van de jaren vijf-, zes- en zeven-en-zestig weer gevoelen. Hoeveel scherpe en bittere woorden zijn er toen gewisseld tusschen hem die was heengegaan en sommigen die tot de ‘blijvers’ behoorden! Er weet ge wat mij opnieuw getroffen heeft? Dat er in den loop des tijds te weinig toenadering is gekomen tusschen mannen, die eenmaal zoo innig verbonden waren door innige sympathie. Heeft zich het
<pb n="12"/>eene misverstand op het andere gestapeld? En moest ook <hi rend="spat">hij</hi> er de bittere vrucht van plukken? Hij, die zich jarenlang zoo edel beijverde om onder de zonen van 't zelfde huis het misverstand uit de wereld te helpen? Die meer dan iemand op onderlinge waardeering aandrong, ja, er zoolang in voorging? Zonderling droeve loop der zaken hier beneên! Wie bewaart er den moed en den levenslust bij?</p>
<p>Zoo vroeg ik, verdrietig gestemd. En zie -, 't scheen waarlijk alsof niemand anders dan juist Pierson zelf met al de veerkracht van zijn geest mij zou sterken, gelijk menigmaal voorheen! Wat las ik in de ‘nieuwe reeks’ van zijn ‘<hi rend="spat">Intimis</hi>’? Onder meer ook dit: dat hij ‘destijds,’ in die jaren van scherpe polemiek, zijn zedelijke vrijheid tegenover de kerk nog niet veroverd had. ‘Op de liefde van vorige dagen,’ dus vervolgt Pierson, ‘was een weerzin gevolgd, die even als de liefde den blik benevelde. - Later is de waardeering gekomen.’</p>
<p>Goddank! dacht ik; wie éens voorganger was in geest en waarheid, die blijft het! Ziehier een mensch die zich de belijdenis niet schaamt, dat hij indertijd gedwaald heeft. Die mensch heet Allard Pierson. Gezegend zal hij zijn en tot een zegen! Hij zal zijn levenslust behouden, al haalde het leven door sommige zijner liefste verwachtingen een streep. Hij zal een macht in 't lieve vaderland blijven, al verliet hij den kansel en al werd hij tot hoogleeraar benoemd.... niet in 't vaderland, maar te Heidelberg, gelijk bekend is.</p>
<p>‘Later is de waardeering gekomen,’ ik las en herlas die woorden: niet, wil ik hopen, om onedelmoedig mijn hart aan 's naasten ‘<hi rend="spat">peccavi</hi>’ op te halen; niet in dorperlijke praalzucht of met kleinzieligen partijtrots; neen, maar met innige blijdschap, wijl mij de tijd gekomen scheen, zoolang en vurig verbeid, die aan onzalige verwijdering een eind zou maken. Helpe
<pb n="13"/>er aan mee wie kan! Pierson gaat voor; volge wie als hij het goede liefheeft! Zoo dacht ik.</p>
<p>En zoo denk ik nog. Mijn eerste opgewondenheid, intusschen, werd later wel eenigszins bekoeld. Had mijn vriend tóch gelijk toen hij beweerde, dat men ‘met Pierson altijd moet oppassen;’ dat men zich in den regel door den klank zijner woorden laat verleiden?.... Bedaard! kalmpjes aan! blijft in ieder geval de boodschap.</p>
<p>‘Later is de waardeering gekomen;’ zoo het bij nader onderzoek minder is dan 't schijnen kon, het is toch vrij wat meer dan niets. Bijaldien onhandige vleiers, dit durf ik verzekeren, heden ten dage mochten napraten wat Busken Huet indertijd, ongevraagd adviseerend, te kennen gaf: dat, namelijk, in den strijd tusschen Pierson en de ‘blijvers’ het recht onvoorwaardelijk aan de zijde des eersten was; Pierson zelf zou gereed zijn om hun toe te voegen: ‘ik ben al verder.’ Inderdaad, hij <hi rend="spat">is</hi> verder, hoogerop gekomen. Het stof der partijschap waait hem heden niet meer in de oogen als ‘destijds,’ in de dagen van geprikkelden hartstocht en zeer bijzondere gevoeligheid. Wie ook denke, of zegge, dat de moderne kerkmannen indertijd recht dapper in de weer zijn geweest om hun reputatie als denkende wezens te verspelen en een fatsoenlijk mensch voorgoed van zijn laatste restantje kerkliefde te ‘ontzwavelen;’ wie ook heden nog uit hun woorden en daden van ‘destijds’ mocht willen bewijzen dat het niet de moeite waard is naar <hi rend="spat">hun</hi> christendom te verlangen -, Allard Pierson doet niet met hen mede. Aan zoo onbillijk een oordeel heeft hij geen lust meer. Zijn eigen inzicht is juister, klaarder geworden.</p>
<p>Hij erkent dat zijn blik ‘beneveld’ is geweest. Voor niets ter wereld zou hij, denk ik, zijn woord van 't jaar 67 herhalen, dat ‘de geheele liberale partij in de kerk zich veront-<pb n="14"/>waardigd’ van hem ‘heeft afgewend en met andere woorden gezegd: denk over den bijbel, over Jezus, over God, zooals gij verkiest, maar wat de kerk betreft, <hi rend="spat">noli me tangere</hi>, zij is ons kleinood!’<note n="1)" place="foot">Dr. A. Pierson. Gods wondermacht en ons geestelijk leven. Arnhem. D.A. Thieme. 1867. bl. 34.</note> Pierson weet thans beter. Hem kon het op den duur niet ontgaan, dat er op het altaar der ‘liberale partij in de kerk’ ook <hi rend="spat">heilig</hi> vuur gebrand heeft toen zij tegen hem opstond; dat er ook van <hi rend="spat">zijn</hi> kant reden tot ernstige verstoordheid was gegeven; dat de strijd van ‘destijds,’ hoe ook door veel ontluisterd, in den grond der zaak geen geraaktheid van kleinzielige behoudzucht, maar wel degelijk een ijver voor groote belangen, een opkomen voor beginselen was.</p>
<p>Tot zóóver alles in orde. De hand der verzoening mannelijk en van harte aan de vroegere collega's toegestoken. Men oordeele naar de eigen woorden uit de ‘nieuwe reeks’ van ‘<hi rend="spat">Intimis</hi>,’ bl. 232 enz.: - ‘Het is alsof de menschheid zekere goederen dan eerst op vollen prijs kan stellen, wanneer men haar gezegd heeft, dat zij bereid moet zijn om ze prijs te geven voor iets hoogers en algemeeners. Onder het licht van deze geschiedkundige waarheid moet de beteekenis van de kerk beschouwd worden. Zoo waar het is, dat wij naar een toestand moeten trachten, waarin alle kerkelijke verdeeldheid opgehouden zal hebben scheiding te maken tusschen menschen en menschen - -, even onbetwistbaar schijnt het mij toe, dat dit einddoel langs onmiddellijken weg te willen bereiken de zekerste wijs is van het te missen. Geen filanthropisch kleurloos genootschap ter bevordering der humaniteit kan ons baten, maar de beste en hoogste eenheid zal bevorderd worden, wanneer wij ons splitsen in kringen - - - -.
<pb n="15"/>Dat schijnt mij de beteekenis ook der onderscheidene kerkgenootschappen. Al sluit hun bestaan de ontkenning in van hetgeen onder den naam van humaniteit ons hoogste ideaal blijft, zoo moeten wij nogtans, voorgelicht door de geschiedenis, toegeven, dat de verdeeldheid die zij in het leven roepen en onderhouden vooralsnog de onmisbare voorwaarde kan zijn ter bereiking van hetgeen ons het hoogste dunkt. En dit is geheel in overeenstemming met eene wet - - - volgens welke alle menschelijke dingen op eene tegenstrijdigheid rusten. Het grootste blijk van gezond verstand schijnt hij te geven, die deze onverbiddelijke wet - kenmerkend teeken wellicht van onze eindigheid - geduldig en, kan het zijn, blijmoedig aanvaardt, zonder langer de grillige werkelijkheid aan het schema van zijne logika te willen onderwerpen.’</p>
<p>Ziedaar; het staat natuurlijk iedereen vrij tegen deze redeneeringen op te komen als hij 't er niet mee eens is; doch weet ge wat volgens alle regelen van logica en billijkheid <hi rend="spat">niet</hi> vrij staat? Tegenover deze redeneering te ontkennen dat Pierson het voor de kerkgenootschappen zoo kras mogelijk opneemt. Hun bestaan, zegt hij, is nuttig, neen, noodzakelijk voor de komst van het rijk der humaniteit. ‘Het grootste blijk van gezond verstand schijnt hij te geven’ die 't ‘geduldig, kan het zijn, blijmoedig’ erkent ‘zonder langer de grillige werkelijkheid aan het schema van zijne logika te willen onderwerpen,’ anders gezegd, zonder langer voor abstracties te willen strijden, van fantasieën te willen leven, iets wat Pierson bijwijlen overkwam en overkomt en wat vooral in de dagen van ‘destijds’ tot veel verdrietelijkheden aanleiding gaf.</p>
<p>‘De waardeering is’ nu ‘gekomen.’ Libanius, oratorischer gedachtenis, heeft, eeuwen geleden, niet ondubbelzinniger voor de heidensche tempelen gesproken, dan Pierson thans pleit
<pb n="16"/>voor onze kerkgenootschappen. Zij hebben, dit is zijn tegenwoordige overtuiging, hun gewichtige ‘opvoedkundige beteekenis.’ Hij vindt het zelfs ‘jammer genoeg, dat die opvoedkundige beteekenis der kerkgenootschappen zoo dikwerf verijdeld wordt door gebreken, waarin men vaak juist hun wezen schijnt te stellen.’ Hij zou wenschen dat het anders ware. Hij zou met name de ‘vormelijkheid’ en het ‘klerikalisme’, die voor ‘het hooger leven der natie’ noodlottig zijn, voorgoed uit ons kerkendom willen verbannen. Met het ‘formalisme’ zou dat ‘misschien moeilijk geheel’ te doen zijn; het ‘klerikalisme,’ daarentegen, kon zeer goed verwijderd worden ‘indien de menschelijke hoogmoed zichzelven verloochenen wilde...’ Ja wel... dán kon het zeer goed... Doch wat ik nu zeggen wilde, de vroegere collega's mogen tevreden zijn. Met hun ‘blijven’ hebben zij ‘het grootste blijk van gezond verstand’ gegeven. Laat hen voortgaan het ‘hooger leven der natie’ te ontwikkelen door te strijden tegen ‘klerikalisme en formalisme,’ gelijk zij dat voor jaren reeds deden in navolging van collega Pierson, of althans in eendrachtig samenwerken met hem. Laat hun hart zich verheugen over de sympathie voor hun leven en streven, die met Pierson's ‘waardeering’ is teruggekeerd sinds geen ‘weerzin’ langer zijn ‘blik benevelt.’ Laat hen met beide handen de hand der vernieuwde broederschap aannemen, die Pierson hun toesteekt. O, hoe heerlijk! De geest der verzoening is de wereld nog niet uit. En wie of wat maakt in deze wereld blijder, gelukkiger dan juist hij?!</p>
<p>Wat mag er dan aan mijn eigen gevoel van blijdschap over Pierson's verandering nog haperen? Wat is 't dat ik nog van geen enkel collega een recht helderen juichtoon over Pierson's ‘waardeering’ vernam?</p>
<p>Had mijn vriend <hi rend="spat">toch</hi> gelijk?....</p>
<pb n="17"/>
<p>Zeer zeker is er eenige kans op zonderlinge verrassing wanneer ons, in hetzelfde opstel uit ‘<hi rend="spat">Intimis</hi>’ waaraan ik bovenstaande citaten ontleende, op bladzijde 229 beduid wordt dat we, trots al de ‘waardeering’ die gekomen en al den ‘weerzin’ die gegaan is, nog altijd in de tweespalt van 't jaar 65 gebleven zijn. Men herinnert zich het ‘Woord aan mijne laatste gemeente’? Men weet nog hoe daarin over ‘de kerk’ gesproken werd? Men heeft nog de heugenis van het thema: ‘inhumaan is in hooge mate het bestaan van verschillende kerkgenootschappen’? Men hoort nog de oproeping aan 't adres der vaders en moeders in bedoelde ‘laatste gemeente,’ om in zake van opvoeding hun kinderen niet langer met ‘katechisatie’ ‘godsdienstoefening,’ en - dit als in éen adem! - met ‘onvruchtbare kwezelarij’ lastig te vallen? In éen woord, men heeft nog dat ‘woord’ niet vergeten waarin de ‘weerzin’ een eerste stem heeft gehad en de ‘waardeering’ totaal zoek was?... Welnu, dat ‘woord,’ datzelfde ‘woord,’ heet op bl. 229 ‘een schrijven waarvan ik’ - Pierson - ‘de hoofdzaak niet terugneem.’</p>
<p>Mijne heeren collega's, het verwondert mij niet dat gij, ondanks 't waardeeringsprogram, onder deze omstandigheden, niet jubelt als op een vrede- en verzoeningsfeest. 't Is, op mijn woord, een raadselachtige, laat mij zeggen, een dwaze historie. Acht jaren geleden waren onze kerkgenootschappen in Pierson's schatting de noodlottigste dingen van de wereld, uit het oogpunt der edele humaniteit beschouwd. Acht jaren later ‘schijnen’ ze hem ‘de onmisbare voorwaarde - - ter bereiking van hetgeen ons het hoogste dunkt,’ en ‘het grootste blijk van gezond verstand schijnt hij te geven,’ die 't ‘geduldig en, kan het zijn, blijmoedig’ erkent. Wat is er bij dezen loop en stand van zaken natuurlijker, zou
<pb n="18"/>men zoo vragen, dan dat onze vriend thans eenig leedwezen gevoelt over - - zijn heengaan als predikant? neen, laat dát nog rusten, maar over het alarm, in de jaren 65-67 door hem gemaakt, à propos van die voor ware humaniteit zoo fatale kerkgenootschappen? Wat zou natuurlijker zijn dan een gevoel van blijdschap en dankbaarheid nu 't hem gebleken is, dat gezegde genootschappen desniettemin, ondanks 't alarm en in weerwil van de bekende oproeping, nog altijd voortbestaan? Wat natuurlijker, kortom, dan een recht ondubbelzinnig herroepen van het vroegere ‘<hi rend="spat">écrasez l'infâme</hi>’ of ‘<hi rend="spat">les infâmes</hi>!’ met een hartig en hartelijk woordje daarnevens van hulde en sympathie aan de collega's die ‘gebleven’ zijn?...</p>
<p>In plaats van dit een of ander 't verrassend bericht dat men van het ‘destijds’ (zegge, in dien zwarten tijd) geschrevene ‘de hoofdzaak niet terugneemt.’ Ligt hierin niet iets verbijsterends?</p>
<p>Ter verklaring zij althans <hi rend="spat">iets</hi> beproefd!</p>
<p>Zooeven hoorden wij van Pierson de verzekering dat ‘alle menschelijke dingen op eene tegenstrijdigheid rusten.’ Recht duidelijk is mij de regel niet; welk ‘menschelijk ding’ er bijvoorbeeld op de straks aangewezen ‘tegenstrijdigheid’ rust, zou ik niet durven beslissen. Doch zooveel schijnt te blijken dat Pierson zelf van tegenstrijdigheden veel goeds verwacht. Inderdaad, zoo op iemand, schijnt op hem het woord van Goethe toepasselijk: ‘<hi rend="spat">Der Mensch ist ein lebendiger Widerspruch</hi>.’ Doch wát is 't geval?</p>
<p>'t Geval is dat Pierson een bijzonder beweeglijke natuur heeft, vatbaar voor allerlei indrukken, ook voor de meest tegenstrijdige, en daarbij een onweerstaanbare behoefte om zijn gewaarwordingen aan anderen mee te deelen. Nu weet men, dat van oudsher ‘in de veelheid der woorden overtre-<pb n="19"/>ding ligt’; ik meen dat de spreukenschrijver 't ergens zóó uitdrukt; in ieder geval, de opmerking is juist. Van ‘overtreding’ nu tot ‘schuldbelijdenis’ is voor een beweeglijke en loyale natuur zeer dikwijls maar als éene schrede. Die schrede werd door Pierson meermalen in 't openbaar gedaan. In dit opzicht kan hij met J.H. Gunning worden vergeleken. Inderdaad heeft hij met die rijk begaafde persoonlijkheid niet weinig gemeen, al verschillen de twee persoonlijkheden in andere opzichten weer hemelsbreed van elkander. Ook in hun manier van biechten verschillen zij. Bij Gunning is het de oude kerkstijl die ons treft, of <hi rend="i">niet</hi> treft: bij Pierson meer de weemoedsstijl van den nieuweren tijd, gekruid met iets wat naar humor en satire zweemt. Deze parallel in 't voorbijgaan.</p>
<p>Elk mensch, dit wilde ik zeggen, heeft zijn eergevoel. Een mensch die zich in 't publiek onder een of anderen vorm als zondaar heeft uitgegeven, voelt, krachtens zijn natuur als mensch, weldra de behoefte zich in eere te herstellen. Als nu dit een en ander wat heel dikwijls heeft plaats gehad, loopt men gevaar er een spelletje van te maken; de zaak krijgt althans het voorkomen van een geven en nemen waaruit een gewoon mensch niet meer wijs kan worden. Hooghartigheid en armezondaarsgevoeligheid vloeien ineen; de bezitter van die gevoelens kan ze ternauwernood zelf meer onderscheiden. Dan komt voor hem de tijd om met algemeene theorieën over de tegenstrijdigheid der menschelijke dingen elk bijzonder geval af te doen. Met voet bij stuk houden schijnt het voor goed gedaan te zijn.... Wat ik hier zeg, meen ik te kunnen bewijzen.</p>
<p>- ‘De gemoedelijkheid van onzen landaard,’ schrijft Pierson, bl. 238 van het aangehaalde werk, ‘de gemoedelijkheid van onzen landaard plaatst overal een: hier liggen
<pb n="20"/>voetangels en klemmen. Zoo herinner ik mij dat een opstel van mijne hand over wijsgeerige vragen nauwlijks verschenen was, of een dagblad bracht mij zelfs van over den Oceaan de waarschuwing: Zoo gaat men naar Genève! Ernstig, gemoedelijk, vriendelijk, alles wat men wil, maar wat verscheelt het mij waar ik uitkom? Ik denk er nooit over. Gij kunt mij nooit bang maken, want daar is niets daar ik bang voor ben. Ik zoek mijn weg, tastend, schoorvoetend, door allerlei kreupelhout. Vind ik toevallig een sneltrein, ik neem er gaarne in plaats. Brengt hij mij te ver, dan keer ik op mijne voeten terug....’</p>
<p>De plaats is merkwaardig. Zij teekent Allard Pierson.</p>
<p>Hier hebt gij de beweeglijke natuur. In het eene oogenblik ‘schoorvoetend’ in het ‘kreupelhout’; in het ander op den ‘sneltrein’, dien men ‘toevallig’ vond. Wáár zal men uitkomen? 't Doet er niets toe. ‘Wat verscheelt het mij?’ Is dit meenens! Op dát moment, ja! Straks weer niet. 't Hangt alles van ‘toevallige’ ontmoetingen af. Straks vindt de man, wien 't niet ‘verscheelt’ waar hij ‘uitkomt’, dat hij ‘<hi rend="spat">te ver</hi>’ is gekomen, let wel! 't Spijt hem dat hij dáár ‘uitkwam.’ Hij gaat ‘op zijn voeten terug.’ Waarheen? 't ‘Verscheelt’ hem immers niet? Misschien wèl. Dat hangt zoo van allerlei dingen af die men vooruit niet kan berekenen....</p>
<p>Ach, 't is immers <hi rend="spat">te</hi> zot?... Erger, 't is spelen met zichzelven en anderen en nog wat...</p>
<p>Hier hebt gij, al verder, niet alleen de beweeglijke natuur, maar ook den persoon die reeds te dikwerf ‘toevallig’ in een ‘sneltrein’ geraakt en door dien sneltrein ‘te ver’ gevoerd is, om niet een heimelijk verdriet deswege te hebben ondervonden. Keer op keer was hij openhartig genoeg om 't te erkennen. Op den duur evenwel wordt men daarbij niet
<pb n="21"/>rustiger, vroolijker. Wat zal men dan nu? Men zal zich groot houden. Wat een gebrek scheen, wat men in oogenblikken van mistroostigheid zelf zoo noemde, 't moet nu een deugd, voor 't minst een soort van kunstenaarsbehoefte schijnen. Laat de vrienden gerust zijn! Zij waarschuwen? Zij doen het ‘ernstig, gemoedelijk, vriendelijk’? (nota bene, dit was aan 't adres van C. Busken Huet... Pierson nam de kans waar om, vriendelijk zijnde, zoo hooghartig mogelijk tegenover <hi rend="spat">dien</hi> waarschuwer te zijn.) Welnu, men behoeft heusch niet te waarschuwen; 't is inderdaad te veel hartelijkheid...</p>
<p>.... ‘Dat soort van reizen zou u verdrieten?’ vraagt Pierson verder aan... degenen, wier aanmerking hij niet velen kan (daar komt het op neer). ‘Maar ik heb u immers niet geplaagd om mij te vergezellen. De wereld is zoo groot, zoo wijd....’</p>
<p>Voortdurende opwinding! Aanhoudend zelfbedrog! Naturen als die van Pierson zijn in hooge mate op gezelschap en gezelligheid, op sympathie en waardeering gesteld. Als zij zeggen: gij kunt wel heengaan, o, ga gerust uw gang en laat mij alleen, ik heb u immers niet geplaagd om mij te vergezellen...., dan nokt hun het hart in de keel, 't zij van een weemoedig gevoel, 't zij van de bitterheid der teleurstelling.</p>
<p>- ‘Wij zijn toch al te gader maar arme zwervers,’ gaat Pierson voort. Hier vloeien hooghartigheid en armezondaarsgevoeligheid voorgoed in elkander.</p>
<p>- ‘Rijdt gij bijwijlen in eene statige koets, ik zal nederig uit den weg gaan, als gij voorbij komt; maar zeg dan ook aan uw koetsier dat hij mij niet <hi rend="spat">en passant</hi> kwetse met zijne zweep.’ Hier geldt dezelfde opmerking. Zoo bij ontboezemingen als de aangehaalde het schreien u nader is dan het lachen, 'k begrijp het volkomen. Men kan er immers de
<pb n="22"/>krankheid van een edel hart in tasten en voelen: de slingering van iemand die, tegelijk <hi rend="spat">door</hi> en <hi rend="spat">ondanks</hi> zichzelven, in velerlei verwikkelingen is geraakt, niet weet waar hij 't zoeken, niet weet op wien of wie of wat hij eigenlijk de schuld laden, niet weet of treurigheid dan wel vroolijkheid hem het beste staan zal, en die ten slotte tot een soort van compositie-humor vervalt waarvan niemand eerder dan hijzelf alweer 't onechte betreurt. Zoo gaat het voort van onrust tot onrust; straks wordt de algemeene theorie te hulp geroepen om de duizend en éen verdrietelijkheden die men ondervond recht helder te verklaren, tot eigen stichting en tot beschaming van anderen...</p>
<p>Van zulke stichting en van zoodanige beschaming gesproken, tevens ter toelichting van het ‘nederig uit den weg gaan,’ zooeven vermeld, lees hier, bl. 236:</p>
<p>- ‘De eenheid van ons leven, men vergeet het te dikwijls, ligt niet in de eenzelvigheid der uitkomsten, waartoe wij geraken, maar allereerst in de eenheid der richting die wij volgen. Die richting werd voor den schrijver dezer regelen altijd aangewezen door het voor oogen houden van éen en hetzelfde doel: vrijheid, zedelijke vrijheid. Hij heeft ten allen tijde geloofd, dat die vrijheid de hoogste schat was, en heeft haar daarom opgeofferd aan vriendschap noch gunst van menschen. Meer dan eenmaal heeft hij dierbare banden moeten verbreken om haar getrouw te blijven; de onverdraagzaamheid van sommige rechtzinnigen, de vooral niet minder groote onverdraagzaamheid van sommige liberalen heeft hij achtereenvolgens ondervonden. Het heeft hem gelukkig tegen niemand verbitterd. Van elk, wiens hand hij tegen zich gekeerd heeft gevonden, heeft hij in oprechtheid aangenomen, en neemt hij nog aan, dat slechts overtuiging diens tegenstand bestuurde. Gewoon enkel naar over-<pb n="23"/>tuiging te handelen, zonder inmenging van persoonlijke overleggingen, moet hij van elk hetzelfde onderstellen. Zoo heeft hij met zijne zedelijke vrijheid die welwillendheid jegens de menschen behouden, die hij als de onmisbare voorwaarde aanziet van grondige menschenkennis. Het is waar: gemakkelijker is het leven, wanneer men tot eene partij behoort. Maar zonder iemand te willen oordeelen, vraagt hij zich toch af - en dat gedurig - of hij èn aan éene partij èn aan hetgeen hij zelf voor waarheid houdt tegelijk getrouw kan blijven; en voor zichzelven moet hij die vraag beslist ontkennend beantwoorden. Hoe menigmaal heeft hij hooren verzekeren: dit of dat is waar, maar als ik dit nu openlijk erkende, zou de tegenpartij haar winst er mee doen. Het klemmende dier overweging heeft hij nooit kunnen beseffen; dat is zijne onvoorzichtigheid, dat zijne zonde. Maar hij schaamt er zich niet over...’</p>
<p>Waarom zou hij ook? 't Is waarlijk zoo mooi als 't kan, dit gemoedsbestaan, dit levensbeeld van ‘den schrijver dezer regelen.’ Haast zou men zeggen: 't is <hi rend="i">al</hi> te mooi. Vooral in gevallen als dit, waarbij een schrijver zichzelven teekent.</p>
<p>‘Gelukkig hij, dien niemand leest,’ zegt onze auteur elders, bl. 236. ‘Zulk een schrijver heeft het rustigste leven op aarde.’ Let nu op! Pierson weet dat hij wèl gelezen wordt, dat hij, al schrijvend, aan de vierde uitgaaf van ‘<hi rend="spat">Intimis</hi>’ bezig is. Voelt hij zich daarom ongelukkig? Zou hij liever <hi rend="spat">niet</hi> worden gelezen? Natuurlijk niet! Wie schrijft er om <hi rend="spat">niet</hi> gelezen te worden? De uitroep was satiriek bedoeld. Nogtans, zou er geen tijd komen waarin voor Pierson een lief ding niet te lief kon zijn, bijaldien hij daarmee een bladzijde als de laatst aangehaalde ongeschreven en ongelezen kon maken? Natuurlijk wèl! Tenzij die tijd reeds gekomen is, wat ik lang niet onwaarschijnlijk acht. Ik heb, al citeerend, geen commentaren
<pb n="24"/>tusschen de regels door willen geven. Ook zonder die moeite heeft men het zelfbehagen van den autobiograaf allicht gemerkt. Of was het geen zelfbehagen? Dan was het iets anders. 'k Wil aannemen dat het iets anders was; iets van het edele zelfgevoel dat ons bijwijlen in de brieven van Paulus tegenkomt. Maar Paulus heeft niet zoo veel onbedachts geschreven als Pierson; mogelijk waren de klachten tegen den man uit Tarsus ook minder gegrond; mogelijk was de zelfverdediging in zijn schrifturen meer op haar plaats. Hoe het zij, Paulus was geen man wien 't niet ‘verscheelde’ waar hij ‘uitkwam’. Hij heeft zelfs den schijn van zulk een indolentie niet op zich geladen. Wèl heeft hij, als Pierson, de ‘onverdraagzaamheid van sommige rechtzinnigen’ en van ‘sommige liberalen achtereenvolgens ondervonden;’ zelfs nog wel erger en pijnlijker dan Pierson... Maar dat het hem ‘gelukkig tegen niemand verbitterd heeft,’ dat heeft hij, zoover ik weet, nooit gezegd. En dat 's maar goed ook, want van zoo choleriek een natuur zou men 't allicht niet geloofd hebben. Ronduit gezegd, ik geloof het van Pierson ook niet. Men versta mij wèl, ik ben overtuigd dat Pierson zelf het geloofde toen hij 't schreef; maar daar hebt ge nu juist weer dat ongelukkig er op los schrijven, waarbij de copie zoo dadelijk naar de pers gaat. Aan wien de schuld als er straks in den lande gemeesmuild wordt? Aan wien de schuld zoo men straks zich ontstemd gevoelt? Aan den haastigen schrijver, die zich den tijd niet gunde om zijn eigen gewaarwordingen bij en na het schrijven te onderscheiden. Het spreekt vanzelf dat geen sterfelijk mensch onder wezenlijke of gewaande miskenning gansch vrij van verbittering is gebleven, gansch vrij, al duurde het miskennen jaren lang en al was de ondervonden grief enkele malen ver van kinderachtig. Een mensch is geen engel. Waarom zich
<pb n="25"/>aangesteld als ware men het wèl? Waarom laten drukken, wat er in een uurtje van stille zelfbespiegeling niet eenmaal door kan? Neen waarlijk, de manier is niet goed. Ze voert een mensch door kreupelbosschen, waar hij niets te doen heeft. 't Is een weg vol onvruchtbaar verdriet. Hij leidt van het eene misverstand tot het ander. Zalig de mensch die zijn woorden inhoudt, staat ergens geschreven. Ik wenschte wel dat het boven zekere schrijftafel te Heidelberg stond. Of zou 't niet baten?....</p>
<p>- ‘Men schrijft niet voor zijn genoegen,’ lees ik bl. 240. ‘Misschien hebben slechts weinigen voldoende denkkracht om hetgeen hun denken voortbrengt binnen de hersenen besloten te houden. De hersenen der meesten zijn daarvoor te eng.’</p>
<p>Dat klinkt nu weer heel.., neen, het klinkt niet eens <hi rend="spat">aardig</hi>. Het klinkt een weinig lichtzinnig. ‘Niemand mag miskennen den adel, die er in zwijgen gelegen kan zijn,’ (bl. 239), <hi rend="spat">dat</hi> klinkt anders; <hi rend="spat">dat</hi> is waar gedacht en goed gevoeld. Men vraagt: als Pierson <hi rend="spat">dat</hi> meent, hoe kan hij het andere meenen? Als er een <hi rend="spat">adel</hi> in zwijgen kan zijn gelegen, waarom dan het streven naar dien adel met een armzwaai à la Podsnap op zij geduwd? Waarom zich aangesteld als ware een mensch niet tot het edelste geroepen?</p>
<p>Buitendien, is het dan maar een loos verzinsel dat Pierson menigmaal dingen neerschrijft, waarmee de ‘denkkracht’ der ‘hersenen’ eigenlijk weinig heeft uit te staan, veel minder dan de gril, de luim, 't humeur van 't oogenblik? Een weinig humeurigheid voor 't minst loopt er temet onder door, trots alle verzekering dat ondervonden onaangenaamheid hem ‘gelukkig tegen niemand verbitterd’ heeft. Ziehier (bl. 234 enz.):</p>
<p>- ‘Waag ik aan te vullen en te verbeteren hetgeen in 65 door mij geschreven werd? Weet ik dan niet dat dit onge-<pb n="26"/>oorloofd is? Men mag wel veranderen van inzicht, maar men mag niet zoo dwaas zijn van zelf te zeggen, dat men in zeven jaren tijds iets geleerd heeft. Een verstandig man <hi rend="spat">wordt</hi> men niet, men <hi rend="spat">is</hi> het van de geboorte af aan - - -. Wie toegeeft dat hij aanleert, is een veranderlijk man. Zoo oordeelt het publiek; gelukkig dat de denkers het ten allen tijde anders begrepen hebben.’</p>
<p>Volkomen in orde is 't met beweringen als deze zeer stellig niet. Allerminst in den mond of de pen van iemand, die er geen bitterheid op verbeeldt na te houden en ons meedeelde dat ‘die welwillendheid jegens de menschen’ hem was bijgebleven, ‘die hij als de onmisbare voorwaarde aanziet van grondige menschenkennis.’</p>
<p>Neen, 't is niet in orde. Noch van ‘welwillendheid,’ noch van ‘grondige menschenkennis’ hier een zweem. 't Is voor ‘publiek,’ dunkt me, alles behalve aangenaam zoo zonder omwegen niet alleen diametraal tegenover de ‘denkers’ te worden geplaatst, maar zelfs van zeer ergerlijke bekrompenheid te worden beschuldigd. Er blijft voor ‘publiek,’ zou ik meenen, onder zulke omstandigheden geen andere keus over dan tusschen deze drie: òf zich door Pierson ernstig gekrenkt te achten, òf zich niet langer onder 't publiek maar onder de denkers te rekenen, òf 't met de beweringen van Pierson <hi rend="spat">in casu</hi> niet ernstig op te nemen. Het laatste komt mij wel 't beste voor. Gelijk ik zeide, de auteur werd geïnspireerd door humeurigheid. In betere oogenblikken heeft hij beter geoordeeld; niet alleen over <hi rend="spat">zijn</hi> publiek in 't bijzonder, maar over ‘publiek’ in 't algemeen. Hoe menigmaal deed Pierson een beroep op 't gezond verstand, op de edelmoedigheid, op 't geweten van ons Nederlandsch publiek! Heeft hij 't in den regel, niet met groote onderscheiding behandeld? Ja, in dit
<pb n="27"/>opzicht mocht hij zelfs voor niet weinig sprekers en schrijvers een voorbeeld heeten. Wat beteekent dan nu die onaardige uitval? 't Is een kregele inval van 't oogenblik. ‘Wie toegeeft dat hij aanleert is een veranderlijk man, zoo oordeelt het publiek.’ Onbillijk, onjuist! Ons publiek moge weinig sympathie hebben voor schrijvers en sprekers, wien 't niet ‘verscheelt’ waar zij ‘uitkomen;’ het moge er geen heil in zien op den duur iemand te volgen, die zichzelven op den stroom van allerlei toevalligheden laat gaan: b.v. op ‘sneltreinen’ die men ‘toevallig’ vond en die ‘te ver’ brengen; ons publiek moge aan een weldoordacht reisplan iets hechten en weinig zijn ingenomen met zekere ‘veranderlijkheid’ waarop, in naam der logica, inderdaad geen oog is te houden -, mij dunkt, 't publiek is er, na dit alles, niet minder om; het wil daarmee in de verte niet zeggen, dat ‘een veranderlijk man’ is ‘wie toegeeft dat hij aanleert.’ Een ‘veranderlijk’ man zal publiek mogelijk zien in een man die, bij voorbeeld, voor een hoogleeraarsambt niet wenscht in aanmerking te komen <hi rend="spat">omdat</hi> het pastorale leven hem als predikant te machtig aantrekt -, en die niet lang daarna het pastorale leven vaarwelzegt met de betuiging, dat zijn wetenschappelijke sympathieën er door in de klem kwamen. Een ‘veranderlijk’ man zal publiek mogelijk hèm noemen die, als Pierson, getuigt (bl. 218) dat ‘elke uitwendige band’ hem ‘zwaar valt,’ en die er op volgen laat: ‘Vrijheid, vrijheid! Van haar heb ik mijn levensdoel gemaakt...’ Geen wonder dat publiek dus oordeelt. Wat kan men van iemand verwachten die (niet altijd, maar toch gedurig) aldus de ‘vrijheid’ verstaat? Men dient met zoo iemand op alles bedacht te zijn. Is er kans om aan een ‘uitwendigen 
band’ te ‘ontspringen,’ hij zal haar waarnemen. Dat is voor publiek op den duur niet uit te houden.</p>
<pb n="28"/>
<p>Indertijd vonden wij 't een aardig spelletje, dat bekende:</p>
<lg type="poem">
<l>‘Al wie er met ons meê wil gaan,</l>
<l>Die moet onze manieren verstaan;</l>
<l>Zóó zijn onze manieren!</l>
<l rend="; 1tab">enz. enz.’</l>
</lg>
<p>doch 't was een kinderspelletje. De ‘manieren’ van onze kinderlijke speelschheid passen den volwassen mensch niet. Als Pierson ons de meergemelde informaties heeft gegeven omtrent <hi rend="spat">zijn</hi> manier van reizen (= manier van leven, denken, werken); als hij dan zegt: ‘dat soort van reizen zou u verdrieten? Maar ik heb u immers niet geplaagd om mij te vergezellen...’ dan mag publiek antwoorden: ‘inderdaad, aan uwe manieren heb ik geen lust, ik ga derhalve niet met u mee;’ doch 't heeft alle recht er bij te voegen dat het liefst niet met een aardigheid wenscht afgescheept te worden, maar dat, in geval de heer Pierson 't nu eenmaal met een aardigheid verlangt af te doen, hij vriendelijk verzocht wordt in dat geval 't ook bij een <hi rend="spat">aardigheid</hi> te laten en niet <hi rend="spat">onaardig</hi> genoeg te worden om aan de wereld te gaan vertellen dat ‘publiek’ ‘een veranderlijk man’ noemt ‘wie toegeeft dat hij aanleert.’ Dat is, met verlof, niet zooals 't hoort, zal publiek waarschijnlijk zeggen, en 't zal gelijk hebben, zonder eenigen twijfel.</p>
<p>Intusschen zal <hi rend="spat">mijn</hi> publiek vermoedelijk nu wel gemerkt hebben waar <hi rend="spat">ik</hi> heen wilde. Er moest een tegenstrijdigheid verklaard worden, gelijk men zich herinneren zal. De tegenstrijdigheid, namelijk, gelegen in de feiten dat Pierson èn betuigt in 't jaar 65 door ‘weerzin’ tegen de kerk in zijn oordeel ‘beneveld’ te zijn geweest, èn betuigt van het in 65 tegen de kerk geschrevene ‘de hoofdzaak niet terug te nemen.’</p>
<p>Wat hebben wij ter verklaring gevonden?</p>
<p>Wij hebben gevonden de netelige positie waarin iemand
<pb n="29"/>komen moet die, als Pierson, een uiterst beweeglijke natuur heeft en zich verplicht acht de wereld, door middel van de pers, voortdurend op de hoogte van al zijn innerlijke bewegingen te houden. Wij hebben, met andere woorden, de <hi rend="spat">malaise</hi> gevonden van iemand, die nog al eens iets gedaan en geschreven heeft wat hij ongedaan en ongeschreven zou wenschen en er nu op uit is aan anderen voldoening te geven en tegelijk in alle opzichten zijn eigen figuur te redden. Wij hebben bevonden dat zoo iemand een onmogelijk werk beproeft en er zich hoe langer zoo dieper ‘inwerkt;’ vooral wanneer hij tot algemeene beschouwingen de toevlucht neemt om zijn bijzondere feilen onder het licht van een algemeene ontwikkelingswet te brengen. Wij hebben bevonden dat iemand, aldus te werk gaande, een netelige positie nog lastiger maakt, nieuwe grieven aan de oude toevoegt, anderen geen voldoening geeft en voor zichzelven geen voldoening kan oogsten.</p>
<p>Aldus gevonden en bevonden hebbende komen wij tot de slotsom dat een mensch, schuld gevoelende, òf roiaal met zijn schuldbelijdenis voor den dag moet komen, òf in 't geheel niet. Dit wijl hij in elk ander geval tot sophismen vervalt, tot kwade zoetsappigheid, tot bastaard-humor, tot allerlei ongezonde dingen - -, en door dit alles tot nieuwe onwaarheden, waarvoor hij waarschijnlijk in negen van de tien gevallen, in den grond der zaak, een veel te raisonabel en knap mensch was.</p>
<p>&nbsp;</p>
<p>‘Ter verzoening,’ schreef ik boven dit artikeltje. Wat wil men er bij denken? Dat ik in het nieuwe ‘<hi rend="spat">Intimis</hi>’ een toenadering van den schrijver tot zijne oude vrienden bespeur en begroet? Of dat ikzelf hier, al schrijvend, die oude vriendschapsbetrekking tot nieuw leven tracht op te wekken? Men
<pb n="30"/>denke er zoowel het een als het ander bij! Inderdaad zou mij dat recht naar den zin wezen.</p>
<p>Moet iemand glimlachen hij deze verklaring? Strookt ze, naar zijn inzien, niet al te best met dit artikeltje? Kwalijk nemen zou ik 't hem niet, wèl zou 't me spijten.</p>
<p>Het is mij toch volkomen ernst met de meening dat Pierson aan de verwijdering tusschen hem en sommige vrienden van voorheen een eind wilde maken. Allereerst gaf het woord uit de voorrede mij dien indruk. Door menigte van gezegden in de ‘nieuwe reeks’ werd die indruk versterkt. ‘Tusschen de regels staat niets,’ heeft iemand schertsend opgemerkt; 't kon mij geenszins verhinderen ook tusschen de regels ditmaal een sterke begeerte naar verzoening te zien. En wat <hi rend="spat">mij</hi> betreft, ik verlang er zoo innig naar als iemand; naar die verzoening, wel te weten.</p>
<p>Bij alles wat mij in die ‘nieuwe reeks’ maar half of in 't geheel niet bevallen wilde, was er zooveel dat mij trof als diep gevoeld en edel gezegd. O, <hi rend="spat">zeer</hi> veel! Het is onmogelijk Pierson te lezen en niet den machtigen indruk te ontvangen dat men in goed gezelschap is.</p>
<p>En... moet niet uit Pierson's grootschen aanleg het meerendeel zijner fouten verklaard worden? Kan iemand zoo veelzijdig zijn, zonder enkele malen oppervlakkig, onheusch en onbillijk te worden? Kan men zóó diep gevoelen en zich steeds vrij houden van mystiekerij? Is het mogelijk zóó critisch te zijn en ganschelijk het scepticisme te vermijden? Zal een mensch verteerd worden door de (kunstenaars?) behoefte om zich mee te deelen en nooit of nimmer zichzelven tegenspreken, voorbijpraten? Zal men tooveren met de taal en niet bijwijlen meer letten op schoone vormen dan op degelijken inhoud? Is er een hartstocht voor waarheid en recht en
<pb n="31"/>schoonheid denkbaar, die niet van tijd tot tijd ook de phrase te hulp roept? Leidt krachtsgevoel niet lichtelijk tot hooghartigheid en overmoed? Is er ergens ter wereld heilig vuur geweest zonder eenigen rook die hinderen kon? Wil men den krachtvollen wijn en zich over 't schuim beklagen? Wil men 't genie en vergeeft men den waanzin niet?</p>
<p>Dit alles kan zonder twijfel gevraagd worden, en met het oog op Allard Pierson niet zonder reden.</p>
<p>Men kan die vragen met nog vele vermeerderen, wanneer men de temperaments-quaestie ter sprake brengt. ‘Wij nieuwerwetsche kristenen passen kwalijk meer in een kerkgareel. De leek blijft er in, omdat hij er metterdaad niet meer van behoeft te gevoelen dan hij zelf verkiest; maar den leeraar kan het, <hi rend="spat">bij een zeker temperament,</hi> te benauwd worden. <hi rend="spat">Elke uitwendige band valt mij bovendien zwaar</hi> (bl. 218);’ wat geeft zulk een ontboezeming niet te denken! Wat wordt er al niet door verklaard!</p>
<p>Men kan op iemands eerste vorming, opvoeding, wijzen en daarmee een nieuwe reeks van vragen openen. Lees een uitdrukking als deze (bl. 251): ‘Dat de Bijbel een boek is geworden eener engelsch en methodistisch gekleurde orthodoxie. is een dier vele ironische spelingen - - waarbij men zou kunnen schreien.’ Let vervolgens op 't hartstochtelijk verlangen waarmee men aan alle ‘plaatselijke en volksbekrompenheid’ wenscht te ontkomen om eerlang ‘tot het universeele, als eens Maria tot den mensch geworden Logos te kunnen spreken: mijn Meester!’ Hoeveel vragen doen zich hier op! Wat wordt er al niet door verklaard!</p>
<p>Het is zoo en zij zoo! Doch wat men ook vrage en wat men verklare, ik acht het alleszins betamelijk, ja noodig, met
<pb n="32"/>een oud bijbelwoord te antwoorden: ‘Wee dengene die het kwade goed noemt!’</p>
<p>Zij het ook waar dat een iegelijk onzer de gebreken van zijne deugden heeft; gelde dit met name van talenten en genieën, het is niet minder waar dat gebreken - - gebreken zijn: dat is, dingen die men niet behoort te vergoelijken, in niemand, op geenerlei wijze.</p>
<p>'t Is wijl ik er zóó en niet anders over denk dat mij zeker opstel in de Gids, weinige maanden geleden, niet onvoorwaardelijk kon behagen. De heer Boissevain heeft ongetwijfeld het recht met genieën te dweepen, het recht ook in Allard Pierson enkele trekken van 't genie te onderkennen. Maar hij heeft niet het recht onze bezwaren tegen sommige min aangename en min prijselijke hebbelijkheden van 't genie aan kruieniersbekrompenheid, en zooals 't verder heeten mag, toe te schrijven. Wien veel gegeven is, van dien zal veel geeischt worden, ik hoop dat we met onze ‘natuurnoodwendigheid,’ met onzen ‘genieën-cultus’ en dergelijke nog niet over den laatsten eerbied voor de waarheid van dat woord zijn heengekomen. Ware het anders, 'k zou vreezen dat we - toevallig of niet toevallig, maar in ieder geval te onzaliger uur - in een of anderen ‘sneltrein’ geraakt zijn die ons ‘te ver’ bracht, verder dan voor ons persoonlijk welzijn en dat van anderen bevorderlijk kan wezen.</p>
<p>'t Is mede wijl ik er zóo en niet anders over denk, dat mij in dit artikel sommige dingen van 't hart moesten, die voor Pierson niet bepaald streelend konden zijn. Zal men dit afkeuren? Ik hoop van neen.</p>
<p>Heb ik niet gezegd dat een wèlgemeende verzoening tusschen hem en de vroegere vrienden tot mijn lievelingswenschen behoorde? Welnu, het was mij natuurlijk ernst. Doch
<pb n="33"/>zoo het ernst was, mocht nadere verklaring hier en daar niet achterwege blijven. Met louter streelen, zwijgen, toegeven is niemand gebaat. Gaf Pierson een apologie van zichzelven, het kon geen zonde zijn die na te rekenen. Sprak hij een ‘<hi rend="spat">poenitet</hi>’ uit, het was tegenover zijn bekenden aanleg voor ironie niet ongepast op den toon zijner stem te letten. Deed hij ons nu en dan een verwijt, onze verantwoording mocht hem niet onverschillig wezen. Riep hij ons op, in de voorrede, als tot een nieuw verbond van edelen, het scheen wel noodzakelijk elkander nader te verstaan.</p>
<p>&nbsp;</p>
<p>- ‘Wij, die in den strijd des levens het hart willen redden, en gezindheden begeeren aan te kweeken, welke een practisch materialisme ongerijmd moet achten, maar in welker koestering en veredeling wij een goed deel van onze levenstaak vinden, wij moeten dicht bij elkander blijven, door geene theoretische vragen ons laten scheiden, en ook van ons moet kunnen gezegd worden: zie, hoe innig zij elkander liefhebben.’</p>
<p>&nbsp;</p>
<p>Zóó luidde het verblijdend parool. Zonder twijfel, 't was van harte gemeend. Juist daarom vind ik die vraag zoo jammer: ‘wat verscheelt het mij waar ik uitkom?’ Zoo jammer de betuiging: ‘ik denk er nooit over - -, want er is niets daar ik bang voor ben.’ Zoo jammer die opmerking: ‘ik heb u immers niet geplaagd mij te vergezellen? De wereld is zoo groot...?’</p>
<p>Immers, als wij ‘het hart willen redden’ mag 't ons niet onverschillig zijn waar wij uitkomen in de wereld die ‘zoo groot’ is. Als wij edele ‘gezindheden begeeren aan te kweeken,’ zal er wel altijd het een en ander gevonden worden ‘daar wij bang voor’ behooren te ‘zijn.’ Als wij ‘dicht bij
<pb n="34"/>elkander moeten blijven’, mogen wij desnoods elkander ‘plagen’ om elkaar ‘te vergezellen.’</p>
<p>Misschien begrijp ik Pierson niet altijd te best; zeer mogelijk hecht ik van tijd tot tijd wat veel aan los daarheen geworpen woorden. Doch mag deze meester van het woord zich deswege verwonderen of ergeren? Heeft niet juist hij zijn volksgenooten keer op keer de les gelezen over onnauwkeurigheid van uitdrukking? Hen gewaarschuwd, ook tegen den schijn zelfs van frivoliteit?.... Verder:</p>
<p>‘In den strijd des levens het hart te redden’ en edele ‘gezindheden aan te kweeken,’ 't is al onze eerzucht waard. Doch weinig dingen schijnen mij bij het jagen naar dat doel zoo bedenkelijk als zeker opzien tegen ‘uitwendige banden’, waarvan Pierson zich bewust is. Dat hij ‘toga en bef’ tot tweemaal toe, en niet zonder nadruk, onder die ‘banden’ rekent, is zeker niet het ergste, hoewel ik bekennen moet het tamelijk erg te vinden. Doch wie zich Angélique Martin uit ‘De Mérival’ wil herinneren, zal wellicht mijn ongerustheid tegenover dien afkeer van ‘uitwendige banden’ eenigszins beter begrijpen, bijvoorbeeld met het oog op huwelijksbanden en dergelijke, die in de tegenwoordige wereld nog altijd niet onwenschelijk zijn.</p>
<p>Behalve die vooringenomenheid tegen ‘uitwendige banden’ wil mij ook de hartstochtelijke liefde voor ‘het universeele’ niet recht naar den zin worden. Nog altijd kan ik met Dr. Beelen uit gemelden ‘De Mérival’ op dat punt niet overweg. Hij wilde ‘het geestelijk-stoffelijk leven in het heelal meeleven;’ dit is zulk een kolossale onderneming; te kolossaal voor ‘arme zwervers’ als Pierson ons noemt; ik acht het een waagstuk, juist hachlijk genoeg om er het hart, dat gered moet worden, bij te verspelen. ‘De wereld is zoo groot,’ zegt Pierson. Juist,
<pb n="35"/>en ook dat ‘geestelijk-stoffelijk leven in 't heelal’ heeft zulk een omvang; met eerbied gezegd: het eind is er van verloren. In ieder geval, ‘de arme zwerver’ kan er zich, dunkt me, zoo licht in verliezen. Wat gaat er in dat ‘geestelijk-stoffelijk leven’ van 't universum niet om! Als we dat alles moeten ‘meeleven’, wat zal er van ons hart, dat te redden was, terechtkomen? Och, een weinig zelfbeperking voor ons zwakke schepsels! De ‘wereld is zoo groot,’ ons bloed misschien nog zoo warm, onze kracht zoo klein, onze lust voor het vagabondeeren zoo sterk en gevaarlijk.... Er zijn zooveel ‘sneltreinen’ die ons ‘te ver’ voeren. Niet altijd is de misslag goedgemaakt door 't ‘op onze voeten terugkeeren.’</p>
<p>Zelfbeperking, zelfbeheersching, samentrekking van krachten, zouden ze voor ons allen, ook voor Pierson, zeer wenschelijk zijn? Ik geloof het, en daarom spreek ik.</p>
<p>Uwe ‘theorieën’ over ‘de liefde voor het universeele’ kunnen zóó universeel worden, dat ze wel scheiding <hi rend="spat">moeten</hi> veroorzaken tusschen hen die ‘bij elkander’ zouden blijven. Zóó universeel als de theorie van sommige philanthropen, die uit algemeene menschenliefde geen enkelen medemensch in 't bijzonder meer recht hartelijk liefhebben. Zóó universeel als de theorie van den cosmopoliet, die geen vaderland en huisgezin meer heeft. Zóó universeel dat gij er de paragraaf van uw eigen particuliere plichten, van uw eigen individualiteit niet in terug kunt vinden. Laat ons niet vele universeelen willen zijn, naar Beelen's program, opdat wij niet allen ten slotte nog eindigen met volstrekt niets te worden, of tamelijk onbruikbaar althans voor dat deel van 't universum, waar <hi rend="spat">onze</hi> werkkring is en <hi rend="spat">onze</hi> naasten iets degelijks van ons verwachten.</p>
<p>Meer zelfbeperking voor Pierson, en de kracht zijner
<pb n="36"/>persoonlijkheid zal zich sterker doen gevoelen, de invloed zijner werkzaamheid wordt machtiger, duurzamer. Meer zelfbeheersching in Pierson, en straks behoort hij tot de ‘gelukkige schrijvers’ wier leven ‘rustig’ is, al worden zij door ontelbaar velen ‘gelezen.’ Meer zelfbeheersching, en Pierson zal minder in de noodzakelijkheid zijn om dit en dat te herroepen; minder den schijn hebben als schreef hij er maar op los; minder in verzoeking komen om de veelheid zijner uitingen, met annexe onjuistheden, door een beroep op zekere ‘kunstenaarsbehoefte’ te rechtvaardigen. Ik zeg: verzoeking; want Pierson weet, zoogoed als de beste, dat de classieken hem zijn voorgegaan in strenge tucht over zichzelven; dat er meer dan één kunstenaarsbehoefte is; dat de grootste, de echte kunstenaars zich onderscheiden hebben door de behoefte om hun kunstproducten zooveel mogelijk ‘afgewerkt’ onder de oogen van 't publiek te brengen. O, ‘kort is het leven en lang de kunst.’</p>
<p>Meer zelfbeheersching in Pierson, en hij zal minder onbedacht zijn eigen publiek door allerlei ‘kreupelhout’ leiden, waar voor 't publiek geen heil is te vinden, waar 't integendeel met de meesten op ‘kleerscheuren’ en op erger dan dit moet uitloopen. Meer zelfbeheersching, en hijzelf moge bij zooveel ‘keerpunten’ aanlanden als hem aangenaam of onaangenaam kunnen zijn, maar hij zal zich het recht ontzeggen er 't publiek in te betrekken; 't publiek dat van al die ‘keerpunten’ zoo draaierig wordt en ten leste niet meer weet werwaarts zich te wenden of te keeren.</p>
<p>Zal ik uit Pierson's schriften, of ook maar uit de ‘nieuwe reeks’ een tal van plaatsen samenlezen, en hier inlasschen, om mijn bezwaren nader toe te lichten; met name 't bezwaar tegen zijn neiging om eigen meeningen en fantasieën tot den rang van algemeen-verbindende waarheden en regels te ver-<pb n="37"/>heffen? Zal ik in 't bijzonder aantoonen hoe onhoudbaar de stelling is dat men, om in zijn waardeering tegenover iemand of iets ‘zedelijk vrij’ te zijn, alvorens dien iemand of dat iets èn gehaat èn geliefd moet hebben? Ik acht het een even ondankbaar als onnoodig werk. Ondankbaar omdat het onnoodig is; ondankbaar bovendien, wijl we zooveel schoons, onvergankelijk schoons aan den man verschuldigd zijn, wien door sommigen inderdaad te weinig eer gegund en, naar het schijnt, zoogoed als niets vergeven wordt; wat erger is, wien men enkele malen van min edele bedoelingen durfde verdenken.</p>
<p>Wat dit laatste betreft, heeft men niet, dezer dagen nog, zich recht onvriendelijke opmerkingen veroorloofd naar aanleiding van Pierson's jongste artikel (‘Wetenschappelijk Nederlandsch’) in de Gids? Heette het niet dat bedoeld opstel door de muze der jaloezie in 't leven was geroepen? ‘Er ligt ook eene zekere vreugde in, van allerlei leelijke dingen verdacht te worden’ (zegt Pierson bij een andere gelegenheid) ‘en dan te mogen denken: zulke leelijke dingen schijnen dus te bestaan; welk een goed gestarnte heeft er mij voor bewaard!’ Ik acht dit antwoord ook bij deze gelegenheid volkomen gepast. Ik ben er Pierson zelfs dankbaar voor dat hij, uit liefde voor waarheid in 't algemeen en uit liefde voor 't vaderland in 't bijzonder, aan verdienstelijke (ook door hem als verdienstelijk geachte) mannen een lesje dorst geven, al wist hij vooruit dat zijn ‘loon’ niet ‘zeer groot’ zou uitvallen. Ik wil er bijvoegen dat het Pierson tot eer zou strekken zoo hij liever te Leiden dan te Heidelberg professor mocht willen zijn. Wil iemand van jaloezie praten, dat komt en blijft voor zoo iemands verantwoording. Een beschaafd mensch is niet spoedig met dergelijke praatjes gereed. Wil iemand het Pierson ten kwade duiden dat hij den Leidschen hoogleeraarszetel kan be-<pb n="38"/>geerd hebben, ook dit is zoo iemands eigen zaak. Zeer zeker kunnen velen niet inzien wat ter wereld er voor Pierson in zulk een begeerte onverstandigs of minder edels zou hebben geschuild.</p>
<p>In het bedoelde Gidsartikel heb ik voor mij weer Pierson's deugden en Pierson's gebreken gevonden. Aan den eenen kant zijn roiale natuur, die hem immer aandreef om, waar hij 't noodig achtte, ook den vrienden hun feilen te toonen; zijn scherpe blik, zijn bevallige manier, zijn geestige opvattingen, zijn macht over de taal. Aan den anderen kant zijn overijling, zijn doordraven, als ik 't zoo noemen mag. Ongetwijfeld loopen er onder de aanmerkingen op het werk van drie hooggeleerden wel enkelen door, die niet van gezochtheid zijn vrij te pleiten. Pierson is op <hi rend="spat">zijn</hi> manier dogmaticus. Eenmaal een doel beoogend, maakt hij er lichtelijk aan dienstbaar wat zijn critische natuur, in kalmer oogenblik, als ter zake niet doende verwerpen zou. Pierson weet bovendien, als 't er op aankomt, zeer goed dat er ook in Holland wel zijn die ongekunsteld improviseeren; dat het kerkelijk leven te onzent <hi rend="spat">niet</hi> ganschelijk buiten de groote tijdvragen omgaat; dat de beschaafde lieden in onze provinciën nog wel iets beters dan onuitstaanbaar <hi rend="spat">patois</hi> spreken; dat men ook 't Engelsch niet schrijven kan zooals 't gesproken wordt; dat ook de Duitschers, in doorsnee genomen, een onverduwbaar proza schrijven, enz. enz. enz. Doch Pierson is, al schrijvend, weer in een ‘sneltrein’ geraakt en komt verder dan hij komen wilde; 't is de oude geschiedenis.</p>
<p>Had hij zijn opstel nog iets nauwkeuriger nagezien, hij zou ook het Germanisme geschrapt hebben: ‘dan moet er reeds een hang zijn,’ en het Gallicisme: ‘wij hebben niet den hartstocht van 't volmaakte,’ en het ‘ik-en-weet-niet-wat’ van ‘eene kamer, die ons vaak keuvelen biedt.’ Ziedaar, ik zocht niet. Als
<pb n="39"/>in een oogwenk kan men drie zulke kapitale fouten op éen bladzij vinden, de laatste van een opstel, waarin ze minder dan in eenig ander op hare plaats zijn. En in de buurt viel mijn oog nog op dezen volzin: ‘Ik heb een onaangenaam werk verricht, immers mannen van verdienste moeten zeggen wat ik zelf voor waarheid houd maar’ (lees: maar wat) ‘hen niet streelen kan. De geleerdheid en diepzinnigheid dezer mannen is’ (lees: zijn) ‘boven mijn lof verheven en geeft’ (lees: geven) ‘hun in zoo menig opzicht recht - - enz. enz.’ Niet waar? de auteur had zich alweer den tijd niet gegund om behoorlijk zichzelven te verbeteren. Wel jammer in <hi rend="spat">zulk</hi> een man!</p>
<p>Want, van professoren in Nederland gesproken, zouden ze in 't lieve vaderland wel dik gezaaid zijn, in wie zulk een uitnemend hoogleeraar schuilt als in Allard Pierson? Er is geen voldoende reden om 't te gelooven. ‘De doctrinairen hebben hem geweerd,’ gaf Charles Boissevain onlangs, met andere woorden, in ‘de Gids’ te kennen. Het is wel mogelijk dat Charles Boissevain gelijk heeft. 't Is nogtans óók mogelijk dat hij de heeren van 't stelsel te hard viel. Zij waren misschien niet zóó doctrinair als ondersteld werd; ze hadden misschien andere grieven dan Boissevain meende; ze zullen in ieder geval naar hun overtuiging geweerd of niet geweerd hebben. Dit evenwel kan vermoedelijk niet gansch ondienstig zijn, dat men ook te onzent tegen de onverdraagzaamheid van 't liberalisme op zijn hoede zij. En ook dit mag herinnerd, dat ons ‘Leidsch Atheen’ ál te ‘Leidsch’ zou kunnen worden. En ook dit, dat een weinig verscheidenheid in het <hi rend="spat">genus</hi> professoren geen kwaad kan. Tholuck en Cousin waren geen doctrinairen, doch ze hebben, als hoogleerareh, vele jongelieden met liefde en geestdrift vervuld voor - laat mij 't maar in de oude trias zeggen - voor het ware, schoone
<pb n="40"/>en goede. En ook dit wil ik ten slotte nog opmerken, dat men in dit leven wel eens een deugdelijk professor zag <hi rend="spat">groeien</hi> uit iemand, die bij zijn benoeming niet de helft beloofde van 't geen Allard Pierson reeds had geleverd, voor en aleer hij professor werd - - - te Heidelberg, in den vreemde, helaas!</p>
<p>Ten slotte, Leidsch professor of niet, Allard Pierson's beteekenis in het vaderland is geenszins gering. Voor een ‘verbond der edelen’, als waartoe meergemelde voorrede oproept, heeft hij te onzent veel gedaan en zal hij niet ophouden veel te arbeiden. De aanleg om er de ziel van te worden is hem, boven duizenden, gegeven. Was het aanmatigend dat ik mijnerzijds hem bidden dorst met dien overschoonen aanleg, door strenger zelfbeheersching, meer winst te doen? Wij wachten van hem nog zooveel. Niet alleen van zijn rijk gevoels- en fantasieleven. Ook van de gave zijner dialectiek; ook van zijn veelzijdige wetenschap. De man die ons ‘de geschiedenis van het Roomsch-Katholicisme’ gaf, en daarmee in waarheid bewees dat hij nog iets anders vermag te geven dan ‘potloodstrepen’; de man die in den strijd tegen het kerkelijk dogmatisme vele begaafden onder de critici overtrof, hij is ook de man zoo hij <hi rend="spat">wil</hi> (den tijd, de rust, de moeite zich gunt en getroost) om door wetenschappelijke ‘theorieën’ met kracht en goed gevolg het theoretisch materialisme te bestrijden, dat te dikwerf, vooral bij onze jongelieden, aan het practisch leven geen goed doet. Hij dwinge er zich toe! Meer zelfbeheersching, nog eens, bij de ‘schrijfjeukte’, en zijn schrijven zal te welsprekender, machtiger, overtuigender zijn.</p>
<p>Reeds zie ik den tijd komen waarin geen aangezicht van vroegere vrienden en collega's, bij 't noemen van Pierson's naam, meer betrekt. Den tijd waarin het ‘<hi rend="spat">sursum corda!</hi>’ van den eens
<pb n="41"/>zoo geëerden aanvoerder hun liefelijker, heiliger zelfs, dan in de schoone dagen van weleer, zal toeklinken. Den tijd waarin zijn woord, door duizenden herhaald, den schrik zal verspreiden in de gelederen der jongen en ouden zonder eer, zonder hart.</p>
<p>Dan zullen er zijn, onder de vrienden, wier hart weemoedig wordt om de grieven waarmee zij, ook <hi rend="spat">zij</hi>, ‘te ver’ gaande, hem in hun ijver voor hetgeen ze goed achtten te voren gegriefd hebben. Ikzelf zal er éen van zijn. Ook om deze bladzijden? Waarlijk, ze werden ‘ter verzoening’ geschreven. Heb ik mij bezondigd door over Pierson's persoon te spreken? Maar het was wijl hijzelf zich ter sprake bracht; het was om aan wederzijdsch misverstand een eind te maken; het was om op de stem uit den vreemde met te meer beslistheid, en uit naam van een talrijker menigte, als op de stem des vriends te kunnen antwoorden:</p>
<p>&nbsp;</p>
<p>‘Ook van ons moet kunnen gezegd worden: zie, hoe innig zij elkander liefhebben.’</p>
</div>
</div>
<div type="chapter">
    <interpGrp><interp type="secundair" value="roor012"/></interpGrp>
<pb n="42"/>
<head rend="h3">Spiritisme.</head>
<q rend="bq">Spiritisch tijdschrift, onder redactie van S.F.W. Roorda van Eysinga, 3e aflevering.</q>
<p>Het spiritisme heeft zijne grieven. Zachtmoedig en geduldig van aard, zet het naast die grieven zijn verschoonende welwillendheid. ‘Wij zijn hier in het geval dat de gewone voorwaarden der historische geloofwaardigheid niet gelden,’ zegt het. ‘Waartoe zou het dienen getuigenissen bij te brengen voor menschen, die hunne eigene zintuigen niet vertrouwen? Wij maken dat niemand tot een verwijt; vermelden het alleen ter kenschetsing van den toestand en de verhoudingen, en kunnen het ons ook gemakkelijk verklaren. Niemand neemt een denkbeeld aan, dat strijdig is met een ander denkbeeld door hem als waar erkend. En het Spiritisme komt in botsing met de meest heerschende begrippen.’</p>
<p>'t Kan niet vriendelijker. Maar is 't in deze wel genoeg vriendelijk te zijn? Mag men zich in naam der zachtmoedigheid afmaken van een vraagstuk, waarbij voor mannen van verstand en oordeel alles aankomt op de zeer eenvoudige vraag: of men aan ‘de gewone voorwaarden der historische geloofwaardigheid’ kan voldoen?</p>
<pb n="43"/>
<p>Immers neen! Als men te doen heeft met lieden die hun eigen zintuigen niet vertrouwen, maakt men zich van het punt in quaestie niet af door te vragen: ‘waartoe zou het dienen getuigenissen bij te brengen.’ Getuigenissen bijbrengen is zooveel als waarnemingen bevestigen, en juist door de waarnemingen te bevestigen wekt men 't vertrouwen in eigen zintuigen op.</p>
<p>Ook is 't wel wat al te barmhartig zijnen naaste niet ten kwade te duiden, dat deze zijn eigen zintuigen niet vertrouwt; vooral wanneer er, gelijk bij velen tegenover het spiritisme, niet zoozeer sprake is van wantrouwen in eigen zintuigen, als wel van wantrouwen in anderer qualificatie van den aard en den oorsprong der verschijnselen die men waarneemt.</p>
<p>Voor onzen afkeer van denkbeelden, welke met andere als waar erkende denkbeelden strijdig zijn, hebben wij evenmin verschooning noodig. Waarom zullen wij <hi rend="spat">als waar erkende</hi> denkbeelden inruilen voor andere, van welke de aanhangers zelven verklaren, dat zij ze niet kunnen steunen met de gewone bewijzen en gronden? Een dergelijke lichtvaardigheid zou onvergeeflijk zijn. Is het verwijt hier dus billijk, dat men aan eigen deugdelijk gefundeerde denkbeelden blijft vasthouden? Geenszins. Ook hier ligt de fout niet bij hem die bekeerd moet worden, maar bij den man die te zijner bekeering optrad. Aan een bekeerling die niet eenmaal tegenspartelt is bovendien geen eer te behalen.</p>
<p>&nbsp;</p>
<p>Wat wij boven aanhaalden is uit de pen van den heer S.F.W. Roorda Van Eysinga, den redacteur van het Spiritistisch of Spiritisch Tijdschrift. Wij zagen er geen bezwaar in 't op rekening van <hi rend="spat">het</hi> spiritisme te zetten, omdat de grieven die
<pb n="44"/>men in gezelschappen en op straat hoort, nooit beter geformuleerd zijn geworden in geschrifte.</p>
<p>Wij voegen er bij dat, voor zoover ons bekend is, in geen geschrift over het Spiritisme de wetenschappelijke <hi rend="spat">vorm</hi> op zoo gelukkige wijze met dien der ‘fraaie letteren’ vereenigd is als in het tijdschrift onder Roorda's redactie. Wegslepend is hier en daar de stijl, hoewel wij ons haasten er bij te voegen, dat dit ons vooral dáár trof, waar niet over het spiritisme op zichzelf, maar over zedelijkheid, godsdienst, waarheid, vrijheid en dergelijke gehandeld werd. Evenwel, 't komt hier niet op stijl en taal, maar op grondige bewijsvoering aan. En de heer R.v.E. is onzes inziens te dien opzichte niet gelukkiger dan zijne geestverwanten.</p>
<p>Laat ons zien. Wat lezen wij?</p>
<p>‘Niet alleen is het feit zelf van het bestaan eener geestenwereld voor velen een dwaasheid; maar ook zij, die aan een tweede leven gelooven, hebben hunne wereldbeschouwing ontwikkeld in zulk een richting, dat een rechtstreeksche gemeenschap van de geesten met de menschen hunne meest geliefkoosde denkbeelden omverwerpt. Dit is echter nog niet het ergste. De grootste grief is het onwaardig karakter der manifestatiën. Dat kloppen en tikken, dat verplaatsen van meubelen, dat werken in het donker, dat zinneloos tokkelen van muziek-instrumenten, dat dwaze idee dat geesten met voelbare hand menschen klappen zouden geven, met ruwe, onnatuurlijke stem spreken, dat zij in hunne mededeelingen aan mediums den spot met ons zouden drijven, dat zij in zoogenaamd wetenschappelijke redeneeringen zich als zwetsers en oppervlakkige praters zouden doen kennen -, dat is het vooral wat beschaafde en verstandige menschen afkeerig maakt van de zaak.’</p>
<p>Men zou zeggen: eerlijker en onpartijdiger kan het niet. En
<pb n="45"/>toch is 't niet zoo eerlijk en onpartijdig als het schijnt. De grootste grief van hen, die aan een tweede leven gelooven, wordt verzwegen. Zij is deze, dat de spiritisten gezegde manifestatiën aan het gewone onderzoek willen ontrukken door het geloof aan een tweede leven in staat van beschuldiging te stellen, zoodra men aandringt op een enquète langs den gebruikelijken weg. Met een beroep op de historie blijven wij nogtans zeggen: Laat ons voorzichtig zijn en, vóór wij iets aannemen of verwerpen, den toets aanleggen, die in alle eeuwen gebruikt is om het echte van het valsche te onderscheiden. Laat ons beginnen met den twijfel, opdat wij niet misleid worden door anderen, of door onze eigen overprikkelde fantasie. Om dat te kunnen doen moeten wij ook het onwaardig karakter der bedoelde manifestatiën in rekening brengen. 't Is hier geen quaestie van preutschheid of misplaatste fatsoenlijkheid. De manifestatiën zijn ons niet te onwaardig omdat zij te weinig aesthetisch zijn, maar haar onwaardigheid noopt ons ze op éene lijn te plaatsen met alle dergelijke uit vroeger en later tijd. 't Is onze schuld niet, dat er onder deze laatste zooveel gevonden worden, die uit de hocus-pocus-tasch te voorschijn kwamen en alleen nog in een kermistent de aandachtige schare boeien. Het begrip van onwaardig is betrekkelijk. Kloppen en tikken zijn in honderd gevallen eerbiedwaardige bewegingen, doch allen, van wie wij tot nog toe gelezen hebben, dat zij tikten en klopten, waren geen geesten, maar menschen. Ziedaar 't verschil.</p>
<p>De heer R.v.E. heeft ons de uiteenzetting van ons gevoelen zeer gemakkelijk gemaakt door uitvoerige bespreking van het gebeurde in de beruchte séance in het Groot Keizershof te 's Gravenhage. Zooals men zich herinneren zal, heeft een Leidsch student, die deze séance bijwoonde, in de Vox
<pb n="46"/>Studiosorum zijne bevindingen meegedeeld, welke bevindingen later door de Leidsche predikanten Scheffer en Knappert bevestigd zijn geworden. Naar hun gezamenlijke overtuiging waren zij in de bedoelde séance listiglijk bedrogen geworden door de Engelsche Mediums Herne en Williams, daarvoor expresselijk overgekomen. Wij laten de mededeelingen van den heer R.v.E. hier woordelijk volgen:</p>
<p>‘Wij waren met ons veertienen in de zaal. Het was er stikdonker, wat voor sommigen een groote grief was.</p>
<p>Immers, nu werden zij, bij het waarnemen, van de hulp van één hunner zintuigen, het voornaamste van allen, het gezicht beroofd. En dat, in een geval, waarin zij de hulp van <hi rend="spat">al</hi> hunne zintuigen zoo noodig hadden. Zij werden, als het ware, bij voorbaat ontwapend. De mediums, indien zij eens min of meer behendige goochelaars waren, hadden nu gemakkelijk spel. Ja, werd men door die voorwaarde, dat de manifestatiën in het donker moesten geschieden, niet onwillekeurig genoopt om bedrog te vermoeden?</p>
<p>Zoo werd geredeneerd.’</p>
<p>Ja, zoo werd geredeneerd. Wat zegt de heer R.v.E. nu om die redeneering te weerleggen?</p>
<p>Niets.</p>
<p>Is hij dan geneigd haar goed recht te erkennen?</p>
<p>Misschien -, doch niet waarschijnlijk bij een man, die tot de geloovigen behoort, voor wien de nu volgende manifestatie daghelder was, ofschoon zij in het donker geschiedde. Veeleer mogen wij aannemen, dat hij de bescheiden vraag om licht streng zou hebben afgekeurd, als een bewijs van wantrouwen in de Mediums, daar hij straks vraagt: ‘Waren de Engelsche Mediums zulke grove bedriegers? Waren de Haagsche Spiritisten zulke onnoozele lieden?’</p>
<pb n="47"/>
<p><hi rend="spat">Wij</hi> vragen: Waarom kan een Engelsch Medium geen grove bedrieger en een Haagsch Spiritist geen onnoozele zijn? Waarom moet men dit à priori voor zóó onmogelijk houden -, dat men zich het licht voor den neus laat uitdraaien wanneer men overgekomen is om te <hi rend="spat">zien</hi>?</p>
<p>Men ziet immers beter met licht dan zonder licht? En als iemand ons overtuigen wil van de juistheid zijner bewering ten aanzien van het een of ander feit, dan is de regel dat hij die feiten onder een sterke verlichting brengt. Veel liever zal hij in zoo'n geval het licht verdubbelen dan verwijderen. Doet hij dit laatste, dan is 't niet de schuld zijner gasten indien het vermoeden van bedrog bij hen oprijst, dan heeft hij 't zichzelven te wijten als ze hem verdenken van den toeleg om hen te misleiden of te doen en te helpen misleiden. 't Is alleen welwillendheid van hun zijde, of een gevolg van de achting die zij hem toedragen, als zij misleiding overzetten in onnoozelheid. Deze opmerking klinkt hard, maar zij is volkomen gerechtvaardigd.</p>
<p>Doch laat ons verder hooren:</p>
<p>‘Het was dus donker in de zaal. In een kring om een tafel gezeten, hield ieder de hand van zijn buurman, ter rechter en linker, vast. En eveneens waren de voeten van allen onder de tafel aan elkander gesloten.’</p>
<p>'t Is ons niet helder geworden waartoe het een en ander moest dienen. Uit hetgeen volgt zal geen onzer lezers het ontdekken. Ook de heeren uit Leiden hebben het waarschijnlijk niet begrepen. Toch zal het hun wantrouwen niet weinig versterkt hebben. Immers bij gewone séances, waar men te zamen komt om het een of ander wetenschappelijk probleem zoo mogelijk op te lossen, acht men die bijzondere toebereidselen overbodig. Ieder zet zich zooals bij goedvindt, zich ont-<pb n="48"/>houdend van aanrakingen, die de aandacht van zijne buren zouden kunnen afleiden. Alleen ingeval dit voor het onderzoek in quaestie noodig is, vormt men een keten tusschen menschen, die elkaar te eenemaal vreemd zijn, die misschien zouden geweigerd hebben deel te nemen aan een séance, waarbij zoodanige toenaderingen in het donker op den voorgrond worden gesteld. Men kan over dat punt te preutsch en te kieskeurig denken, maar men kan den afkeer van lichamelijke aanraking met wildvreemde personen ook ingevlochten hebben in zijn gevoel van kieschheid. Den reine is alles rein, maar er zijn nu eenmaal onreine lieden van wie men gaarne op een behoorlijken afstand blijft. In elk geval is het verklaarbaar dat velen het nut eener dergelijke afwijking van de gewone gebruiken niet erkennen - als zij in geen tastbaar verband staat met de resultaten.</p>
<p>Doch wij gaan voort.</p>
<p>‘Op eens,’ schrijft de heer R.v.E., ‘hoor ik het medium Herne, wiens hand ik vasthield, uitroepen: the light of Katie. (Het licht van Katie).’</p>
<p>Wat was dat licht van Katie? En wie was Katie zelve?</p>
<p>‘Katie, zoo werd ons bericht,’ zegt de heer R.v.E., ‘was eene Indische vrouw, die sedert 3 eeuwen overleden was, en wier geest gewoon was deze Mediums te verschijnen.’</p>
<p>Merkwaardig, niet waar? De heeren Herne en Williams houden regelmatig verkeer met een Indische vrouw, die reeds voor 3 eeuwen stierf, en 't is aan geen twijfel onderhevig, dat die vrouw Katie heet - - -, een echt Indische naam en, zooals iets verder verteld wordt, werkelijk het eigendom van iemand, die in allen deele het Indië van voor 3 eeuwen vertegenwoordigt. Diezelfde Katie toch heeft zich in eene séance te Velp voor al de leden van het gezelschap ge-<pb n="49"/>durende drie kwartier zichtbaar gemaakt en door hen laten betasten, hen wederkeerig aangeraakt, en een hunner, die het den heer R.v.E. persoonlijk heeft medegedeeld, een kus op het voorhoofd gegeven.</p>
<p>Zich drie kwartier lang te laten betasten en een der aanwezige heeren een kus op het voorhoofd te geven!! - - - Is dat niet een onkieschheid, welke men alleen verontschuldigen kan bij een Indische vrouw van voor drie eeuwen?</p>
<p>Daarbij getuigde de heer, die te Velp den gezegden kus ontving en die een bejaard geneeskundige is van deugdelijke reputatie, dat Katie's gelaat ‘de gele Indische tint had, dat haar hoofdhaar en vlechten zwart waren; dat zij een witte tulleband droeg en dat zij in een wit golvend gewaad gehuld was’ - - -, alles zoo geheel Indisch van voor drie eeuwen als men maar wenschen kan. Zelfs vervalt hierdoor te eenemaal de bedenking, hoe de heeren Herne en Williams achter Katie's naam en het tijdperk van haar leven op deze aarde gekomen zijn en 't wordt tegelijk duidelijk waarom zij dienaangaande geen inlichtingen gaven toen ze het licht van Katie aankondigden. - Katie introduceerde en karakteriseerde zich zelve.</p>
<p>Doch, hoedanig was <hi rend="spat">het licht</hi> van Katie?</p>
<p>De heer R.v.E. zegt: ‘Inderdaad zag ik een heldere ster gedurende eenigen tijd als een kapel door de zaal fladderen.’</p>
<p>Dat was het licht van Katie, de Indische vrouw, die voor drie eeuwen geleeft heeft: een ster die fladderde als een kapel.</p>
<p>En verder niets van Katie - - - dan dat licht?</p>
<p>Geduld! De heer R.v.E. zal er aanstonds meer van vertellen. Vooraf tracht hij rekenschap te geven van dat licht op zichzelf.</p>
<p>‘Wat was er gebeurd?’ vraagt hij. ‘Waren wij getuigen van een der belangrijkste verschijnselen, die een wetenschap-<pb n="50"/>pelijk man kan waarnemen? Had werkelijk de ziel van een afgestorvene, uit haar périsprit geestelijk licht ontwikkeld? Of had een der Engelsche mediums, gebruik makende van de duisternis en onze onnoozelheid, een lucifer afgetrokken?’</p>
<p>Men ziet, het dilemma is eerlijk, maar niet malsch. De heer R.v.E. kiest voor zichzelf en voor allen, die naar zijne mededeelingen willen oordeelen, tusschen een manifestatie en een bedrog; tusschen eene verschijning van Katie, de Indische vrouw van voor drie eeuwen, en een snoode misleiding door middel van een hedendaagschen lucifer. Hij signaleert daardoor recht duidelijk hoever de indruk op de Leidsche heeren van den zijne verschilt.</p>
<p>Zou hier dan werkelijk geen middelterm te vinden zijn?</p>
<p>Dan is 't ook zeer natuurlijk, dat de een zich even hardnekkig aan de lucifer-hypothese blijft vastklampen als de ander aan die van de Indische vrouw.</p>
<p>'t Is waar, de heer R.v.E. doet een poging om de eerste hypothese omver te werpen, doch naar wij vreezen zonder gevolg. ‘Wat tegen de uitlegging der Leidsche geleerden pleit,’ schrijft hij, ‘is, dat men bij de verschijning van dat licht geen geknetter gehoord, geen phosphordamp geroken heeft, zooals het aftrekken van een lucifer pleegt te vergezellen,’ - - - doch bewijst dat op zichzelf iets? Is 't niet zeer licht denkbaar, dat de heeren Herne en Williams iets anders dan een lucifer gebruikt hebben? iets wat geen geknetter veroorzaakte bij de ontbranding en geen phosphordamp achterliet, maar toch meer gelijkenis met een lucifer vertoonde dan met een Indische vrouw? Verder is er bij den heer R.v.E. zelfs geen zweem van een poging tot bewijs. ‘Geen onbevangen mensch zal het licht van een brandende lucifer omschrijven, zooals ik het boven, naar waarheid, heb geteekend; dat een heldere ster gedu-<pb n="51"/>rende eenigen tijd als een kapel door de zaal fladderde.’ Aangenomen, doch bewijst dit, dat gezegd licht, geen lucifer zijnde, het licht van Katie, de Oud-Indische vrouw, was en van niets of niemand anders?</p>
<p>Wat de heer R.v.E. verder als bewijs aanvoert is zuiver subjectief en schijnt voor de Leidsche heeren niet eenmaal waarneembaar geweest te zijn. Hij heeft namelijk het périsprit (over de beteekenis van dat woord straks nader) niet alleen gezien, maar ook gevoeld. Dezelfde Katie heeft zich ‘<hi rend="spat">lijfbaarlijk</hi>’ zicht- en tastbaar gemaakt. ‘Zij kwam,’ vertelt de heer R.v.E., ‘zij kwam tot mij, legde haar zachte vrouwenhand op mijn hoofd en zeide herhaalde malen tot mij: God bless you! (God zegene u!).’</p>
<p>Zeide ze: God bless you, of God zegene u? Sprak Katie, de Indische vrouw die voor drie eeuwen leefde, Engelsch of Hollandsch? In elk geval sprak zij een van die beide talen, en daar zij gewoon is met de heeren Herne en Williams te verkeeren, onderstellen wij dat 't de eerste zal geweest zijn. Dat zij haar hand op des heeren R's hoofd gelegd had, was evenwel buiten twijfel. Op zijn verzoek toch bracht mevrouw R.v.E., die naast haren man zat, hare hand bij die van Katie en nu had het volgende plaats: Mevrouw R.v.E. voelde ook de zachte vrouwenhand van Katie, greep ze, hield ze eenigen tijd vast, maar liet ze plotseling los, door een onwillekeurige ontroering bevangen. Geen wonder! Maar zij werd haar schroom spoedig meester en nu? - - - ‘Om zich van het belangrijk geval volkomen te verzekeren, greep zij de hand van Katie nogmaals stevig vast, hield ze eenigen tijd in de hare geklemd, totdat de hand van den vrouwelijken geest zich ongevoelig oploste en verdween.’</p>
<p>Is 't niet recht jammer, dat de heer R.v.E. het verzoek,
<pb n="52"/>tot mevrouw zijne echtgenoote gericht, niet aan de Leidsche heeren gedaan heeft? Nu toch blijft hij te hunnen opzichte tot de erkentenis beperkt ‘dat de gewone voorwaarden der historische geloofwaardigheid in dit geval niet gelden.’</p>
<p>De heer R.v.E. meent ten slotte nog een krachtig bewijs te hebben voor de eerlijkheid van de Engelsche Mediums. Aan zijn kleine <hi rend="spat">oratio pro domo</hi> laat hij een lange verhandeling van Anselmus voorafgaan, hem verstrekt door bemiddeling van het Medium Rose. En die verhandeling, waarin alle verschijnselen verklaard worden die men bij de manifestatiën heeft waargenomen, staat geschreven: ‘lang voordat iemand in den Haag de namen van Herne en Williams gehoord had’. Tevens bevat zij de aanwijzing, hoe al die manifestatiën volkomen passen - niet in de orthodoxe of moderne - maar in de spiritische wereldbeschouwing.</p>
<p>Wij zullen dus uit genoemde verhandeling het een en ander moeten meedeelen.</p>
<p>Vooraf evenwel sta hier de zeker niet ongepaste opmerking, dat het resultaat, door den heer R.v.E. getrokken, alweer vrij mager is. Een aanwijzing hoe al de manifestatiën volkomen passen in de spiritische wereldbeschouwing, is een gansch niet zware taak, als wij bedenken dat die wereldbeschouwing geheel en al op bedoelde manifestatiën gebouwd werd. Deze soort van bewijsvoering staat volkomen gelijk met de uiteenzetting van het feit, dat de verhalen omtrent de wonderen door Mahomed verricht, volkomen passen in de economie der Mahomedaansche volken, of dat er hoegenaamd geen strijd gevonden wordt tusschen de Metamorphosen, die Ovidius bezongen heeft, en de wereldbeschouwing van de Grieken in overoude tijden.</p>
<p>De vraag is, of de manifestatiën der spiritisten ook passen
<pb n="53"/>(<hi rend="spat">volkomen</hi> passen behoeft niet eens), maar of ze ook maar tamelijk passen, of pasklaar gemaakt kunnen worden, voor de heden ten dage algemeen aangenomen wereldbeschouwing, in welke noch bij orthodoxen, noch bij modernen het licht van Katie en soortgelijke verschijnselen zijn opgenomen.</p>
<p>&nbsp;</p>
<p>Wat nu de verhandeling betreft, vermelden wij het volgende:</p>
<p>Zij is getiteld: ‘de geestenwereld in betrekking tot de menschen’ en verdeeld in vier hoofdstukken, namelijk: I Algemeene schets van het geestenrijk; II Optreding van het Spiritisme. Waarom eerst in dezen tijd en niet eerder? III Op welke wijze de geesten gemeenschap oefenen met de menschen: IV Over sommige weinig begrepen menschelijke toestanden en verschijnselen en den invloed, dien de geesten daarbij uitoefenen.</p>
<p>Voor 't oogenblik kunnen wij voor ons doel het tweede hoofdstuk geheel, en het vierde voor een groot gedeelte ter zijde leggen. Ook zullen onze lezers zonder twijfel 't meest nieuwsgierig zijn naar het eerste en derde.</p>
<p>'t Eerste hoofdstuk is naar vorm en inhoud een handboek voor land- en volkenkunde der geestenwereld.</p>
<p>Volgens een vroegere verhandeling, van het spiritisch gezelschap uitgegaan, worden de bewoners verdeeld in vier hoofdsoorten. Er zijn hooge geesten, goede geesten, mindere geesten en booze geesten.</p>
<p>De booze, met welke Anselmus begint, zijn in hun macht zeer beperkt, dikwijls zelfs in een staat van gevangenschap. Het zintuig van het voelen is 't beste wat zij hebben; dan volgt de reuk, die onmisbaar is om hun périsprit (men onthoude dit woord alweer goed) te onderhouden. <hi rend="spat">Zien</hi>... kun-<pb n="54"/>nen zij een beetje. Het zintuig van <hi rend="spat">het weten</hi> (men late dit nu eens als een zintuig gelden) missen ze geheel.</p>
<p>De mindere geesten staan een weinig, maar niet veel hooger. Zij genieten meer vrijheid en kunnen zich overal heen bewegen. Zij hebben betere zintuigen. Alleen het weten komt trapsgewijze bij hen voor, 't meest uitgebreid naarmate zij zich meer in de richting der goede geesten ontwikkelen. Voorts kunnen zij zich wel voor een poos boven deze wereld verheffen, maar in den regel blijven ze aan onze naaste omgeving gebonden. De meesten zouden graag weer mensch worden, d.i., <hi rend="spat">reculer pour mieux sauter</hi>. Dit geschiedt dan ook nu en dan bij duizenden, hoofdzakelijk bij weinig beschaafde volken.</p>
<p>De goede geesten zijn zeer verschillend in ontwikkeling. De besten onder hen weten niet alleen wat wij menschen denken, maar kunnen ons ook hunne denkbeelden meedeelen. De mindere soort is daarin niet zoo bevoorrecht. Zij kunnen 't met hun halve wijsheid en daarmee gepaard gaande babbelzucht de Mediums heel lastig maken. Zij meenen alles te weten en weten doorgaans niets, of ten minste niet veel. Een Medium mag dus wel heel voorzichtig wezen. Zeer licht kan hij misleid worden, tenzij hij de voorzorg gebruike den beschermgeest te raadplegen, die in den regel zijn betrekking verliest als hij niet waakt over zijn cliënt. Daar het ambt van beschermgeest zeer gezocht is, heeft men voor misleiding zijnerzijds weinig te vreezen, en dit is maar goed ook, want er worden onder die goede geesten wel eens spreeuwen gevonden die, volgens Anselmus, ‘zeer onkiesch kunnen zijn en, wil men naar hen luisteren, bereid bevonden zullen worden, om niet alleen zeer onstichtelijke, maar zelfs zeer onzedelijke verhalen te doen.’ (Katie schijnt tot die soort van geesten niet direct te behooren, ofschoon zij in veler oog wel wat <hi rend="spat">vrij</hi> moge wezen).</p>
<pb n="55"/>
<p>Een ander middel om voor misleiding gewaarborgd te zijn. is het ondervragen van de geesten op verschillende tijden over dezelfde zaak, een middel dat rechters van instructie hier op aarde veelal met goed gevolg gebruiken.</p>
<p>Het getal der geesten, die zich hier op aarde bevinden, wordt door Anselmus begroot op 12 à 16 duizend millioen. Hij laat hierbij een ruime speling, omdat de af- en toeneming een dagelijksch verschijnsel is. ‘Gedeeltelijk verreizen zij met bevordering naar betere werelden; het grootste gedeelte echter verlaat de geestenwereld om weer mensch te worden. Daarentegen komen dagelijks daarin weer terug de geesten van overleden menschen, alsmede de geesten van overgangsmenschen, die tot nog toe op andere werelden hebben geleefd, maar nu naar de aarde worden overgebracht, om voor de eerste maal als mensch op te treden.’</p>
<p>En hiermee houdt de beweging nog niet op. Voortreffelijke geesten worden mensch, om door het onderwijzen van belangrijke waarheden den vooruitgang met kracht te kunnen bevorderen. Zij beginnen dan als kind.</p>
<p>Er zijn meer mindere dan goede geesten. De booze geesten zijn (gelukkig!) weinig in getal en verminderen, bijna hadden wij gezegd - - -, sterven uit.</p>
<p>Hooge geesten zijn er (helaas!) al heel weinig. Dat komt doordat zij elders hun verblijf houden en deze wereld alleen bezoeken om zeer gewichtige plichten te vervullen.</p>
<p>Anselmus vertelt ons verder precies hoe het wereldbestuur is ingericht.</p>
<p>‘Het algemeen bestuur is aan onzen Heer opgedragen. Daar de geesten zich wondersnel verplaatsen kunnen, is Hij steeds van alles onderricht en (wat zeker zeer opmerkenswaardig is)
<pb n="56"/>daar de wereld door geesten vervuld wordt, zijn de menschen bijna nooit alleen.</p>
<p>Het bestuur van de wereld geschiedt voorts naar vaste wetten; van welke wij er reeds vele kennen, maar te zijner tijd nog vele zullen leeren kennen. Als wij menschen meer ontwikkeld zijn, zullen de geesten ons meer kunnen meedeelen.</p>
<p>De geesten verkeeren natuurlijk in zeer verschillenden staat van geluk. De goede hebben 't vrij wel, maar 't kon nog beter.</p>
<p>Het groote verschil tusschen menschen en geesten is, dat deze geen lichamen hebben. Daardoor zijn de geesten vrij van heel wat pijn en ellende die ons deel blijven. Doch omdat zij onze behoeften niet hebben, missen de geesten ook den prikkel tot werkzaamheid. En nu is het ‘een treurige waarheid, dat het grootste aantal geesten werkeloos hun tijd doorbrengen.’ Denken, wat voor hen 't hoofdwerk is, hebben de meesten, tijdens zij mensch waren, niet geleerd. Ze zouden dus weer tot de aarde terug moeten keeren, als er geen onderling verkeer tusschen de geesten bestond. Nu kunnen zij elkaar hunne denkbeelden meedeelen.</p>
<p>Hoe doen zij dit?</p>
<p>‘Dat doen zij’, zegt Anselmus, ‘niet in de manier van een gesprek, want zij spreken niet door geluiden; maar door het zintuig van het weten deelen zij elkander hunne denkbeelden mede, evenzoo als de Mediums hunne denkbeelden van de geesten ontvangen. Deze’, voegt Anselmus er bij, ‘deze kunnen het best begrijpen hoe die samensprekingen, of liever, <hi rend="spat">gedachten-mededeelingen</hi> onder de geesten geschieden.’</p>
<p>Nu, daarvoor zijn ‘deze’ dan ook Mediums. Van ideeën, die als een vloeistof worden medegedeeld, hebben wij, gewone menschen, geen begrip. De verhandeling zal daaromtrent straks nadere inlichtingen moeten geven.</p>
<pb n="57"/>
<p>Men zou zich evenwel een verkeerde voorstelling van die voordrachten maken, als men meende dat zij steeds oorspronkelijk zijn. Dikwijls bestaan ze in een critiek op de lessen van den een of anderen aardschen professor. De geest-redenaar vult die dan aan met bijzonderheden, die de professor nog niet kon weten.</p>
<p>Anselmus merkt terecht op dat men van zulke geesten veel voordeel zou kunnen trekken, en diep moeten wij het betreuren dat dit zoo uiterst moeilijk is. Als zij mensch worden, houden zij op geest te zijn. Anders was 't prachtig!</p>
<p>Ziehier een voorbeeld, in de verhandeling zelve aan de hand gedaan:</p>
<p>‘Voor een geest bestaat geen koude of warmte; hij kan door vuur, ijs, water en steenen gaan. De sterk ontwikkelde geesten dringen met het zintuig van het zien tot diep in de voorwerpen. Het is dezelfde gave, waardoor de somnambules in het menschelijk lichaam zien; dat zintuig is bij de geesten veel beter en reikt veel verder dan bij de menschen. Daar is niets voortreffelijker te bedenken, om de levenswijze van de dieren te bestudeeren, te meer omdat de geesten zich dag en nacht daaraan kunnen toewijden en anderen hun daarbij behulpzaam kunnen zijn. Rust, slaap of voedsel hebben zij niet noodig; de dieren kunnen zij opwekken en in beweging brengen, de innerlijke gesteldheid hunner organen waarnemen, hunne levensverrichtingen, hunne listen en hartstochten, de oorzaken, waardoor die in werking komen -, dat alles ligt voor die geesten open en bloot. Wetenschappelijk ontwikkelde geesten, die zich op die wijze bezig houden en geneigd zijn om hunne inzichten aan een Medium mede te deelen, zouden de zoölogie in weinige jaren meer doen vorderen, dan vele geleerden zouden vermogen; zelfs is er veel, dat buiten medewerking
<pb n="58"/>der geesten voor de menschen onbereikbaar zou blijven...’</p>
<p>'t Is verwonderlijk. Als Anselmus zelf geen geest was, die de verhandeling door middel van het Medium Rose geschreven heeft, zouden wij geneigd zijn te vragen of hij... of wij.... ja, wat zouden wij in dat geval niet al vragen! Maar wij vragen voorshands niets. Liever luisteren wij nog een weinig. Hetgeen er volgt zal ons misschien veel ophelderen.</p>
<p>&nbsp;</p>
<p>Hoofdstuk III vertelt ons, zooals gezegd is, op welke wijze de geesten gemeenschap oefenen met de menschen. Hier trappen wij het cardo quaestionis op den slip van zijn mantel, aangenomen (en waarom zouden wij, in den kring van denkbeelden waarin wij op 't oogenblik rondwandelen, niet alles, ook het schijnbaar ongerijmde, aannemen?) aangenomen, dat een cardo quaestionis een mantel draagt en dat die mantel een slip heeft.</p>
<p>Hoe oefenen de geesten gemeenschap met ons menschen?</p>
<p>Op verschillende wijzen, doch (wat hier voornamelijk ter sprake moet gebracht worden) voornamelijk door het reeds meermalen genoemde périsprit.</p>
<p>Wat is dat?</p>
<p>‘Het périsprit’, zegt de verhandeling, ‘is een onweegbare vloeistof, en die bij gevolg ook de eigenschappen van de onweegbare vloeistoffen bezit, maar bovendien ook nog andere eigenschappen heeft, die de andere niet of in een mindere mate bezitten.</p>
<p>Het is <hi rend="spat">zeer licht</hi>, <hi rend="spat">volkomen doorschijnend</hi>, zelfs in verdikten toestand, en dus <hi rend="spat">onzichtbaar;</hi> verder <hi rend="spat">uitstralend; alles doordringend</hi>, onafhankelijk van de weegbare stof; het kan in alle voorwerpen <hi rend="spat">indringen</hi> en er <hi rend="spat">in
<pb n="59"/>blijven</hi>. Dit is’, lezen wij ter verduidelijking van het laatste, ‘een middel waardoor de geesten zich voor elkander kunnen verbergen en zelfs dát wegbergen wat zij tegen de nieuwsgierigheid van andere geesten willen vrijwaren.’ Een hoofdeigenschap van het périsprit is evenwel dat het <hi rend="spat">buitengewoon veerkrachtig</hi> is, d.i., niet alleen zich kan <hi rend="spat">uitbreiden</hi>, maar ook zich <hi rend="spat">samentrekken</hi>.</p>
<p>Men ziet, we zijn al een heel eind ter verklaring van de manifestatiën gevorderd. Alleen moeten wij nog een paar bijzonderheden in aanmerking nemen.</p>
<p>Het vermogen om zich samen te trekken bezitten niet alle geesten, en zij, die 't hebben, bezitten het maar tijdelijk. Dat is een gevolg van de groote krachtsinspanning die er toe noodig is. ‘Het zijn alleen de volmaakt zuivere geesten, zooals onze Heer er een is, die dit voor een onbepaalden tijd kunnen volhouden...’ Daarentegen is de samentrekking waardoor het périsprit een volkomen vast en zelfs hard lichaam wordt, hoe betrekkelijk kort zij ook dure, bijna altijd zeer soliede. We zagen dit reeds bij Katie, die zich drie kwartier lang te Velp vertoonde en betasten liet, ofschoon daaruit nog volstrekt niet volgt, dat Katie een volmaakt zuivere geest is.</p>
<p>Als een geest de menschelijke gedaante aanneemt, noemen de geleerden onder onze Hollandsche spiritisten hem een <hi rend="spat">lijfbaarlijken geest</hi> (baarlijk beteekent dan wezenlijk). De Franschen zeggen <hi rend="spat">Agénère</hi>, wat ongeboren beteekent. Bij wijze van tegenstelling heeten wij menschen dan <hi rend="spat">lijfelijke geesten</hi>.</p>
<p>'t Merkwaardigste van een geest die een lijfbaarlijke begeert te worden, is zeker wel dit, dat hij naar goedvinden zijn périsprit geheel of slechts voor een gedeelte kan samentrekken. Daaruit ontstaan de.... wij zouden geneigd zijn te zeggen,
<pb n="60"/>de grilligste manifestatiën, doch die (altijd volgens de spiritisten) het onverklaarbaarste op dood-eenvoudige wijze verklaren. Hoort slechts! Sommige menschen zien een lijfbaarlijken geest, en anderen zien hem niet. Hoe komt dit? Omdat een gewoon mensch voor een oogenblik de gaaf van ziend Medium verkrijgen en dan ook een geest zien kan, maar zonder die tijdelijke gaaf is 't niet mogelijk. Recht eenvoudig, niet waar!</p>
<p>Enkele malen ziet zelfs een ziend Medium den lijfbaarlijken geest als een nevel en anders niet. Hoe komt dit? Omdat de geest zijn périsprit maar zeer zwak heeft uitgezet Alweer doodeenvoudig, vindt ge niet?</p>
<p>En hoe komt het nu, al verder, dat er op séances, waar geen volslagen lijfbaarlijke geesten zich vertoonen, toch manifestatiën plaats kunnen hebben door middel van kloppen of dergelijke werkzaamheden? Alweer doodeenvoudig! Anselmus zegt met zoovele woorden: ‘Dat samentrekken behoeven zij (de geesten) niet met hun geheele périsprit te verrichten; zij kunnen het ook met een deel daarvan uitvoeren, zooals de hand, die zij zichtbaar en onzichtbaar kunnen maken; in het eerste geval ziet men dan niets anders dan de hand; maar zij kunnen ons die hand ook doen vatten, zonder dat men die kan zien. Beide soorten van manifestatiën zijn door vele personen waargenomen en ondervonden; en het is daarvoor niet noodig een Medium te wezen.’</p>
<p>‘Nog dient vermeld,’ gaat Anselmus voort, ‘dat de geest een deel van zijn périsprit tot een vast lichaam kan maken en dat deel toch onzichtbaar doen blijven. Hij kan dat deel in een bepaalde richting met verbazende snelheid voortbewegen en zoodoende kracht uitoefenen, zoodat het, tegen een voorwerp stuitende, geluid doet ontstaan. Vandaar dat tikken en kloppen, dat veelal door den typoloog-Medium wordt verkregen
<pb n="61"/>en waardoor zij zich met de geesten in betrekking stellen. Daardoor kunnen zij de menschen ook stooten toebrengen of klappen geven.’</p>
<p>En verder: ‘De kracht, die de geesten door deze samentrekking kunnen uitoefenen, dient hun ook om voorwerpen op te lichten, te vervoeren en weg te brengen waarheen zij willen; wij noemen dat <hi rend="spat">toebrengen</hi> (apport). Vereenigen zich meer geesten te zamen, dan vermogen zij een vrij zwaar gewicht op te lichten, in de hoogte te heffen en te verplaatsen; dat is echter slechts één der vele manieren, waarop zij werken kunnen.’</p>
<p>Wat dunkt u? Is 't niet reeds meer dan genoeg? Moeilijk kunnen wij ons iets voorstellen wat een geest met zijn périsprit niet vermag te doen.</p>
<p>Alleen rest ons nog de vraag naar het vermogen om licht te ontwikkelen, wat wij wel in de practijk bij Katie de Indische vrouw van voor drie eeuwen gezien hebben, maar waarvan wij de theorie nog niet kennen.</p>
<p>Ziehier de theorie!</p>
<p>Het périsprit ontwikkelt licht wanneer de ziel het wil, of onwillens als het périsprit onverwacht geschokt en daardoor saamgedrukt wordt.</p>
<p>Hoe meer samentrekking, te meer lichtkracht. Zeer vermogende geesten kunnen een geheele kamer verlichten.</p>
<p>Het périsprit ontwikkelt ook warmte en electriciteit. Het zoogenaamde dierlijk magnetisme is niets anders.</p>
<p>Door middel van het périsprit werkt de ziel op het lichaam. Het périsprit wordt vernieuwd door middel van den reuk. De stof daarvoor wordt ontleend aan den cosmischen aether.</p>
<p>Wanneer een geest zich aan een schrijvend Medium meedeelt, dringt hij met zijn périsprit in diens hersens door
<pb n="62"/>om hem denkbeelden te geven; in zijn armen om hem te doen schrijven; en verder naar behoefte en bevind van zaken. Doch 't kan ook geschieden dat hij den geheelen mensch inneemt. Is dit het geval met een goeden geest, dan noemt de spiritist 't <hi rend="spat">bezitschap</hi>; geschiedt het door een boozen, dan gebruikt hij 't oude woord <hi rend="spat">bezetenheid</hi>.</p>
<p>In beide gevallen zijn er twee geesten in éen mensch, en dat is de oorzaak van het ongestadige en luimige 't welk wij bij anderen en onszelven opmerken, de snelle afwisseling van begeerte en neiging, waardoor velen van ons geslacht zich onderscheiden. Hoort maar, ze zeggen 't zelf: ‘Ik weet somtijds niet hoe ik 't met mij zelven heb; het is alsof er twee wezens in mij zijn, die niet altoos met elkander overeenstemmen.’ Welnu, er zijn dan ook twee wezens in hen. De spiritist zal 't hun desgevraagd gaarne uitleggen hoe die tweede er in komt. Er zijn twee wezens in hen, doch een van die, namelijk, de geest die door middel van zijn périsprit zich een doorgang baande door zijn hersenpan, is en blijft een logé, een vreemdeling, een reiziger. Op eens, vooral tegen den nacht, gaat hij dikwijls weg. Waarheen weet niemand. Maar een feit is 't, dat de mensch dan met zijn eigen eenvoudige ziel achterblijft en veelal eenige uren rondzwabbert als een schip zonder roer. ‘De mensch heeft dan vrije oogenblikken, waarvan hij niet altoos een verstandig gebruik maakt. Bij zijn terugkomst treedt dan de bezitter op als zijn beschermgeest, en spreekt tot het zedelijk gevoel van zijn beschermeling, wat somtijds een onaangenamen tweestrijd veroorzaakt. Valt dit dikwijls voor, dan verwijdert zich de bezitter voor goed. De verlatene mensch is dan ongelukkig en zwak, geraakt in een staat van kwijning, die langdurig kan zijn, en somtijds met den dood eindigt.’</p>
<pb n="63"/>
<p>Ziedaar de jongste verklaring van verschijnselen, wier oorsprong men tot nog toe op vrij wat onheiliger weg gezocht heeft. Ieder lezer, 't zij hij van nabij of van hooren zeggen met de geheimen van den nacht in onze groote steden bekend is, zal toestemmen, dat er nu niets meer te vragen overblijft.</p>
<p>Even daghelder is sinds de ontdekking... of zullen wij zeggen uitvinding?... van het périsprit de werking van de booze geesten in den mensch, anders gezegd, de bezetenheid. Die bezetenheid scheen tot nog toe óók een mirakel. En 't is toch niets minder dan dit. Het feit is doodeenvoudig, dat een booze geest met zijn périsprit in de hersens of in het hart van dezen of genen doordrong. Dit geschiedt alleen bij ondeugende menschen, vooral wanneer deze de booze geesten roepen. Dan kan alleen de aandrang van vermogende goede geesten, of de overmacht van deze, den boozen geest nopen zijn slachtoffer te verlaten.</p>
<p>Door drift, boosheid en alle kwade hartstochten, maar vooral door slechte overleggingen en misdadige overpeinzingen, wordt het périsprit bedorven, wat de bron is van een gevoel van onrust en gejaagdheid en, erger nog, 't gelijksoortig bedorven périsprit van rondzwervende booze geesten aantrekt, die daarop afkomen.</p>
<p>Onderlinge aantrekking van gelijksoortige vloeistoffen en afstooting van ongelijksoortige, zijn de oorzaak van sympathie en antipathie.... beide door uitstraling van het zuivere of 't bedorven périsprit. Een booze geest heeft in het eerst benauwde oogenblikken, zooals het gejammer der bezetenen in het N. Testament bij de nadering van Jezus bewijzen kan.</p>
<p>&nbsp;</p>
<p>Laat ons Anselmus hier even verlaten en aan de hand van
<pb n="64"/>den heer R.v.E. eens nagaan welke resultaten wij door de leer van het périsprit verkregen hebben. De heer R.v.E. schijnt gevoeld te hebben, dat wij zijne hulp juist hier zouden noodig hebben. Op gevaar af van heiligschennend zijn neus tusschen Anselmus en het Medium te steken, heeft hij een geheel hoofdstuk van zijne hand ingelascht, onder den titel: De gemeenschap der geesten met de menschen kan op beiden een heilzamen invloed uitoefenen.</p>
<p>Dat is een stout stuk, een vermetele greep in den cosmischen aether, een schier al te kloeke waaghalzerij. We hebben immers tot nog toe altijd geleerd, dat de engelen en goede geesten verre boven ons stonden, dat wij menschen zelfs op de booze geesten geen invloed ten goede of ten kwade kunnen uitoefenen. En nu heet het, dat de gemeenschap van geesten en menschen beiden tot voordeel en nut kan zijn.</p>
<p>Eerlijk gezegd, dachten wij wel dat het hiertoe komen moest. Wat wij tot nog toe van de geesten vernamen, heeft onzen eerbied voor die hooger bewerktuigde wezens, zooals wij ze steeds genoemd hebben, een zwaren schok toegebracht. 't Ziet er daar buiten lang zoo mooi niet uit als wij meenden; enkele zeer voortreffelijken niet te na gesproken, zelfs vrij onpleizierig. Een nijvere timmerman of metselaar maakt Katie en hare broeders en zusters beschaamd. Aan den anderen kant stelden wij ons de booze geesten veel te slecht voor.</p>
<p>De heer R.v.E. denkt er precies zoo over. ‘De menschen hadden vroeger’, zegt hij, ‘een overdreven denkbeeld van de geesten. Zij beschouwden hen als uitstekend goed of vreeselijk slecht. Hoe ongegrond en onredelijk dat denkbeeld ook was, werd het toch algemeen gekoesterd, zelfs door de meest ontwikkelde, wijsgeerig gevormde christenen. Deze wa-<pb n="65"/>ren zich wel niet van dit vooroordeel bewust, daar zij als echte wijsgeeren gaarne beweerden, dat zij van het leven hier namaals volstrekt onkundig waren. Zij noemen het onwetenschappelijk om zich daar voorstellingen van te maken, daar het geheel buiten de ervaring ligt. Maar zij maakten zich zelven illusie. Want toen het Spiritisme optrad, toen het uit de spiritische manifestatiën en mededeelingen bleek, dat de meerderheid der geesten alledaagsche middelmatige wezens zijn, ja, dat velen in zedelijkheid en ontwikkeling verre beneden de beschaafde menschen zijn - toen riepen diezelfde wijsgeeren: dat kan niet echt wezen! Dat moet bedrog zijn! De reden van dien uitroep was, dat de geleerden zoo goed als de groote menigte in den waan verkeerden, dat de geestenwereld ver boven de menschenwereld verheven is; zoo dat alles wat van daar kwam den stempel moest dragen van het edele, schoone, verstandige en volmaakte. Het Spiritisme heeft dien waan op ruwe wijze verstoord.’</p>
<p>Voor 't minst, <hi rend="spat">indien</hi> het spiritisme dien waan verstoord heeft -, dan ja, ‘op ruwe wijze.’ Nog een paar figuren als Katie en de geesten hebben 't voorgoed afgelegd.</p>
<p>Doch - de vraag is niet onbescheiden - als werkelijk de groote meerderheid der geesten zich tusschen zeer goed en bijzonder slecht beweegt, wat hebben wij dan aan de conversatie? Vooral bij de groote moeilijkheid van 't behoorlijk onderscheiden en bij 't, ook onder hen, zoo veelvuldig verschijnsel, dat de slechtsten veelal 't hoogste woord voeren?</p>
<p>De meerderheid der geesten zijn, volgens den heer R.v.E., ‘onbeduidende wezens, daarbij traag en onverschillig en, daar de prikkels van de aardsche levensnoodwendigheden hun ontbreken, tot geen arbeid of inspanning te bewegen.’</p>
<p>'t Zou althans <hi rend="spat">iets</hi> gewonnen zijn als iemand er uit leerde
<pb n="66"/>dat het een zegen is in 't zweet des aanschijns het brood te moeten verdienen.</p>
<p>‘Daarbij heerscht onder de beteren een sterke geest van afzondering; zij houden zich op een afstand van de mindere geesten en doen de booze geesten voor zich vluchten, in plaats van hen door liefde tot zich te trekken en tot geluk op te leiden.’</p>
<p>O farizeïsme! Hebt gij ook in den cosmischen aether uw vertegenwoordiging reeds? De sociale quaestie zal dus hare oplossing ook onder de geesten niet vinden!</p>
<p>Zelfs de heer R.v.E. kan niet nalaten uit te roepen: ‘Hoe beschamend steekt daarbij het voorbeeld der menschen af!’ - Zou hij misschien 't <hi rend="spat">enfant terrible</hi> van het spiritisme worden?</p>
<p>En toch zien die geesten met hooghartigheid op de aardbewoners neer; toch beschouwen zij ons als ‘huns gelijken in miniatuur, evenals volwassen menschen een kindertooneelspel gadeslaan’; toch lachen zij onder elkander om ‘het kleine aantal logge, langzame, aan allerlei onedele behoeften onderhevige menschen.’ Wacht maar! Lachers huisje brandt het eerst. Reeds is er een wreker opgestaan. Hij zal dien spotters wel <hi rend="spat">mores</hi> leeren!</p>
<p>‘Die hooghartigheid der geesten,’ zegt de heer R.v.E. verder, ‘wordt door de uitbreiding van het Spiritisme geweldig geschokt. De menschen staan thans als beoordeelaars tegen de geesten op en treffen hen met hunne kritiek, soms met bondige weerlegging en billijke verwijten.’</p>
<p>Bravo! doch ('t is maar een vraag) als nu de geesten dat beginnen te begrijpen, en eens <hi rend="spat">strike</hi> maken? Zoo zij, als een eenig man, eens weigeren verdere inlichtingen aan onze Mediums te geven?</p>
<pb n="67"/>
<p>Dat zou heel leelijk van de geesten zijn, maar, te oordeelen naar hetgeen wij zooeven aangaande hen hoorden, zijn ze daarvoor niet te goed. Aristocratische geslotenheid kan, gelijk wij weten, zelfs een beginsel van zeer voortreffelijke wezens zijn, een soort van plicht tegenover natuurgenooten; waarom zou 't bij de geesten ondenkbaar zijn tegenover <hi rend="spat">ons</hi>?</p>
<p>En als zij er eens toe besloten, hoe zouden de spiritisten dan achter de geheimen komen?</p>
<p>De heer R.v.E. is, gelijk bij meer quaesties, ook hier in gebreke gebleven het noodige licht aan de hand te doen. Hij is te zeer ingenomen met de ontdekking, of uitvinding, van het périsprit om ook maar een oogenblik te denken aan de mogelijkheid, dat de geesten complot zouden maken en volstandig weigeren hun périsprit uit te zetten of saam te trekken - meer dan direct noodig is om den cosmischen aether op te snuiven. En toch zou 't geheele plan voor hun zedelijke verbetering door zulk een complot in het water vallen. Ja, ik vrees werkelijk dat de heer R.v.E. al een stap te ver is gegaan.</p>
<p>&nbsp;</p>
<p>Wij geven weer het woord aan Anselmus. Tot onze teleurstelling maakt hij 't, van nabij bekeken, niet beter dan de heer Roorda. Hij schetst ons de geesten als rechte wildemannen. 't Is voor hen, volgens Anselmus, gemakkelijk overal in te dringen met hun périsprit, en 't kost hun geen moeite geluiden voor te brengen, zelfs groot geweld te maken, kanonschoten en donderslagen na te bootsen, voorwerpen te schokken en omver te stooten - - -; maar ‘het omvergewerpene weêr op te richten en op zijn plaats te brengen, zware massa's te behandelen, te vervoeren en op te heffen, dat is
<pb n="68"/>een werk van inspanning en overleg, waarin velen nog ongeoefend zijn, waarvan onhandigheden, verwarring en verspreiding der voorwerpen het gevolg is. Wat die oefeningen zoo moeilijk voor hen maakt, is, dat hier alles langzaam en geleidelijk moet geschieden, terwijl geduld juist die deugd is, die zij 't minst gewoon zijn te oefenen.’</p>
<p>Ligt het aan ons, als wij bij deze beschrijving de schouders ophalen en ons onwillig afwenden van <hi rend="spat">zulke geesten</hi>? Ook onder ons menschen zijn er genoeg, die den boel kort en klein slaan, maar met zulke lieden bemoeit zich alleen de politie.</p>
<p>De heer R.v.E. lascht hier ter plaatse een opmerking in, die alweer dienen moet om een bijzonderheid van de manifestatiën te verduidelijken of, laat ons maar liever zeggen, te vergoêlijken -; een bijzonderheid, die voor menigeen de oorzaak van wantrouwen is geweest. De pennevruchten van de Mediums zijn, uit een letterkundig oogpunt beschouwd, dikwijls zoo erg min. Zij gelijken vaak op slechte opstellen van schooljongens. Hoe komt dat?</p>
<p>Wel, zegt de heer R.v.E., dat ligt aan de Mediums.</p>
<p>Nu, dan is het duidelijk.</p>
<p>&nbsp;</p>
<p>Een eigenaardigheid van de geesten is voorts, alweer volgens Anselmus, dat zij nooit den datum of het uur van den dag weten; immers, ‘zij eten en slapen niet; zij hebben niets, waarnaar zij den tijd regelen of verdeelen.’ (Kenden zij het hulpmiddel van Robinson Crusoë maar!) ‘De jaren en dagen van hun menschelijk leven hebben zij spoedig weer vergeten.’ (Dat komt waarschijnlijk van hun onbegrensde traagheid en vadsigheid). ‘Vandaar dat hunne opgaven in dat opzicht weinig te betrouwen zijn’ - - -; ja, ‘zij hebben
<pb n="69"/>geen begrip van chronologie’ - - -; ‘zij vinden de menschen in dat opzicht kleingeestig.’</p>
<p>Dat alles is bedroevend, doch het verklaart niet alleen de fouten die door hen gemaakt zijn en nog dagelijks gemaakt worden, maar 't geeft zelfs een schijn van waarheid aan de anecdoten, welke te dien aanzien in omloop zijn. Abraham's geest vergiste zich, zegt men, eenmaal meer dan duizend jaar. En Katie - wij hoorden 't zelf uit den mond van den heer R. -, Katie had een tulband opgezet; waarschijnlijk omdat zij zich niet meer herinnerde hoe zij bij haar leven gecostumeerd was geweest. De Spectator heeft haar terecht, op gezag van een deskundige, over dat tulband-anachronisme gekapitteld.</p>
<p>&nbsp;</p>
<p>En nu de totaal-indruk van bovenstaande mededeelingen?</p>
<p>De heer R.v.E. zegt: ‘Neemt dat alles te zamen en maakt dan in gemoede uwe slotsom op.’</p>
<p>Waarom in gemoede? En waarom onze <hi rend="spat">slotsom</hi>?</p>
<p>De samenwerking van geesten en menschen <hi rend="spat">zal</hi> zich immers nog ontwikkelen op een wijze ‘die nu de verbeelding der menschen te boven gaat,’ en de conclusie, die wij te trekken hebben, is een conclusie die, gelijk de meeste conclusiën, door het nuchter verstand moet gemaakt worden? 't Geldt immers de vraag: gelooft gij aan het bestaan van een wereld der geesten? De vraag: kunt gij aannemen, dat de geesten zóó bestaan, zóó handelen en niet handelen, zóó denken en spreken als ons door Anselmus verzekerd wordt? De vraag: komt het u mogelijk of ook maar waarschijnlijk voor, dat er een dergelijke betrekking en verstandhouding, als ons hier geteekend is, tusschen de menschen, zooals wij hen kennen, en <hi rend="spat">die</hi> soort van geesten bestaat?</p>
<pb n="70"/>
<p>Wil men hier een <hi rend="spat">gemoedelijke</hi> vraag, dan zouden wij haar aldus willen formuleeren: Kunt gij eerbied hebben voor deze geestenwereld en verlangt gij met haar in aanraking te komen?</p>
<p>Wij voor ons geven beslist ten antwoord: Neen!!</p>
<p>Sluit dit in, dat wij geen persoonlijken eerbied koesteren voor hen, die zich te goeder trouw aan het spiritisme wijden?</p>
<p>Wij meenen het tegendeel gezegd te hebben.</p>
<p>Wij voegen er evenwel bij: dat dit respect, zooveel <hi rend="spat">ons</hi> aangaat, voor 't grootste gedeelte het streven naar kennis omtrent de betrekking tusschen een hoogere wereld en ons betreft. Wij twijfelen geen oogenblik of er is ook op dat gebied nog veel te vragen.</p>
<p>Doch - - - vragen en vragen zijn twee. Men moet, naar het schijnt, <hi rend="spat">zelf</hi> spiritist zijn, om in de methode van het spiritisme eenig heil te zien.</p>
<p><hi rend="spat">Hoe</hi> wordt men spiritist? Zou <hi rend="spat">deze</hi> vraag in de ziekteleer thuis behooren?</p>
</div>
<div type="chapter">
<interpGrp>
<interp type="secundair" value="rauw003"/>
</interpGrp>
<pb n="71"/>
<head rend="h3">Tegen David Friedrich Strauss.</head>
<p>De hoogleeraar L.W.E. Rauwenhoff heeft dezer dagen in zijn verweerschrift tegen Dr. Strauss een proeve van critiek geleverd, waaruit onder anderen te leeren valt, dat de theologische overheid in Nederland nog altijd haar zwaard niet te vergeefs draagt, in ieder geval voorloopig nog te knap en te fier is, om zich door Duitsche ‘<hi rend="spat">Grossintelligenz</hi>’ in en hoek te laten zetten.</p>
<p>Dat velen er dit uit leeren <hi rend="spat">zullen</hi>, acht ik meer dan waarschijnlijk. Dit niet alleen. Door zijn kloeke afwering van een nijdigen aanval heeft de heer Rauwenhoff, mijns inziens, ook allen aan zich verplicht (en hun aantal is te onzent niet gering), die de rechten der historische wetenschap, der logica en van 't gemoedsleven op hoogen prijs stellen. In <hi rend="spat">hun</hi> naam heeft hij gesproken; immers naar <hi rend="spat">hun</hi> hart. Zoo de ‘<hi rend="spat">Wij</hi>’ van Rauwenhoff op hun woordvoerder niet minder trotsch zijn dan de bekende ‘<hi rend="spat">Wir</hi>’ op Strauss -, zij hebben er waarlijk goede redenen voor.</p>
<p>De argumenten toch van den Hollandschen criticus zijn op menig cardinaal punt voor die van den Duitschen geleerde
<pb n="72"/>even vernietigend als de humor van eerstgenoemde op <hi rend="spat">alle</hi> punten voor de ‘<hi rend="spat">Witze</hi>’ van den ander inderdaad recht beschamend is.</p>
<p>Niet allen in den lande stemmen dit toe, ik begrijp het. Diegenen onder onze vrijdenkers vooral, die zichzelven niet te goed achten voor 't beweren, dat de godsdienstzin onzer natie een ware volksramp is -, zij zullen den heer Rauwenhoff weinig eer bewijzen om zijn critiek. Voor hun gevoel zal de Leidsche hoogleeraar te meer ongelijk hebben naar mate hij werkelijk meer gelijk heeft.</p>
<p>Doch <hi rend="spat">hun</hi> gevoel doet hier minder ter zake. Of hebben deze heeren naar aanleiding van het boek van Strauss iets noemenswaards beproefd om hun zinkende reputatie als ernstige mannen te redden? Heeft men hunnerzijds een verklaring gehoord, dat de zaak van waarheid en humaniteit door dat boek òf gebaat òf geschaad werd? Neen -, maar zij hebben gejubeld dat aan de moderne kerkmannen nu de nekslag is toegebracht. Ik bid u, wat heeft het onpartijdig onderzoek, wat de waarheidsliefde met dezulken van noode?</p>
<p>&nbsp;</p>
<p>En deze mannen verbeelden zich de humanen bij uitnemendheid te zijn! Luidruchtiger dan iemand vergen kon verheerlijken zij zichzelven en elkaâr, sinds jaar en dag, als de ware vrienden en leiders des volks. Banierdragers van de echte vrijheid in staat en maatschappij, <hi rend="spat">zij</hi> zijn het, <hi rend="spat">zij</hi> alleen, <hi rend="spat">zij</hi> stellig, dat hebben ze al zoolang gezegd, bij iedere mogelijke en onmogelijke gelegenheid. En zie -, daar komt de heer Strauss en lacht wat om de rechten des volks, en trapt op het hart van 't volk, en dweept met ‘den ouden politiestaat, onder bescherming van Bismarck met het rijkszwaard in de hand, en op den achtergrond, als sluitsteen van het staatsgebouw
<pb n="73"/>de beul!....’ Wat doen nu gemelde humaniteitshelden en volksredders? Gelijk gezegd is, zij... steken Strauss in de hoogte want, roepen ze, hij heeft den modernen kerkmannen hun positie onmogelijk, hij heeft aan de laatste illusie omtrent het bestaansrecht van christendom en godsdienst in onze hedendaagsche maatschappij een eind gemaakt.</p>
<p>Zóó zijn, zoo praten en doen deze wakkere volkstribunen!</p>
<p>&nbsp;</p>
<p>Intusschen, terwijl deze mannen zóó praatten en deden, schreef de heer Rauwenhoff zijn critiek -, die alle kans heeft te onzent niet alleen het gepraat dier mannen, maar ook het boek van Strauss zelven te overleven.</p>
<p>Het gaat in die critiek van kracht tot kracht voort, elk onpartijdige zal 't moeten erkennen. Zoo de hoogleeraar er uitnemend in geslaagd is de schreeuwende, schier ongelooflijke willekeur in 't licht te stellen, waarmede Strauss in zijn beoordeeling van Jezus, van het historische christendom, van het recht en het wezen der godsdienst is te werk gegaan -, meer dan uitnemend wordt Strauss terechtgezet waar deze verhaalt hoe hij en de zijnen voor de toekomst hun leven willen inrichten.</p>
<p>Rauwenhoff bewijst met de stukken, dat er voor den Duitscher geen ‘andere practische toepassing van het boek van Strauss is te maken, dan - uit de kerk weg te loopen en zich voor alle gevaarlijke sujetten te verschuilen onder den mantel van den Rijkskanselier.’</p>
<p>‘Ons Nederlanders,’ zegt hij, ‘doet het zonderling aan dat iemand daarin zijn troost zoekt. Als men ons aanbood de orde te doen handhaven door één, die sterk genoeg was om alle woelingen ten onder te houden, wij zouden waarschijnlijk antwoorden, dat wij er dan liever zelven voor zouden zorgen,
<pb n="74"/>om later niet nog veel grooter gevaar van dien ééne te vreezen te hebben. Maar wat men aan dien ééne ten offer zou moeten brengen heeft, naar het schijnt, voor Strauss niet veel waarde.’</p>
<p>‘Een volk,’ zegt Rauwenhoff, ‘dat van zijne leidslieden leerde wat Strauss ons heeft willen leeren, zou binnen weinige geslachten uitgedoofd zijn. Niet alleen zijn godsdienst, maar ook zijn burgerzin, zijn vrijheidsliefde, zijn streven naar vooruitgang zou het verliezen.’</p>
<p>Wie het betoog van den criticus met aandacht volgt, zal zijn recht om dit te zeggen voldoende bewezen vinden. Hij zal 't met Rauwenhoff ‘niet zonder beteekenis’ achten, ‘dat Strauss, als hij een plan van maatschappelijke ordening voordraagt, juist die gedeelten, waarin alles aankomt op de zedelijke beginselen, òf geheel voorbijgaat, zooals de opvoeding, òf met een enkel woord afscheept, zooals het huwelijk en de opwekking van burgerzin.’ Hij zal met Rauwenhoff instemmen: ‘'t Is alsof het belang der orde zwaarder bij Strauss weegt, dan dat der ontwikkeling.’ Hij zal dit met Rauwenhoff ‘beschouwen als een onwillekeurige openbaring van gemis aan vertrouwen op de macht van het zedelijke in de menschheid.’</p>
<p>Voldingend wordt aangetoond dat het Strauss te eenemaal aan zoodanig vertrouwen ontbreekt; dat er ‘daarom niets reformatorisch in zijne plannen is,’ maar zooveel te meer versmading van ‘humaniteit en menschenrecht’, gepaard met een onmiskenbaren hartstocht voor ‘politie’ en ‘doodstraf.’</p>
<p>Ach, Strauss op zijn ouden dag de woordvoerder geworden van een reactionair conservatisme! Een man die meer heil wacht van de V. Bismarcks en V. Moltke's, dan van de Goethe's en Humboldt's, om nu niet te spreken van personen als
<pb n="75"/>Jezus!.... Strauss een ‘criminalist van den ouden stempel’ geworden, ‘die de jezuïetenwet toejuicht, de leden der Internationale evenzoo kort en goed over de grenzen zou willen zetten, en zucht bij de gedachte hoevelen er nog wel zouden kunnen ontsnappen aan de galg!’</p>
<p>‘Een nieuw treffend voorbeeld hoe het scepticisme altijd eindigt met koren aan te dragen op den molen van het absolute gezag!’ zegt Rauwenhoff terecht.</p>
<p>En hij betreurt den noodlottigen loop van zaken waardoor een man van Strauss' verleden, die (ware hij aan zijn beter ik trouw gebleven) heden ten dage zooveel voor het Duitsche volk had kunnen zijn, alle hart voor zijn volk, neen, alle hart voor <hi rend="spat">het volk</hi> schijnt verloren te hebben.</p>
<p>‘Strauss,’ aldus Rauwenhoff, ‘spreekt’ naar aanleiding van het zorgwekkende sociale vraagstuk onzer dagen, ‘zoo aardig over het pessimisme, als over een meening die men hebben kan, maar waarvoor een wijsgeer zich moet wachten - -. Ging het hem daarbij geen oogenblik door de ziel, wat pessimisme beteekent, wanneer het niet maar het onderwerp is voor een paragraaf in een geestig boek, maar als het in al zijn huiveringwekkenden ernst werkelijkheid wordt in het leven? Hoe het dan is: de dood voor alle vreugd, alle veerkracht, allen troost -, en voor hoevele duizenden in onze naaste omgeving het dat dreigt te worden wanneer hun ontzinkt wat hen nu nog vrede met het heden en moed op de toekomst doet houden? Het zou deze bladzijden niet ontsierd hebben, indien er iets wat daaraan herinnerde had doorgeklonken in den juichtoon....’ van het nieuwe geloof aan de oproerbedwingende macht der V. Bismarck's en V. Moltke's....</p>
<p>Neen, Strauss heeft geen hart voor 't volk!</p>
<pb n="76"/>
<p>Hij en de ‘<hi rend="spat">Wir</hi>’ hebben 't goed in deze wereld, heel goed! Aan niets gebrek! En het volk?...</p>
<lg type="poem">
<l>‘Sehe jeder wo er bleibe,</l>
<l>Sehe jeder wie er 's treibe,’</l>
</lg>
<p>welzeker! Doch laat het volk in zijn eventueelen honger en kommer van hèm en de ‘<hi rend="spat">Wir</hi>’ afblijven. Anders.... ‘zal Bismarck hen wel krijgen.’</p>
<p>Zóó of in dien trant de heer Strauss!</p>
<p>En ondertusschen dwepen onze straksvermelde volkstribunen met hem! <hi rend="spat">Want</hi> hij heeft ‘die moderne kerkmannen’ verslagen. Hij heeft aangetoond dat van alle dwaasheid hier beneden 't geloof in een goddelijke Voorzienigheid wel de ongerijmdste is....</p>
<p>‘Nederland is de plaats niet voor toejuiching van dit werk van Strauss,’ dus eindigt Rauwenhoff zijn critiek.</p>
<p>Ik twijfel er aan, in vollen ernst, of dien volkstribunen wel ‘Neêrlandsch bloed door de adren vloeit.’ In ieder geval, zoomin als Strauss kennen zij het Nederlandsche volk.</p>
<p>&nbsp;</p>
<p>Weinige dagen geleden werd er in Neêrland's hoofdstad, in 't lokaal ‘Neêrland's werkman’, een vergadering gehouden van een volksvereeniging ‘ter bevordering van zelfstandig godsdienstig leven.’ Zonder permissie, natuurlijk, van onze heeren volksverlichters-atheïsten; maar enfin, de vergadering werd <hi rend="spat">toch</hi> gehouden en 't was, geloof ik, de tiende keer al in dezen winter, en 't was, als immer, schier ongenaakbaar vol. Meer dan zevenhonderd personen kon de zaal niet bergen; doch zevenhonderd waren er dan ook, en bij leven en welzijn zal er een volgenden winter wel naar een ruimer lokaal worden omgezien.</p>
<pb n="77"/>
<p>In bedoelde samenkomst nu, waar 't publiek voor het meerendeel uit ambachtslieden, winkeliers en kantoorklerken bestond, trad een eenvoudig kantoorklerk op om in eenvoudigen, dat is, ernstigen trant een vers voor te dragen, waarvan hij zelf de auteur was. Het vers werd begrepen en levendig toegejuicht. Ikzelf, die als gast de vergadering bijwoonde, was door 't geval niet weinig getroffen. Ik zocht 's anderendaags den onbekenden dichter op, Nieuwe Leliestraat, nommer zooveel. In die eenvoudige woning vond ik een eenvoudig burgergezin, waar de vrouw des huizes jufvrouw heette en al het huiswerk deed. Het hoofd der familie, ongeveer een vijftiger, toonde mij zijn bibliotheek: den bijbel, Vondel, De Génestet Dickens en eenige populaire geschriften, van den nieuweren tijd, over natuurkunde, theologie enz.... Zie, waarlijk, daar lag ook ‘het oude en het nieuwe geloof’ van Strauss.</p>
<p>De man zag mijn verwondering.</p>
<p>- ‘Ja, meneer, we hebben met een stuk of wat vrienden zoo'n leeskringetje waar zoo van alles inkomt, ziet-u?....’</p>
<p>- ‘En.....?’ vroeg ik, onwillekeurig in Strauss bladerend. ‘En....?’</p>
<p>- ‘Och, mijnheer, wat zal ik u zeggen? De liefde kan niet van één kant komen, zeg ik altijd. Die Strauss en zijn vrienden houden wel veel van elkaar en zichzelf; doch met ons menschen uit het volk hebben ze weinig op. Toen ik het boek uit had, toen ben ik aan dat vers begonnen, mijnheer! Ik moest wat hebben om me te verzetten, en die soort van dingen is altijd zoo'n liefhebberij van me geweest.’ En na een oogenblik zwijgens: ‘Die man is geleerd, maar hij weet er niet van.... van het leven, mijnheer! <hi rend="spat">Die</hi> daar, <hi rend="spat">die</hi> wist het!... Een hart voor zijn medemensch!’ En hij wees op een bundel van De Génestet.</p>
<pb n="78"/>
<p>Ik heb, na lang over- en-weer-praten, verlof gekregen om met het vers te doen wat ik wilde, als 'k er zijn naam maar buiten liet. Ik laat het hier volgen. Wat letterkundige waarde betreft, kan het den toets met sommige producten van vermaarde prachtalmanak-poëten wel doorstaan. Evenwel, zijn eigenlijke, en, naar ik meen, niet onbelangrijke beteekenis ontleent het hieraan, dat het een stem des volks is, antwoordend op het evangelie der atheïstische humaniteits- en volksmannen.</p>
<p>Er is in den jongsten tijd door gezegde heeren, bij monde van Multatuli, Strauss en anderen, zooveel ten koste gelegd aan 't bespotten van het Zondagsgevoel; er is zoo velerlei beproefd om ‘het volk’ uit de kerk en den godsdienstzin uit ‘het volk’ te jagen; de heeren hebben zich met name zooveel moeite getroost om de armzaligheid van het ‘moderne kerkje-spelen’ in 't licht te stellen -, dat het waarlijk de moeite waard is eens na te gaan hoever zij 't bij de meest ontwikkelden onder dat ‘volk’ thans wel gebracht hebben. Welnu, de man uit het volk spreke! Men vergete daarbij niet dat zijn woord op gemelde volksvergadering van harte werd toegejuicht!</p>
</div>
<div type="chapter">
<pb n="79"/>
<head rend="h3">De rustdag.</head>
<lg type="poem">
<l>U heb ik lief, o eerste dag der week.</l>
<l>En dankbaar roep ik van mijn legerstee</l>
<l>Uw eersten straal van licht mijn welkom toe;</l>
<l>'t Zij ge u in grijze najaarsneevlen hult,</l>
<l>'t Zij dat de koude en droeve regenvlaag</l>
<l>Schier onverpoosd en klettrend nederplast;</l>
<l>'t Zij dat de storm met schaatrend jachtgetier</l>
<l>Het bruine loof langs veld en heuvlen jaagt,</l>
<l>Of 't zachte kleed van zilverblanke wol</l>
<l>De beemden dekt in stillen winterslaap;</l>
<l>Of 't zij de zomer 't land in feestdosch tooit,</l>
<l>En vriendlijk - met een overmilde hand -</l>
<l>Haar bloemen strooit langs dal en heuvelkling;</l>
<l>Steeds groet ik u, o dierbre dag van rust,</l>
<l>Met warmen dank, met blij verhoogden zin.</l>
<l>O, dán zelfs als 'k, door nachtwake uitgeput,</l>
<l>Gekluisterd lig aan 't sombre ziekvertrek,</l>
<pb n="80"/>
<l>Speelt toch een glimlach me om den bleeken mond,</l>
<l>En hooger hef ik 't matte hoofd omhoog</l>
<l>Wanneer <hi rend="spat">uw</hi> licht aan d'Oostertrans verrijst....</l>
<l>Ja, wie mij ooit van schoone dagen spreek',</l>
<l>U heb ik lief, o eerste dag der week!</l>
<l>&nbsp;</l>
<l>Als 't hemellicht, waaraan ge uw naam ontleent,</l>
<l>Zijt gij me een beeld van leven, warmte, licht</l>
<l>En poezij; - gij waart, gij blijft mij steeds</l>
<l>Een <hi rend="spat">Zonne-dag</hi>, een dag van kalme vreugd!</l>
<l>Zoo zag ik u in 's levens eerst begin,</l>
<l>Zoo sierde u reeds mijn kinderfantasie</l>
<l>Met bovenaardschen glans en reiner gloed,</l>
<l>Zoo scheen me uw wondre stilte iets heiligs toe....</l>
<l>En later stond de knaap aan vaders knie</l>
<l>En hoorde stil, met diepgevoeld ontzag,</l>
<l>Het schoon verhaal des grooten Zondags aan:</l>
<l>- - - - - - - - - - - -</l>
<l>- - - - - - - - - - - -</l>
<l>Daar ginds ligt bij de stille grafspelonk,</l>
<l>Aan 't eind des hofs, een wacht van krijgers neêr.</l>
<l>De ruwe vreemdling, koel en hard als 't staal</l>
<l>Dat hem omkleedt, beschimpt met wreev'len spot</l>
<l>Den laffen achterdocht des Joodschen Raads,</l>
<l>Die, niet voldaan van schandelijke wraak,</l>
<l>Hem opriep tot bewaking van - een lijk!</l>
<l>En welk een lijk! - Zoo 't van een krijgsman waar',</l>
<l>Gevallen in een glorierijk gevecht!....</l>
<l>Maar neen: een stil, een vreedzaam man ligt daar,</l>
<l>Getroffen door 't laaghartigste verraad,</l>
<l>Gevonnisd door 't verachte Sanhedrin;</l>
<pb n="81"/>
<l>Gehoond, bespot - en stil bij al dien smaad!...</l>
<l>Genageld aan 't verachte slavenhout,</l>
<l>En stervend met een beë voor 't beulenrot!...</l>
<l>Voorwaar, deez' grafwake is geen taak voor hem,</l>
<l>Die slag met slag vergeldt en smaad met bloed,</l>
<l>En stervend nog zijn vijand tegengrimt....</l>
<l>Doch stil! - - - - - - - - -</l>
<l>Het eerste schemerlicht gloort nauw in 't Oost,</l>
<l>Daar schudt op eens de steengrond onder hem;</l>
<l>Een doffe donder dreunt in 't hart der aard,</l>
<l>En siddrend trilt de rotswand van dien schok.</l>
<l>Verschrikt - misschien voor 't eerst - richt hij zich op...</l>
<l>Daar klieft een straal van oogverblindend licht</l>
<l>De morgenlucht; en als hij opwaarts ziet,</l>
<l>Staat voor zijn oog een blinkende engel Gods....</l>
<l>Hij stort ter aard -, hij ziet hoe 't zegel breekt,</l>
<l>De grafsteen wentelt af.... hij ziet niets meer....</l>
<l>Maar ademloos, van kille vrees ontzet,</l>
<l>Vlucht hij, gejaagd, naar gindsche bloedstad heen,</l>
<l>En meldt - nog met de doodverf op 't gelaat -</l>
<l>Zijn wedervaren aan den Joodschen Raad.</l>
<l>En 's avonds, na dien eersten dag der week,</l>
<l>Daar juicht een kleine, trouwe vriendenschaar</l>
<l>Het blij bericht een tweetal mannen toe,</l>
<l>Die, op hun beurt, een wondervol verhaal</l>
<l>Vermelden aan der vrienden luistrend oor.</l>
<l>Hun zaal'ge vreugde kent noch perk noch maat,</l>
<l>En juichend heffen zij hun danklied aan:</l>
<l>Triomf! de Heer is waarlijk opgestaan!</l>
<l>- - - - - - - - - - - -</l>
<l>Veel, zeer veel jaren zijn er heengevloôn,</l>
<pb n="82"/>
<l>Sinds ik als knaap, geleund aan 's vaders knie,</l>
<l>Het schoon verhaal van zijne lippen ving;</l>
<l>'t Verschijnt ons thans in ander licht -, maar toch,</l>
<l>Als levensbeeld vol waarheid werpt het steeds</l>
<l>Een wond'ren glans op d' eersten dag der week</l>
<l>En geeft hem wijding. 't Zegt ons telkens weer</l>
<l>Hoe 't kind van God de wereld overwint,</l>
<l>En hoe het lijden voert tot heerlijkheid.</l>
<l>Dat is het wat de dag der ruste ons leert</l>
<l>Of leeren wil -, zoo vaak hij wederkeert.</l>
<l>&nbsp;</l>
<l>De week vangt aan! In 't eng kantoorvertrek</l>
<l>Kruipt dag aan dag eentonig voor mij heen.</l>
<l>Misduidt mijn woorden niet, gij, die mij hoort!</l>
<l>Wèl heb ik d' arbeid lief, en 't eerlijk brood,</l>
<l>Dat hij mij schenkt, wordt hoog door mij geschat;</l>
<l>Wel dank ik God er voor en bid meteen,</l>
<l>Dat Hij me geef, tot aan mijn laatsten stond</l>
<l>Te mogen werken voor mijn gade en kroost;</l>
<l>Maar toch! - - iets bitters leeft er soms in mij,</l>
<l>Een stille zucht ontglipt me een enkle keer:</l>
<l>Ach, <hi rend="spat">al</hi> te eentonig is wel de arbeid, en</l>
<l>De geest haakt vurig naar een vrijer vlucht,</l>
<l>Daar toch het koude en doodsche cijferwerk</l>
<l>Hem elken dag, naar 't schijnt, al meer benauwt.</l>
<l>Doch zie -, de laatste dag der week glijdt heen,</l>
<l>De Zondag komt!</l>
<l rend="; 1tab">'k Ontspring den engen band,</l>
<l>Daar buiten in de welige natuur,</l>
<l>Hoe nieuw is me alles daar! - De heldre vliet,</l>
<l>Wier golfjes kabblen langs den oeverzoom,</l>
<pb n="83"/>
<l>De velden met hun bonten staatsietooi,</l>
<l>Wier zoete geur mijn zinnen schier bedwelmt,</l>
<l>'t Geboomte met zijn duizendstemmig koor,</l>
<l>De woeste en toch zoo schoone duinvallei,</l>
<l>De kalme zee vol ernst en majesteit, -</l>
<l>'t Ontroert mijn ziel, nog even krachtig als</l>
<l>In 't schoon weleer, en met verruimde borst</l>
<l>Zing ik het vroolijk lied der Schepping mee.</l>
<l>Of hult natuur zich in haar somberst kleed,</l>
<l>Dan opent zich voor mij het huisvertrek,</l>
<l>Daar vangt mijn oor der kleinen zoet gesnap,</l>
<l>En als verjongd vergast ik me aan hun spel.</l>
<l>Zoo vaart mijn lievlingsdag in blijdschap heen,</l>
<l>Doch laat bij zijn verscheiden moed en hoop</l>
<l>En opgewektheid achter in de ziel;</l>
<l>'k Aanvaard mijn taak opnieuw met kracht en lust...</l>
<l>Dat is uw werk, o dierbre dag van rust!</l>
<l>&nbsp;</l>
<l>De week vangt aan, en met haar taak 't verkeer</l>
<l>En d' omgang in de groote maatschappij.</l>
<l>Ik zoek in mijn omgeving naar een hart.</l>
<l>Vol sympathie voor 't ware, goede en schoon!</l>
<l>O dwaas verlangen! Waar, waar zal ik gaan?</l>
<l>Bij gindschen man met reeds vergrijsde kruin?...</l>
<l>Hij wijst verstoord mij af met schampren blik;</l>
<l>Zijn tijd is hem te kostbaar voor mijn taal,</l>
<l>Hij is een man van zaken, dat 's <hi rend="spat">zijn</hi> kunst;</l>
<l>Hij noemt het schoon, een schoonen slag te slaan,</l>
<l>En 't ideaal waarvoor hij leeft, heet: Geld!...</l>
<l>Daar ginds dan, bij die groep van jongeliên?...</l>
<l>Maar 'k waag het reeds bij d' eersten aanblik niet,</l>
<pb n="84"/>
<l>Dier armen, oud reeds eer zij mannen zijn.</l>
<l>'k Beluister hun gesprek; 't is beuzelpraat,</l>
<l>Of, erger nog, de schandkroniek der stad,</l>
<l>Vervat in taal, die in het eerzaam hart</l>
<l>Gevoel van schaamte en toorn en deernis wekt...</l>
<l>&nbsp;</l>
<l>Tot walgens toe verzadigd van genot</l>
<l>Kent hun verduisterd oog geen schoonheid meer,</l>
<l>Is 't oor verdoofd voor alle harmonie,</l>
<l>Is 't hart gestorven voor elk heilig ideaal.</l>
<l>O, spreek hier niet van overdrijving! Zie</l>
<l>Aan welke Godheên jeugd en frissche kracht,</l>
<l>In 's werelds roes ten offer zijn gebracht!</l>
<l>&nbsp;</l>
<l>Is 't wonder, zoo ge in zulk een wereld leeft,</l>
<l>Dat soms 't gevoel van matheid u bekruipt,</l>
<l>En moedeloos uw geest zich nederbuigt?</l>
<l>Doch zie -, de laatste dag der week vaart heen,</l>
<l>De Zondag komt! Hij vaagt d' onreinen damp</l>
<l>Met frisschen adem weg uit hart en hoofd:</l>
<l>Ik neem opnieuw uw schoone blaân ter hand,</l>
<l>Mijn vroeg gestorven dichter! Eedle geest,</l>
<l>Vol schalken spot, vol diep gevoelden ernst,</l>
<l>Die zoo aandoenlijk zingt van 't menschenlot!</l>
<l>Ik volg opnieuw de tonen van uw lied,</l>
<l>En 'k adem weer in reiner levenslucht.</l>
<l>Hier, hier is fijne scherts die nimmer grieft,</l>
<l>De vriendelijke lach, de gulle vreugd,</l>
<l>De oprechte dank, de weemoed en de hoop!</l>
<l>Hier is een zucht, een traan voor iedre smart,</l>
<l>Hier licht en troost voor 't wondre menschenhart!</l>
<pb n="85"/>
<l>Hier is 't geloof geen dwaze waan, de deugd</l>
<l>Geen hersenschim, de hoop geen ijdle droom!</l>
<l>O tolk van Hem, wien niemand ons ‘verklaart,’</l>
<l>Doch wien geen mensch ooit vruchtloos zocht op aard,</l>
<l>Hoe blijde vangt mijn ziel den laatsten galm</l>
<l>Van 't ‘Peinzensmoê,’ uw schoonen levenspsalm!...</l>
<l>O, zulk genot vergoedt een gansche week</l>
<l>Vol geldbejag en grove zin'lijkheid.</l>
<l>'t Verfrischt den geest, 't schenkt reiner levenslust;</l>
<l>Ik dank het u, o schoone dag van rust!</l>
<l>&nbsp;</l>
<l>Nog eens: de week vangt aan; nog eens</l>
<l>Vertoont de maatschappij zich aan mijn blik.</l>
<l>Ach, menschen! menschen! gij, die broeders heet,</l>
<l>En kindren van denzelfden Vader -, ach,</l>
<l>Wat scherpt ge vaak uw rijkbegaafden geest</l>
<l>Op kwelling en verdriet en leedvermaak!...</l>
<l>Hoe treft mij soms de zwaar te dragen hoon</l>
<l>Des trotschaards, die, verwaten op geluk,</l>
<l>Op geld, op eer, op titels, rang, of stand,</l>
<l>Geen maat kent in zijn hoogmoed - en zijn smaad</l>
<l>Den dienaar koud in 't gloeiend aanzicht werpt,</l>
<l>En zich niet kreunt, hoe bitter diep hij grieft!</l>
<l>- - - - - - - - - - - -</l>
<l>Maar bovenal: 't onzinnig twistgeschrijf,</l>
<l>De felle haat, die opvlamt meer en meer</l>
<l>Om 't geen ons allen juist vereenen moest</l>
<l>In liefde en hoop, in echten Christenzin!</l>
<l>O, dikwerf klopt het harte bang in mij</l>
<l>Bij al dat woelen, al dat zelfbejag,</l>
<l>Bij al die koelheid in 't verwoesten van</l>
<pb n="86"/>
<l>Des naasten heil, waar 't eigen voorspoed geldt.</l>
<l>Ja, dikwerf wordt het duister voor mijn oog</l>
<l>Bij al die liefdeloosheid, al dien haat;</l>
<l>Maar zie -, de Zondag komt! en bij zijn licht</l>
<l>Vergeet ik al die zorgen, al dat leed</l>
<l>Hij opent mij het vriendlijk kerkgebouw</l>
<l>Dat me uitnoodt tot gebed, tot dank, tot lof.</l>
<l>Daar ruischt me een stem des vredes te gemoet;</l>
<l>Zij spreekt van God, van Liefde en Vaderzorg,</l>
<l>Die niet één kind, hoe min ook hier geteld,</l>
<l>Vergeet, maar ieder mildlijk geeft</l>
<l>En niet verwijt -, en nimmer wonden slaat,</l>
<l>Dan waar zij zelve 't eischt voor ons geluk.</l>
<l>Ik luister naar die zachte Hemelstem;</l>
<l>'t Geloofsvertrouwen keert weer in mijn ziel</l>
<l>En 'k acht den haat der wereld langer niet,</l>
<l>Opnieuw verzekerd dat Gods Vaderoog</l>
<l>Ons in geluk en onspoed gadeslaat.</l>
<l>O dag, aan wien 'k dien zegen ben verplicht,</l>
<l>O dag van rust, hoe zegen ik uw licht!</l>
<l>&nbsp;</l>
<l>Doch schooner nog, vol weelde en heerlijkheid,</l>
<l>Straalt straks de Zondag ons in 't geestesoog,</l>
<l>Wanneer 't in hem het spiegelbeeld aanschouwt</l>
<l>Dier hoogre rust -, ons aller vuur'ge beê!</l>
<l>&nbsp;</l>
<l>In zorg en kommer vlucht het leven heen;</l>
<l>Versta mij nogmaals wel, gij die mij hoort!</l>
<l>Ik noem deze aard geen treurig jammerdal,</l>
<l>O, dankbaar ben ik God voor menig uur</l>
<l>Van onvermengd geluk dat Hij me schonk;</l>
<pb n="87"/>
<l>O, de aarde is schoon! en velerlei het zoet</l>
<l>Dat ze aan haar kindren biedt. Natuur en kunst,</l>
<l>Wat rijke schatten storten ze op ons uit!</l>
<l>De blijde lach van 't zorgelooze wicht,</l>
<l>Het vroolijk spel der blondgelokte jeugd,</l>
<l>De reine blik van liefde in 't oog der bruid,</l>
<l>De vreugdetraan des mans, die voor het eerst</l>
<l>Begroet wordt met den dierbren vadernaam,</l>
<l>'t Geluk der dankbre ouders, die hun kroost</l>
<l>Zien wassen in verstand en Godsdienstzin;</l>
<l>Het trillend lied des grijsaards, die het loon</l>
<l>Van 't welbestede en werkzaam leven smaakt,</l>
<l>Zijn ze allen niet de tolken van geluk</l>
<l>Dat de aard haar kindren biedt? - Ondankbaar waar 't,</l>
<l>Indien wij 't loochenden,</l>
<l rend="; 1tab">Maar toch! - maar toch!</l>
<l>Toch blijft de smart ons niet t' ontwijken deel,</l>
<l>Toch is 't en blijft het als mijn dichter zong:</l>
<l>‘Uw levenshof, o mensch, bloei' als een lentegaarde,</l>
<l>‘In 't midden, voor wie denkt en liefheeft, rijst - een kruis!’</l>
<l>- - - - - - - - - - - - - -</l>
<l>- - - - - - - - - - - - - -</l>
<l>Maar hef het moede en matte hoofd omhoog,</l>
<l>Gij zwaarbeproefde, die uw rampen telt</l>
<l>Bij al de dagen die gij hebt doorleefd,</l>
<l>En 't kruis verdroegt gelijk 't <hi rend="spat">een Christen</hi> past!</l>
<l><hi rend="spat">Uw</hi> Zondag komt! -</l>
<l rend="; 2tab">Het lieflijk avondrood,</l>
<l>Zoolang verbeid, vloeit langzaam van de kim;</l>
<l>Gij strekt, getroost, uw afgetobde leên</l>
<l>Op 't niet gevreesde, 't laatste rustbed uit...</l>
<pb n="88"/>
<l>Daar nadert Gods gezant!... maar niet met schrik,</l>
<l>Of angst gewapend, treedt hij voor uw oog;</l>
<l>Neen, vriendlijke ernst troont op zijn aangezicht.</l>
<l>Hij wenkt u toe -, zijn vinger roert u aan....</l>
<l>En met een zachten glimlach sluimert ge in.</l>
<l>En als ge straks uit <hi rend="spat">dezen</hi> slaap ontwaakt,</l>
<l>Dan blinkt de glans des <hi rend="spat">nieuwen</hi> dags u toe,</l>
<l>Des eeuw'gen Zondags, die geen avond kent!</l>
<l>&nbsp;</l>
<l>O God, die al uw kindren liefhebt -, geef</l>
<l>Ook eenmaal mij dien kalmen avondstond!</l>
<l>O, van de zorg der aardsche weken moe,</l>
<l>Lach eens dit hart uw eeuw'gen Zondag toe!</l>
</lg>
</div>
<div type="chapter">
<pb n="89"/>
<head rend="h3">Hooger adel.</head>
<p>Zij had niets van de wereld gezien, niets dan haar vaders fabriek, die op vrij grooten afstand van de naaste stad lag. Die <hi rend="spat">kleine</hi> wereld was zoo schoon, dat zij naar de andere niet verlangde.</p>
<p>Haar vader was rijk en trachtte den minste harer wenschen te raden en te voorkomen. Als hij zich een oogenblik aan het snorren zijner stoomraderen en het klepperen zijner molenwieken kon onttrekken, dan was zijn liefste plekje tusschen zijn vrouw en eenig kind, dan luisterde hij graag naar haar vroolijk gesnap, dat meer dan iets ter wereld de tooverkracht bezat hem de plooien uit het voorhoofd te strijken. Hare moeder was een verstandige vrouw. Zij leerde haar kind duizend dingen, die het waarschijnlijk nooit zou noodig hebben. Alleen omdat zij geen nufje naast zich wilde zien opgroeien, maakte zij van haar een huismoedertje in den dop.</p>
<p>Voor het volk van de fabriek was zij een kleine godin, die altijd voor iedereen een vriendelijk woord had, die steeds bereid was haar smeekend gezichtje tusschen het ongenoegen van den fabrieksheer en het kleine vergrijp van een zijner onder-<pb n="90"/>hoorigen te brengen. Ook kenden alle zieken en ouden van dagen de mooie juffer en waren de kinderen dol op haar.</p>
<p>Behoef ik hier bij te voegen, dat de weinige buren uit den stand haars vaders, 't zij industrieelen als hij, 't zij rustige bewoners van buitenplaatsjes en optrekjes, even gunstig over haar dachten? dat zij overal welkom was als een zonnestraal in de lente?</p>
<p>Liever vermeld ik hoe ten gevolge van al deze indrukken in het klein, de wereld daarbuiten haar weldra beter kende dan zij de wereld; hoe er op uren en uren afstands menschen waren, die met ingenomenheid en bewondering over het mooie dochtertje van den rijken fabrikant praatten - - -, zelfs al hadden zij haar nooit gezien.</p>
<p>En we weten, als er menschen zijn die dat doen, dan zijn er altijd en overal andere (ditmaal jonge menschen), die hun oor te luisteren leggen, die 's nachts hun eigenaardige droomen droomen, die, als ze in het schemeruur bij den haard, of bij het dalen van de zon op een tuinbank zitten, hunne plannetjes voor de toekomst maken. Hoe licht strikken ze dan tusschen de bloemen en beelden hunner dichterlijke fantasiën het portret van zoo'n meisje! Hoe gereedelijk komt de wensch bij hen op, eens te onderzoeken of 't portret gelijkt op het origineel!</p>
<p>'t Zal wel altijd een vraagstuk blijven of dit de eenige aanleiding was voor het feit, door haar ouders met zekere bezorgdheid en door haarzelve met nieuwsgierigheid opgemerkt, dat een welbekende jonker van hoog adellijken huize, die op een naburig dorp de geheimen der landhuishoudkunde scheen te bestudeeren, zich buitengewone moeite gaf om als huisvriend bij den fabrieksheer te worden toegelaten. Ik zeg: <hi rend="spat">met bezorgdheid</hi>, want ofschoon er niets op den jonker te zeggen viel, hij integendeel te goeder naam en faam be-<pb n="91"/>kend stond, hadden beiden, man en vrouw, een aangeboren gevoel dat vereeniging van adel en burgerstand een bedenkelijk waagstuk is .... Ik zeg: <hi rend="spat">met nieuwsgierigheid</hi>, omdat zij die van het laatstgenoemde te eenenmaal onbewust was, in de komst van den nieuwen gast een afleiding en mogelijk, als ze even luisteren wou naar het tikken van haar hartje, straks nog iets meer dan een afleiding meende te vinden.</p>
<p>Nu, alleen hij, die de waarheid met geweld verkrachten wou, kon zichzelf of anderen wijs maken dat 't onnatuurlijk was, als een meisje dezen jonker meer dan gewone aandacht schonk. Of is dat schenken van aandacht bij jonge dames altijd een bewijs van coquetterie? Mij dunkt, er zijn honderd gevallen, waarin het een blijk van onschuld en eenvoud des harten mag heeten.</p>
<p>Ik sta er voor in, dit was het bij <hi rend="spat">haar</hi>. Omtrent de gevolgen zijner bezoeken bleef zij even argeloos als rein. Zou zij anders haar gunstig oordeel over hem aan hare moeder hebben te kennen gegeven? Zoo onverholen, dat deze 't zelfs noodig oordeelde een preekje te houden over den grooten afstand tusschen een jonker en de dochter van een fabrikant?</p>
<p>Zij was het te dien aanzien met hare moeder niet eens. Ja, toen haar vader er zich in mengde en haar in treffende voorbeelden de rampzalige gevolgen van zulk een wanverhouding onder de oogen hield, toen bleek het, dat zij op dit punt een kleine radicaal was, radicaler dan de meeste menschen die er voor doorgaan.</p>
<p>Zij zag tegen baronnen en graven volstrekt niet op. Zij meende dat alle menschen gelijk waren, dat alleen de vraag naar onze verstandelijke en zedelijke waarde over rang en stand mag beslissen; dat iemand er niet meer, maar ook
<pb n="92"/>vooral niet minder om was of er adellijk bloed in zijn aderen vloeide; dat alleen bekrompenheid de menschen met een anderen maatstaf leerde meten dan die de natuur, ja, God zelf aan de hand heeft gedaan.</p>
<p>Wat kon de man der industrie hier tegen zeggen? Moest het hem niet verheugen dat zijn kind zulke gezonde, echt liberale denkbeelden had? Waren deze niet de echo van 'tgeen hijzelf zoo in 't algemeen, zooals de Duitschers zeggen, <hi rend="spat">in</hi> 's <hi rend="spat">blaue hinein</hi>... honderdmaal had uitgesproken?</p>
<p>En toch, in dit bijzonder geval deed het hem lang geen onvermengd pleizier.</p>
<p>&nbsp;</p>
<p>'t Ligt niet in mijn plan hier de wordingsgeschiedenis van een reine en onbaatzuchtige liefde te schetsen. Haar verloop was in dit geval hetzelfde als in zoo menig ander, dat gij hoogstwaarschijnlijk zelf beleefd of in uwe naaste omgeving hebt gadegeslagen. Voor mijn doel is 't genoeg te vermelden, dat na een paar maanden de huisvriend zich voorgoed een plaats aan de tafel der ouders en in het hart der dochter veroverd had, en dat er weldra een dag kwam waarop de fabrieksheer den jonker, onder vier oogen, tot de bekentenis van zijne plannen bracht.</p>
<p>Die plannen waren eerlijk en loyaal. Er was, ook met de sterkste vooringenomenheid tegen den adel, niets anders van te zeggen.</p>
<p>De jonker verklaarde met fonkelenden blik dat hij overwonnen was door de schoone oogen, de vriendelijke stem, het onschuldige hart, het gezond verstand en wat niet al van het lieve kind -; dat hij voor haar bezit al zijn adelbrieven disponibel stelde; dat hij al zijn beroemde voorvaderen gaarne
<pb n="93"/>wilde inruilen voor zoo'n aanstaanden schoonpapa; dat hij volkomen bereid was 't portret van den fabrieksheer, desnoods in werktenue, op te hangen in de galerij van zijn eigen beroemd geslacht, tusschen ridders in harnas en edelvrouwen in hermelijn.</p>
<p>Doch de fabrieksheer vroeg, en zeker terecht, of hij, de jonker, alleen te beslissen had?</p>
<p>En zie, dat was het geval niet. Op eenige uren afstands van de plaats waar de jonker zijn brieven van adeldom stond te verkoopen, leefde 's jonkers vader, en voorshands ging in alle dynastieke aangelegenheden 't gezag van dezen nog boven dat van den zoon. Doch de jonker zou dadelijk schrijven en - - - hij twijfelde niet of het antwoord zou gunstig wezen.</p>
<p>Was de jonker werkelijk dupe van zijn eigen droomen en wenschen? Of maakte de aanvankelijke overwinning hem te stout?</p>
<p>&nbsp;</p>
<p>De adellijke familie in quaestie bewoonde een oud riddermatig goed; hetzelfde dat eenmaal door hun stamvader gebouwd was. 't Lag midden in de velden en weiden, die de leden van het geslacht, eeuw in, eeuw uit, hadden gevoed. Ook waren er een tal van historische herinneringen aan verbonden. Men miste in deze burgt geen enkele van die geheimzinnigheden uit het grijze verleden, waardoor kasteelen beurtelings voorposten der beschaving en barricaden daartegen zijn geweest.</p>
<p>De burgt had een sage en een legende.... Zij was door de Noormannen halverwege verwoest geworden en door de Spanjaarden vruchteloos belegerd toen Maurits de spitse bood aan
<pb n="94"/>Spinola, en Frederik Hendrik zich den eernaam van Stedendwinger verwierf. Op de tinnen hadden jonkvrouwen gestaan en uitgezien naar ridders die naar het Heilige land togen, om nooit terug te keeren. In de kelders, waar nu het bier en de aardappelen bewaard werden, hadden heusche gevangenen gezeten, wilddieven, spionnen, of ook wel onschuldige marskramers, die door de dartele knapen van den baroen van het voorplein verjaagd waren, maar in hun te vroegtijdig rechtsgevoel zich aan die knapen vergrepen hadden toen ze hun met hun mars de hersens dreigden in te slaan. Ook waren alle bewoners sinds meer dan drie eeuwen niet te bewegen geweest om, na twaalf uur in den nacht, voorbij een hoek van zekeren toren te loopen; dit wijl een vroegere burgtvrouw daar spookte.</p>
<p>Was 't dan te verwachten, dat de oude baron zou toegeven op de eerste aanvraag van zijn zoon? dat hij zelf de hand zou slaan aan 't gebouw der voorvaderlijke grootheid?</p>
<p>'t Is waar, de burgt was, trots de wanhopige krachtsinspanning van de twee laatste geslachten, feitelijk tot een ruïne vervallen. De tegenwoordige baron had haar zelfs met een burgerlijke hypotheek moeten bezwaren, en naar 't zich liet aanzien zou 't hierbij niet blijven. 't Is waar, de hypotheekhouders waren een winkelier in een kleine binnenstad en een kroeghouder die de paarden van den baron zeker honderdmaal eigenhandig water had gegeven; een man die zich weleer hoogst gelukkig gevoeld had, wanneer de groote meneer hem genadig goeden avond en goeden morgen zei.... Maar was dát een reden om tot de dochter van zoo'n fabrikant te zeggen: ‘Kom in onze armen en noem ons van heden af papa en mama’?</p>
<p>De jonker wisselde met zijne ouders vele brieven en scheen
<pb n="95"/>toch geen voetbreedte te winnen; ja, ten laatste zelfs schreef de baron, met vol consent van zijne wederhelft en onder applaus zijner dochters, als ultimatum het volgende:</p>
<p>‘Ik <hi rend="spat">verbied</hi> u onzen onbevlekten naam te bezoedelen door zoo vernederend een huwelijk. In naam van al onze voorvaderen beveel ik u, onmiddellijk elke betrekking met die familie af te breken.’</p>
<p>Doch <hi rend="spat">toen</hi> ook antwoordde de zoon:</p>
<p>‘Ik ben door mijne eer verplicht u niet te gehoorzamen, hoe diep 't mij ook smarte. Ik kan en mag haar niet vaarwelzeggen, 't zou haar en mijn dood zijn.’</p>
<p>Dat was kras en sentimenteel genoeg -, doch de oude heer mocht er om vloeken of schaterlachen, met het oog op 't karakter van zijn stamhouder, werd hem de zaak zoo duidelijk als glas. Noch mama, noch een van de drie freules kon er, dit hoorende, langer aan twijfelen of 't zoon- en broerlief met de zaak wel ernst was.</p>
<p>Hadden we hem maar thuis gehouden! zuchtte mama. Was er maar een middel om hem weer thuis te krijgen, mokten de anderen.</p>
<p>&nbsp;</p>
<p>Laat mij nu maar in eens vertellen wat het resultaat van dit alles was. Ik kan het kort samenvatten.</p>
<p>De baron gaf eindelijk brommend en knorrend toe.</p>
<p>Mevrouw de barones verklaarde voor God en menschen dat zij zich in het onvermijdelijke zou zien te schikken, maar dat zij 't hoogstvermoedelijk niet lang overleven zou.</p>
<p>De drie freules zwoeren dat zij 't haar broer nimmer zouden vergeven, dat ze haar burgerlijke schoonzuster zouden kwellen en martelen zooveel als schoonzusters maar immer vermogen.</p>
<pb n="96"/>
<p>Daartegenover zou de fabrieksheer stellig de verklaring hebben afgelegd, dat hij, ondanks hun prachtige herinneringen uit de dagen van Nimrod en Nebukadnesar, niets te maken wou hebben met de ruïne.... Doch zie, toen had zijn kind de armen om zijn hals geslagen en hem bij al wat heilig was verzekerd, dat hij de beste aller papa's zou wezen zoo hij maar even de moeite nam zijne handen op het hoofd van haren jonker te leggen en hem te zegenen. De man kon daar niet tegen, en het kind kreeg haar zin.</p>
<p>Nu begrijpt ieder gemakkelijk dat er onder zulke omstandigheden nogtans geen denken was aan een vroolijk verlovingsfeest. De waarheid is dan ook, dat de arbeiders van de fabriek bij die gelegenheid meer pleizier hebben gehad dan de wederzijdsche ouders.</p>
<p>Toch eindigde het feest niet zonder dat de oude barones haar aanstaande schoondochter uitgenoodigd had eens spoedig kennis te komen maken met de freules, die alle drie hoofdpijn hadden gehad toen papa en mama naar het huis van den industrieel reden. 't Waren lieve, hoogst beschaafde meisjes, van wie een eenvoudig natuurkind misschien nog 't een of ander zou kunnen leeren.</p>
<p>&nbsp;</p>
<p>Een week of wat later werd, op dringend verzoek van den jonker, aan die uitnoodiging gevolg gegeven. Veertien dagen van meer intiemen omgang zouden, dacht hij, voldoende zijn om de zusters een overtuiging te schenken, die dagelijks meer de zijne werd: dat hij een engel gevonden had, een geboren prinses, in natuurlijke bevalligheid, onschuld en eenvoud niet te overtreffen.</p>
<pb n="97"/>
<p>Mama en de freules zaten haar in de groote zaal op te wachten. Toen zij het rijtuig op de kiezels van 't voorplein hoorden kraken, vernieuwden de zusters in alle gauwigheid haar eed en knikten elkaar toe, dat ze onverbiddelijk moesten wezen. Daarna rezen ze alle drie tegelijk als staken op en lieten zich stuk voor stuk door mama voorstellen, alsof ze zoo pas uit het museum van antiquiteiten der familie voor den dag gehaald waren en, na gebruik, weer zouden derwaarts gebracht worden.</p>
<p>Toch waren ze geen van drieën oud of ook maar bejaard. Zelfs kon niemand haar zekere gratie en lieftalligheid ontzeggen. Als zij haar natuur lieten spreken, als zij onder haar gelijken geen keurslijf van aangenomen deftigheid en preutschheid aanhadden, dan, zei menigeen, waren 't lieve meisjes -; maar ze hadden nu dat keurslijf aan en zoo stevig mogelijk toegehaald, ten einde de burgerlijke aanstaande zuster ontzag in te boezemen, haar reeds bij den aanvang te doen gevoelen, dat zij nooit lief en vertrouwelijk met elkaar zouden worden, dat ze haar beschouwden als een vreemde, een indringster, die zij alleen verdroegen om haar fatsoen en des lieven vredes wil.</p>
<p>Als jonge dames elkander kwellen willen, overtreffen ze Von Moltke in taktiek. Als zij 't er op toegelegd hebben de pijlen van haat en nijd in elkanders hart te drukken, dan zijn ze onverbiddelijk.</p>
<p>Gelukkig dat de aangeboren goedhartigheid der vrouw deze infernale plannen gewoonlijk tegenhoudt, dat de meeste dames te weinig volharding in de boosheid hebben om de duivelsche onderneming niet halverwege te laten steken.</p>
<p>Doch de freules hadden nu eens niet met haar aangeboren goedhartigheid te doen, maar met de eer der familie. Zij wa-<pb n="98"/>ren in eigen oogen de wachtsters van het wapenbord, die als de herauten en wapenkoningen moesten zorgen, dat geen vlekje dat bord bezoedelde.</p>
<p>Daarom waren ze wel van den morgen tot den avond vol beleefdheden en voorkomendheden voor haar gast, maar wikkelden zij tevens elke beleefdheid als een ulevel in een kleine hatelijkheid, die den vorm van een vriendelijke terechtwijzing of van een verontschuldiging voor <hi rend="spat">haar</hi> gebrek aan opvoeding had. Zij overstelpten haar bovendien met de meest ingewikkelde genealogische bijzonderheden, die zij als de aanstaande van het toekomstig hoofd der familie behoorde te kennen, maar die haar tevens diep moesten doen gevoelen hoe rampzalig iemand is, die om zoo te zeggen geen voorouders gehad heeft. Zij trachtten haar recht duidelijk te maken, hoe 't kwam dat graaf die of baron die, wiens naam zij misschien door papa had hooren noemen, een neef was; ze lieten haar in de bibliotheek de portretten van al de voorouders kijken, en maakten om harentwil de blanke handjes vuil aan leelijke folianten, waarin de jonker vroeger ook zoo'n schik had gehad, maar die hij nu geheel scheen te verwaarloozen.</p>
<p>Daarbij informeerden zij als terloops of 't niet erg vervelend was in zoo'n fabriek en of de menschen, die daar van tijd tot tijd bezoeken kwamen afleggen, niet erg burgerlijk waren; ja, ze moedigden haar aan om veel te vertellen uit de kringen waarin zijzelve tot nog toe verkeerd had. De freules waren daar te eenemaal vreemd. Vroeger, toen zij op kostschool waren, hadden ze evenwel dikwijls gehoord, dat men zich ook onder burgermenschen nu en dan kostelijk wist te amuseeren.</p>
<p>Met dien natuurlijken tact, dien haar vader zoo dikwijls bewonderde en die haar belet had in den jonker iets meer
<pb n="99"/>dan den man naar haar hart te zien, hield zij zich of ze het hatelijke van al deze aanvallen niet begreep, terwijl zij zich wreekte door, waar 't pas gaf, haar indrukken van de ruïne tegenover de valsche voorstelling van het leven daarbuiten te stellen. Zij critiseerde de gezichten, de houding en de kleeding der voorvaderen van haar aanstaanden man, alsof 't geen veldmaarschalken en opperjagermeesters geweest waren. Zij critiseerde de genealogische bijzonderheden, die haar meegedeeld werden, als ware 't een onverschillige zaak of iemand verwant is aan een minister dan aan een klepperman. Radicaler dan de brutaalste democraat stelde zij hare theorieën van de gelijkheid aller menschen tegenover den adeltrots van duizenden en de eischen van een welbegrepen staatsbelang. Fier lei zij het hoofd in den nek, vooral toen zij van de industrie en hare wonderen verhaalde.</p>
<p>Of de dames haar haatten!</p>
<p>De jonker merkte van dit alles niet. Door 't geen hij zag en hoorde, groeide zijn hart in de blijde overtuiging dat het ijs smolt, dat de jonge argelooze natuur zijner lieve zusters hem weldra gelijk zou geven. Trippelde het viertal niet elken morgen, zoodra het ontbijt was afgeloopen, als jonge vogeltjes den stoep af en den tuin binnen? Vochten de freules niet, bij manier van spreken, om de schoone logée als hij er bij was? Nu en dan moest hij zelf zich dientengevolge het gemis van haar bijzijn getroosten ja, 't gebeurde dat de zusters haar aan zijn arm ontvoerden, dat ze haar meenamen tot geheime overleggingen en plannetjes waarvan de jonker niets weten mocht.</p>
<p>'t Lag niet in <hi rend="spat">haar</hi> plan hem beter in te lichten. Hoeveel zij ook leed onder die suikerzoete kwellingen, deed zij al haar best hem niets te laten merken. 't Zou wel beter wor-<pb n="100"/>den. Het zou haar wel gelukken den toegang te vinden tot de harten die zij zoo graag wilde liefhebben om zijnentwil. Zoolang ze kon zou zij hem de grievende ondervinding sparen, dat een zijner zoetste wenschen in ijdelheid en rook vervloog. Daarbij stelde zij gansch rustig hooghartigheid tegenover trotschheid!</p>
<p>En zoo geschiedde het dat er aan het einde van die veertien dagen, van welke de jonker zich gulden vruchten beloofde, niets gewonnen was.</p>
<p>Zij voelde dit maar al te diep toen de aanstaande schoonmama haar vergunde een kouden kus op de toegestoken wang te drukken. Zij voelde dit bij elken handdruk met de freules gewisseld.</p>
<p>Sommige kussen en handdrukken zijn welsprekender dan woorden; ze zeggen juist het tegenovergestelde van 't geen de mond uitspreekt.</p>
<p>En onder dien indruk kwam zij weer in haar vaders huis en vertelde - - - dat 't haar wel vreemd geweest was in den beginne, maar dat zij heel vriendelijk, naar omstandigheden bijna al te vriendelijk, ontvangen was.</p>
<p>Of zij kon huichelen! Papa en mama waren er beiden de dupe van.</p>
<p>&nbsp;</p>
<p>Een jaar later aanvaardde zij de titels en waardigheden eener hoogwelgeborene en verliet, innig gelukkig in de toenemende liefde en achting van haar man, de ouderlijke woning.</p>
<p>De fabrikant had gezorgd dat in al de wenschen en behoeften zijner kinderen ruimschoots voorzien werd. Dringend had hij er op aangehouden, dat men dit uitsluitend aan hem
<pb n="101"/>zou overlaten. Hij had het zoo kiesch gedaan dat de familie er zich onmogelijk door beleedigd kon achten.</p>
<p>'t Was immers <hi rend="spat">zijn</hi> dochter, die hij uithuwelijkte, en wel aan een man die haar innig liefhad? Men moest hem het voorrecht niet misgunnen haar een uitrusting te geven als van een prinses. De baron mocht hem het genoegen doen te gelooven dat het werkelijk een voorrecht was als niemand er zich mee bemoeien wou.</p>
<p>Genadig had de baron hem de gevraagde gunst bewezen.</p>
<p>&nbsp;</p>
<p>Onder den indruk dat de kogel nu toch door de kerk was en er niets meer aan te veranderen viel, hadden de freules in de eerste drie maanden van het huwelijk een wapenstilstand gesloten.</p>
<p>Misschien hadden zij de handen te vol met de vergoelijking van het feit in den kring harer vriendinnetjes, met het afweren van den boozen invloed, dien de misstap van haar broer op haar eigen toekomst kon uitoefenen. Onbewust van den toestand waarin haar vader feitelijk verkeerde, beschouwde ieder der jonge dames zich van nu af als een soort van erfdochter en sloeg de schrik haar om het hart bij de gedachte, dat de adellijke vogels den weg naar de oude burgt niet meer zouden weten te vinden nu de burgerlijke windvlaag der industrie een heel stuk van den toren in de modderige gracht had doen storten. Zij waren dientengevolge stemmiger en deftiger dan ooit; zij bladerden als 't ware den ganschen dag in muffe familiepapieren.</p>
<p>En ondertusschen leefde ons jonge paar in de gouden eeuw. Honderdmaal op éen dag verzekerde de jonker zijn jonge vrouw at zij van hooger adel was dan een koning of keizer op aarde
<pb n="102"/>kan verleenen; dat hij haar vasal was, de gewillige dienaar harer wenschen voor geheel zijn volgend leven. Waarom kon zoo'n leventje niet eeuwig duren? Als twee minnende harten de maatschappelijke vraagstukken moeten oplossen, blijft er immers niet één onopgelost?</p>
<p>Maar ongelukkig kreeg de jonker op zekeren morgen in zijn hoofd, dat de zusters getuigen behoorden te zijn van zijn huiselijk geluk. Ze moesten nog weer eens met eigen oogen zien hoe wijs en verstandig zijne keus was geweest.</p>
<p>Dientengevolge werden ze geïnviteerd, een voor een, of, als zij dit liever wilden, alle drie tegelijk. Ze zouden als prinsessen ontvangen worden.</p>
<p>Was 't onnoozelheid, ijdelheid of goedhartigheid, dat zijzelve die invitatie schreef en in dien vorm schreef?</p>
<p>Ik geloof dat er een beetje ijdelheid onderliep, maar ik weet zeker dat goedhartigheid den boventoon voerde.</p>
<p>Waarom zou zij, die zoo nameloos gelukkig was, hare schoonzusters niet kunnen overtuigen dat zij haar wilde liefhebben en recht gezellig doen deelen in haar zaligheid? 't Was immers om hem, die van tijd tot tijd toch al moest hooren, dat hij zijn adelbrieven verkocht had voor een handvol goud?</p>
<p>&nbsp;</p>
<p>De freules kwamen een voor een en waren stuk voor stuk allerbeminnelijkst. Zij prezen het huiselijk geluk van haar broer genadig; zij keken langs haar opgetrokken neusjes zoo welwillend op zijn mooie meubels en zware tapijten neer, dat het bloed der vrouw des huizes honderdmaal op een dag naar het hoofd steeg, dat het wonder boven wonder was, zoo zij niet in spijtige tranen uitbarstte.</p>
<pb n="103"/>
<p>Alles was prachtig. Alleen de smaak ontbrak. Alles droeg den stempel van duur en kostbaar. Alleen kon men wel zien dat haar vader een slechten raadgever had gehad bij de keus der kleuren. Er was geen harmonie, geen <hi rend="spat">haut goût</hi> in al die mooie dingen. O, men nam het haar en haar ouders niet kwalijk -, maar 't was toch wezenlijk al te gek. Ze moest de zusters welwillend toestaan het een en ander even te veranderen. 't Was niets als ze onder elkaar waren, maar ze mochten er niet aan denken dat oom die en die en tante zus en zoo en neef van dit tot dat het zien zouden; zij was nu barones in optima forma. De eer der familie ging haar even goed als de schoonzusters aan.</p>
<p>Of zij 't onaangenaam vond, dat men aanmerkingen maakte? Och, 't waren geen aanmerkingen, 't waren vriendelijke opmerkingen. Zij was te lief en te goed om zoo iets kwalijk te nemen.</p>
<p>Wat zij leed onder dit alles! 't Meest had zij te stellen met de fierheid van haar hart, dat schier berstte onder den druk harer handen - -; maar 't was alles om zijnentwil!</p>
<p>O, om zijnentwil verdroeg zij nog meer kwellingen. Zij vergezelde hem in kringen, waar ze wist en pijnlijk ondervond eeuwig een vreemdeling te zullen blijven. Zij deed hare oogen dicht toen de oude baron driemaal achtereen een aanval van zijn rhumatiek kreeg, precies op den dag waarop zij een groot diner had aangelegd om de wederzijdsche familiën aan één tafel te vereenigen. Zij zocht en vond zelfs toen duizend argumenten, om haar eigen vader tot het geloof te brengen dat alleen een boosaardig toeval hun deze poets had gespeeld.</p>
<p>'t Zou haar man immers als vuur op het hart branden, zoodra ze bemerken liet hoe diep die beleediging haar griefde?</p>
<p>En toch kwamen er dagelijks nieuwe bij.</p>
<p>Mevrouw de barones was altijd uit als zij haar eigen goed-<pb n="104"/>hartige moeder met bidden en smeeken had overgehaald haar voor de laatste maal nog eens te vergezellen naar de oude burgt. 't Was een schrale troost dat er dan onfeilbaar den volgenden dag een briefje kwam met het stereotype verzoek haar mama duizend excuses te maken. Men was wanhopig, dat het telkens zoo ongelukkig trof. Men zou zich gelukkig rekenen als dit toeval haar niet afschrikte. Men gaf, zooals zij wist, nooit groote partijen, maar had toch stellig het plan hare familie eerlang eens formeel te noodigen.</p>
<p>Maar van die formeele uitnoodiging kwam nooit iets; ja, reeds was de verhouding zoodanig dat haar eigen vader formeel verbood hare moeder nu of ooit naar ‘dat trotsche volk’ weer mee te sleepen, en op zijn eigenaardig krachtige wijze beduidde, dat hij met den adel niets meer te doen wou hebben. Zijn schoonzoon, hij moest het erkennen, was een nobele vent, maar de rest kon hem gestolen worden.</p>
<p>Tusschen de oude en de nieuwe wereld stond zij dus als 't ware alleen. 't Zij ze in de ruïne een zonnestraaltje poogde op te vangen, dat door de verweerde ruitjes in de kille vertrekken viel, 't zij ze naar de inspraak van haar hart in de fabriek zich warmen ging aan het vuur, dat zoo vroolijk knetterde en zoo hoog opvlamde, ze was niet op haar plaats.</p>
<p>In het eerste geval was 't haar of ze vader en moeder verloochende. In 't tweede of zij <hi rend="spat">hem</hi> verried, wiens naam en titels zij had aanvaard, die haar zoo innig liefhad, die niet opmerkte hoe zij leed - en als hij 't scheen te bemerken haar zoo smeekend drong, dat zij toch sterk zou blijven tegenover een maatschappelijke noodzakelijkheid aan welke <hi rend="spat">hij</hi> zelf van zijn geboorte af gekluisterd was.</p>
<pb n="105"/>
<p>Een viertal jaren ging voorbij, zonder dat de verhouding ook maar in 't minst veranderde. De oude baron bleef even plechtig-hooghartig als hij van den beginne geweest was, al gaf hij haar nooit de minste aanleiding om te haren opzichte over gebrek aan beleefdheid of voorkomendheid te klagen. Zelfs was hij nu en dan recht hartelijk en bijzonder ingenomen met de twee kleine jonkertjes, die zij grootpa leerde zeggen. Als deze op zijn knie zaten en aan zijn bakkebaarden trokken, vergat hij dat zij de eersten in zijn geslacht waren die burgerlijk bloed in de adren hadden. En als zijne schoondochter hem daarbij een geurig kopje thee schonk en recht gezellig babbelde over haar man en haar huiselijk geluk, dan waren er zelfs oogenblikken, waarin hij geneigd scheen haar de zonde te vergeven.</p>
<p>Alleen bleef hij, met een ijver en tact een betere zaak waardig, elke aanraking met haar vader ontwijken, terwijl deze van zijn kant met den dag onbillijker en onverdraagzamer werd tegenover 't geen hij ‘kalen adel’ noemde. Papa, de fabrikant, had zich zelfs een paar maal niet laten weerhouden zijn hart op dat punt te luchten in de tegenwoordigheid van zijn schoonzoon, die tot haar groote blijdschap en dankbaarheid zich maar gehouden had alsof hij 't niet begreep.</p>
<p>&nbsp;</p>
<p>Er kwam een dag van wraak en vergelding. Hoe gelukkig was zij, toen die dag kwam, dat ze geleerd had in de liefde voor haren man alle wraakzucht te smoren.</p>
<p>De oude ruïne viel eensklaps in elkaar; dat is, de winkelier en de herbergier, die hypotheek op het perceel hadden, dreigden met een openbare rechterlijke verkooping omdat de baron reeds verscheiden kwartalen van de rente ten achteren was.
<pb n="106"/>Zij waren huisvaders. Zij hadden in zaken hun eigenaardige ofschoon, volgens den baron, echt burgerlijke denkbeelden. In hun oogen had een ruïne niet meer waarde dan de sloopers er voor zouden bieden... en deze geven, zooals wij weten, geen cent voor voorouders en oud-adellijke traditiën.</p>
<p>Zij was de eerste die het vernam en de eerste die begreep dat ze verplicht was voor hare aangehuwde familie in de bres te springen; ja, zij voorkwam hierbij de stille wenschen van haren man en spaarde den bejaarden edelman de vernedering van hare hulp in te roepen. Was zij niet medeerfgename van de eer van zijn geslacht? Zou de schande op zijn sneeuwwitte kruin niet ook rusten op het hoofd van haren echtgenoot en op de blonde vlaskopjes aan hare knieën!</p>
<p>In die overtuiging, en met volkomen aanvaarding van den toestand, ging zij tot haar vader en beduidde hem, dat het zijn plicht was de familie te redden, zonder haar eergevoel te kwetsen. De hoogwelgeboren vrouw, die zij haar mama mocht noemen, en de freules die hare zusters heetten, behoefden niet eenmaal te weten aan wien zij haar redding te danken hadden.</p>
<p>Wie begrijpt niet wat die stap haar kosten moest? Wien moet het worden uitgelegd hoe de fabrieksheer zijn smeekend kind ontving?</p>
<p>O, de wraak is zoet, dubbelzoet als het noodlot haar van ons overneemt. Beleedigd in elke kleine en groote grief die <hi rend="spat">haar</hi> aangedaan was, achtte vader 't zijn plicht dien trotschen adel nu eens goed te laten voelen hoe zij haar miskend hadden. Was 't bovendien niet schandelijk dat de oude baron jarenlang geteerd had op de vlijt of spaarzaamheid van zijne voorzaten? En was 't niet in 't welbegrepen belang der maatschappij als hij en zijne gelijken eens leerden
<pb n="107"/>inzien dat ieder, die met hoofd en handen zijn brood verdient, hun meerdere is?</p>
<p>O, hij was niet ongeneigd te helpen. Hij zou gaarne het zijne doen om ze uit de handen van den winkelier en den kroeghouder te redden, maar zij moesten openlijk vernederd worden; zij moesten openlijk tot hem komen om zijn bijstand af te bedelen. Zij moesten gedwongen worden openlijk te erkennen, dat zij hem en haar moeder, en bovenal dat ze <hi rend="spat">haar</hi> schromelijk beleedigd en gegriefd hadden. Eerst daarna....</p>
<p>Waarom wierp zij het hoofd in den nek en wees zij elke gedachte aan hulp fier af, als deze tot dien prijs moest gekocht worden?</p>
<p>Nog eens, omdat de naam der adellijke familie ook de hare was; omdat haar man, hare kinderen de schande zouden oogsten als de hagelbui op de voorvaderlijke velden viel. Neen, tot <hi rend="spat">dien</hi> prijs wees zij elke hulp af.</p>
<p>Was 't niet hard, ontzettend hard, dat zij op deze verklaring voor het eerst, en wel uit den mond van haar eigen vader, den schimpnaam moest hooren, dien zij vijf jaar lang op de lippen van haar aangetrouwde familie had zien zweven: ‘Parvenue.’ Parvenue?!!</p>
<p>O, hij meende 't zoo kwaad niet. Zij moest 't hem ten goede houden als hij zich wat bar uitdrukte. Maar hij was niet gewoon van zijn hart een moordkuil te maken. Hij had nooit kunnen verwachten uit den mond van zijn eigen miskend, beleedigd, gegriefd kind een verdediging te hooren van ‘dat volk.’ Vorderde hij te veel nu hij <hi rend="spat">haar</hi> wreken wilde?...</p>
<p>Zij wist hare ontroering meester te worden en verklaarde, hooghartig als eene vorstin, dat zij geen wraak begeerde, dat zij liever in de vernedering met haar man en kinderen zou dee-<pb n="108"/>len, dan haar vader een onedel gebruik te zien maken van zijn geldelijk overwicht.</p>
<p>Of was het een onheilig beginsel, door de ware aristocraten van alle eeuwen in eere gehouden, dat aan kinderen en kindskinderen de heilige verplichting oplegde om voor de eer van het wapenbord op te komen? Neen, dat beginsel was eerbiedwaardig. Haar vader zou de eerste zijn om 't te erkennen. Of was hij, de industriëel, de man die zijn naam in de handelswereld gevestigd had door inspanning en vlijt, was <hi rend="spat">hij</hi> minder bezorgd voor zijn eer, dan haar adellijke bloedverwanten voor de hunne?</p>
<p>Indien zijn firma ooit bedreigd werd met een schandelijk bankroet, dan mocht de Hemel geven dat er niet minder eergevoel gevonden werd bij wie er na hem komen zouden!</p>
<p>Wat kon onze industrieel daartegen zeggen? Wat baatte 't hem, dat hij pruttelde en opmerkte dat 't een geheel ander geval was? Hij moest in zijn hart erkennen dat wij allen op onze beurt een soort van aristocraten zijn, dat het goed is wanneer wij die rol maar met eere vervullen.</p>
<p>En op dien toon ging zij voort, totdat het hem hinderde dat zij niet als vanouds de armen om zijn hals sloeg en als een bedorven kind smeekte dat papa haar zin zou doen - alleen wijl zij 't verlangde. Verduiveld! het kleine nest was hem boven het hoofd gegroeid. <hi rend="spat">Die</hi> adeldom was hem te kras. Alleen vroeg hij, en hierin zou hij toch wel gelijk hebben, of zij soms meende dat dat trotsche volk 't haar dank zou weten? of zij dacht dat ze haar voortaan met meer onderscheiding, meer eerbied behandelen zouden?.... Hij wist wel beter. Haar kieschheid zou hen nog trotscher maken.</p>
<p>'t Was mogelijk! Maar wat zij vroeg, dat vroeg ze immers ook in haar eigen belang. Zij was deelgenoote in de firma.</p>
<pb n="109"/>
<p>Er speelde een straaltje van een glimlach om haar mond, toen zij deze vergelijking maakte; en de oude heer, die met zijn figuur verlegen werd, greep den olijftak met beide handen aan.</p>
<p>'t Einde was een algeheele verzoening en - het besluit van den industrieel: zijn geldkas tot hare beschikking te stellen. Zij moest maar doen wat ze niet laten kon. Als hij er persoonlijk maar niet in gemoeid werd!</p>
<p>&nbsp;</p>
<p>Zij heeft van het open crediet een edel gebruik gemaakt. Het bleek dat haar burgerbloed niets geleden had door de vermenging met den adel. Zuinig, met overleg, met den eigenaardigen tact van iemand die de waarde van het geld kent, heeft zij geopereerd. Wat de winkelier en herbergier te vorderen hadden, dat werd hun tot den laatsten cent toe uitbetaald, maar ook niets meer. Aan de redding der drenkelingen werd geen el touw meer besteed dan noodig was.</p>
<p>Daardoor beperkte zij niet slechts de edelmoedigheid van haar eigen vader tot de noodzakelijkste grenzen, maar ze maakte ook den last der dankbaarheid voor haar echtgenoot niet zwaarder dan onvermijdelijk was.</p>
<p>De oude baron was de eenige, die alles van de zaak te weten kwam. Als zijne schoondochter hem niet verzekerd had, dat haar vader liefst nooit meer van de zaak wou hooren en een instinctmatigen afkeer van dankbetuigingen had, dan zou hij dezen een bezoek gebracht, of voor 't minst een briefje geschreven hebben. Nu liet hij zich gemakkelijk overhalen 't om harentwil achterwege te laten. Als zij dan maar uit zijn naam......</p>
<p>Nu dat nam zij op zich.</p>
<pb n="110"/>
<p>Mama en de freules hebben nooit iets van 't geval geweten, of, zoo zij begrepen hebben wat er gebeurd was -, dan - - - hebben ze zich verwonderlijk goed gehouden.</p>
<p>&nbsp;</p>
<p>En dus won zij er niets mee?</p>
<p>Neen. Tenzij gij in rekening wilt brengen: de vermeerderde liefde van haar man; zijn versterkte overtuiging, in de dagen van spanning en later duizendmaal herhaald, dat <hi rend="spat">zij,</hi> de dochter van een burgerman, van hooger adel was dan hij, dat <hi rend="spat">zij</hi> zich gemésallieerd had, indien er van mésalliance sprake kon zijn.</p>
<p>Nu, dien lof kon en mocht zij zonder blozen aanvaarden; want werkelijk, er <hi rend="spat">is</hi> een hooger adel dan de adel der geboorte.</p>
</div>
<div type="chapter">
<interpGrp>
<interp type="secundair" value="bron014"/>
</interpGrp>
<pb n="111"/>
<head rend="h3">Odium diabolicum.</head>
<p>De duivel heeft zijn hart weer eens recht kunnen ophalen. Dr. Bronsveld (in de ‘Stemmen voor waarheid en vrede’) en ‘de Hervorming’, nieuw kerkelijk weekblad, hebben Zijne Majesteit een geurigen schotel voorgezet. Naar aanleiding van het bekende boekje van den heer Hugenholtz, <hi rend="spat">Schetsen en Tafereelen</hi>, uitgegeven door de Maatschappij tot Nut van 't Algemeen, heeft eerstgenoemde een beperkt maar uitgezocht aantal lompheden gezegd. En ‘de Hervorming’ is niet in gebreke gebleven, hem dit met soortgelijke betaald te zetten.</p>
<p>De heer Bronsveld vraagt, met het oog op de Schetsen en Tafereelen: ‘Welk oordeel moeten wij vellen over deze pennevrucht van den heer Hugenholtz?’ En hij beantwoordt zelf onmiddellijk die vraag in dezer voege: ‘Ziehier nu het gewrocht van een man, die veel heeft gelezen, veel algemeene kennis bezit, en die - om toch iets te zijn - predikant is in de Nederlandsch-Hervormde kerk. De heer H. is een dier vele theologanten, die aan de hoogeschool veel werk maakten van het hybridisch vak, dat men noemt: nieuwe literatuur.’</p>
<p>Wij erkennen dat wij zelden iets lompers en onrechtvaardigers vernomen hebben; maar - - - als ‘de Hervorming’ hierop antwoordt: ‘Welzeker, Dr. Bronsveld is een geloovig man, en een wetenschappelijk man. In de eerste qua-<pb n="112"/>liteit mag hij lomp zijn, in de laatste doen wat hij aan den heer H. verwijt’, dan zijn wij geneigd, trots al onze ingenomenheid met genoemd weekblad, dit nog lomper te vinden.</p>
<p>Dr. Bronsveld heeft de welwillendheid den heer H. maar ‘een der <hi rend="spat">vele theologanten</hi>’ zijner antipathie te noemen. De ‘Hervorming’ striemt de geheele richting, waartoe Dr. B. behoort, een zweepslag door het aangezicht. ‘Dr. B. mag lomp wezen, <hi rend="spat">omdat</hi> hij een geloovig man is.’</p>
<p>Wij protesteeren tegen deze handelwijze en logica.</p>
<p>Dr. B. is lomp <hi rend="spat">omdat</hi> hij lomp is; <hi rend="spat">niet</hi> omdat hij tot de geloovigen, lees: rechtzinnigen, gerekend wordt. Lompheid en geloovigheid hebben niets met elkaar gemeen. Ook onder de rechtzinnigen vindt men beschaafde en hoogstfatsoenlijke lieden. Dat Dr. B. niet tot deze mag gerekend worden, of liever, dat hij zich in zijn onheiligen toorn over <hi rend="spat">de Schetsen en tafereelen</hi> zoover liet afbrengen van den schoongebezemden weg der wellevendheid, dat kan de richting niet helpen.</p>
<p>De heer Bronsveld beschrijft vervolgens bedoelde theologanten die veel werk van de zoogenaamde nieuwe literatuur maken, aldus: ‘Om zich in dat vak te bekwamen leest men eenige romans, vooral Dickens; voorts leert men van theologie het vereischte, om in de ure des examens te bestaan, en blijft dus henenzweven over de oppervlakte van tal van vakken. Men leest <hi rend="spat">iets</hi> over natuurkunde, over staathuishoudkunde, over aard- en sterrekunde, en ontleent aan de gemakkelijkheid van zijn vormen de vrijmoedigheid, om de meest tegenstrijdige en ingewikkelde onderwerpen - en dan nog wel populair - te behandelen. Men is niet van geest ontbloot, men is overvloedig in het te pas brengen van pikante anekdoten, en zoo - komt men er.’</p>
<p>‘De Hervorming’ antwoordt: ‘Dr. Bronsveld is een we-<pb n="113"/>tenschappelijk man. In die qualiteit mag hij doen wat hij aan den heer H. verwijt.’</p>
<p>Alweer mis. Dat de heer Bronsveld zich sinds lang vermeet over ‘alle mogelijke en onmogelijke dingen zijne meening te zeggen’, is een feit op zichzelf, 't welk in verband met de prosopographie van den theologant-literator een ergerlijk gemis van ootmoed en zelfkennis verraadt, maar.... daarmee heeft de wetenschap evenmin iets gemeen als de geloovigheid der orthodoxen met Bronsveld's lompheid, zelfs al vatten wij het woord ‘wetenschappelijk’ in dit verband als een parodie op. De schrijver in ‘de Hervorming’ heeft dat blijkbaar gevoeld, want hij zegt met zoovele woorden: ‘Ik mis in hem zelfkennis’; doch hij had dit niet enkel moeten voelen, hij had zich behooren te wachten van den schijn het willens en wetens voorbij te zien. Een echt-wetenschappelijk man zal de laatste zijn om de fouten van anderen als een verontschuldiging voor eigen misgrepen te gebruiken. Dat weet de criticus van den heer Bronsveld zeer goed.</p>
<p>En, wat vooral bedenkelijk is, ‘de Hervorming’ licht eigenhandig den slip op, die <hi rend="spat">haar</hi> odium theologicum-diabolicum nog een weinig bedekte, als zij uitroept: ‘Zooals men weet heeft Dr. B. een diepen afkeer van dit blad - en verwijt hij het allerlei onwelvoegelijkheden; mijn lezer kan nu zelf oordeelen, hoe veel gewicht het oordeel van hem bezit.’</p>
<p>Summa summarum: de heer Bronsveld is lomp, omdat hij een geloovig man is; brutaal, omdat hij onder het masker van wetenschappelijkheid den heer H. verwijt wat hij zelf deed en nog dagelijks doet; niet in staat over de onwelvoeglijkheid van anderen te oordeelen, omdat hij zelf onwelvoeglijk is.</p>
<p>Is er iemand onder onze geestverwanten, die de verdediging van zoodanige critiek op zich durft nemen?</p>
<pb n="114"/>
<p>Wij voor ons wenschen, met het oog op Bronsveld's beoordeeling van de ‘schetsen en tafereelen’, geen andere thesis te stellen dan deze:</p>
<p>Dr. Bronsveld is lomp geweest omdat hij hartstochtelijk geweest is; ja, die hartstochtelijkheid heeft hem verleid tot een oppervlakkigheid en onbillijkheid, die ditmaal de ‘stemmen voor waarheid en vrede’ tot marktgeschreeuw verlagen.</p>
<p>Hoort hoe hij critiseert!</p>
<p>‘In dit leerboek,’ zegt hij, ‘ontmoet gij alle mogelijke levenden en dooden. Gij ziet er Columbus uitzeilen en hoort er Kepler profeteeren. Over kunst en wijsbegeerte wordt met dezelfde vertrouwelijkheid gesproken, en de heer H. kent Mohamed even goed als Socrates’ enz. enz.</p>
<p>Is dat ernst of boert? Meent Dr. Bronsveld werkelijk dat het een fout in een boek is als men er allerlei levenden en dooden in ontmoet? Maar dan zijn de ‘stemmen voor waarheid en vrede’ ware cacographiën! Waarom mag men Columbus niet zien uitzeilen, Kepler niet hooren profeteeren en niet ‘met vertrouwelijkheid’ hooren spreken over kunst en wijsbegeerte? Is een leesboek waarin over helden van vroeger en later tijd gehandeld wordt reeds daarom veroordeeld? Is 't een gebrek in den heer H. dat hij Mohammed even goed kent als Socrates?</p>
<p>Ons dunkt, met dergelijk gesnap maakt men alleen zichzelven belachelijk, vooral wanneer men eindigt met de verklaring: ‘het dwarrelt ons hier - - - - voor de verbijsterde oogen.’ Als Socrates en Mohammed, Kepler en Columbus, de kunst en de wetenschap, ons beginnen te dwarrelen, en nog wel voor de <hi rend="spat">verbijsterde</hi> oogen, dan is het voor ons niet de ure om kroniek en critiek te schrijven!....</p>
<p>Dat de ‘schetsen en tafereelen’ een <hi rend="spat">godsdienstig</hi> leesboek heeten, maakt voor een verstandig mensch geen verschil, tenzij
<pb n="115"/>wij 't begrip <hi rend="spat">godsdienst</hi> niet breeder opvatten dan sommige kanselredenaars en godgeleerden van den voortijd. De godsdienstwetenschap heeft reeds lang gebroken met die quasi-wetenschappelijke methode, welke de geschiedenis uitsloot en zich beperkte tot het napraten van vroegere dogmatici. Zelfs de strengste orthodoxen weigeren in onzen tijd hun hulde aan zoo'n bekrompenheid en eenzijdigheid.</p>
<p>En Dr. Bronsveld is niet eens een streng orthodox. Veeleer behoort hij tot die mannen in ‘de richting’, die op <hi rend="spat">hun</hi> wijze geloof en wetenschap trachten te verzoenen, de resultaten onzer wetenschappelijke onderzoekingen naar waarde pogen te schatten en, zoo goed en kwaad als 't gaat, het <hi rend="spat">humani nihil a me alienum</hi> toepassen.</p>
<p>'t Bewijs hiervoor geeft ons zijn teekening van den theologantliterator, waar deze zich bezig houdt met de natuurkunde enz.: ‘Men leest <hi rend="spat">iets</hi> over natuurkunde,’ schrijft hij, ‘over staathuishoudkunde, over aard- en sterrekunde, en ontleent aan de gemakkelijkheid van zijn vormen de vrijmoedigheid, om de meest tegenstrijdige en ingewikkelde onderwerpen - en dan nog wel populair te behandelen.’</p>
<p>Hier hebben wij immers <hi rend="spat">niet</hi> het verwijt, dat men zich op de hoogte van de meer exacte wetenschappen poogt te stellen, maar dat men dit oppervlakkig doet, dat men de studie verlaagt tot een neuzen in geleerde boeken, ten einde den inhoud in populairen vorm over te gieten? Dr. Bronsveld vergat slechts dat het er op aankwam, ten opzichte van de schetsen en tafereelen de geldigheid van dit verwijt te bewijzen.</p>
<p>&nbsp;</p>
<p>Doch - de grieven van Dr. B. liggen elders.</p>
<p>De schetsen en tafereelen heeten een <hi rend="spat">godsdienstig</hi> leesboek en de schrijver heeft een Heidensch boek geleverd.</p>
<pb n="116"/>
<p>‘De geheele moderne Olympus wordt in zijn boek vertoond. De bliksemende Lessing, de Prometheus-Humboldt, de wonderdoodende Newton, Copernicus, Kepler en Galilei, de Amerika-ontdekkende Columbus, de vrome Socrates, “de reuzen-armen waarmee Socrates' boom zich hemelwaarts verheft” d.w.z. Plato en Aristoteles, de profeet van Arabië, wien 't gegaan is als den stichter van 't Christendom: na zijn dood werd ook zijn voortbestaan, zijn zondeloosheid en onfeilbaarheid gepredikt door zijne volgelingen en een tal van wonderen van hem verhaald enz. enz.’</p>
<p>Dit ziet er weer treurig uit!</p>
<p>Dr. B. meent zich met eenige aardigheden van de quaestie te kunnen afmaken en verraadt tusschen alle regels door zijn eigen zonden. Ook <hi rend="spat">hij</hi> heeft gegeten van den boom der kennis, ofschoon 't hem slecht bekomen is. Hij kent niet alleen sinds lang den naam van Lessing, maar hij weet ook welk een kracht er van dien heros, dien Jupiter is uitgegaan. Hij heeft niet slechts Von Humboldt hooren noemen, maar hij ketende hem in zijne verbeelding eigenhandig aan den Kaukasus, als den beruchten dief, die in den hemel inbrak en 't heilige vuur der wetenschap naar de aarde overbracht. Hij las in onbespiede afzondering het wetboek der gravitatie, zooals 't door Newton is ontdekt en toegepast. Columbus, Kepler, Galilei, Plato, Aristoteles, en wie al niet, zijn voor hem goede bekenden.</p>
<p>Zullen wij hem daarvan een verwijt maken? Integendeel. Maar waarom zich dan zoo verontwaardigd aan te stellen en het opnemen van de zoodanigen in een godsdienstig leesboek te stempelen als ketterij en erger dan ketterij?</p>
<p>De partij, die in Dr. B. een harer bekwaamste woordvoerders huldigt, begrijpt nu immers toch wel, dat deze heer niet alleen preeken maakt; dat een schooljongen die achter zijn lessenaar een romannetje leest niet schuldiger is dan hij?</p>
<pb n="117"/>
<p>Maar, zegt Dr. B, ‘ook Jezus is een der helden van den heer Hugenholtz,’ en in dat ‘ook’ ligt de zonde verborgen. ‘Hij is wel zoo goed om Jezus zeer hoog te stellen, al gewaagt hij van zijn ‘“geestelijke nooden, zijne innerlijke armoede, die hij (Jezus) had leeren kennen, ingekeerd in eigen binnenste.”’</p>
<p>Eilieve, mijnheer Bronsveld! gaat dit niet alle grenzen van welvoeglijkheid te buiten? Was 't niet aan u te bewijzen, dat die geestelijke nooden en innerlijke armoede, door u zoo hatelijk gebrandmerkt, nadat gij ze buiten het tekstverband gesleept hebt, slechts in de verbeelding van den heer Hugenholtz bestaan hebben? En steldet gij u niet ten toon als een man, voor wien het <hi rend="spat">seria serio</hi> ditmaal niet geschreven stond, toen gij de woorden ‘Hij is wel zoo goed om Jezus zeer hoog te stellen’ neerschreeft? Men is in dergelijke materie niet ‘wel zoo goed’. Men stelt Jezus zeer hoog, nadat men de rij der grooten en edelen van vroegeren en lateren tijd langs gegaan is, en elk van hen eens goed in het aangezicht gekeken heeft. Daarin (dit weet gij ook wel) ligt de godsdienstige waarde der beoefening van de wereldhistorie. Als gij dit nog niet wist, dan hadt ge 't juist uit de schetsen en tafereelen kunnen leeren.</p>
<p>Waarom verheugt ge u niet veeleer, dat uw Christus gediend wordt.... zij 't ook onder een deksel? Waarom gundet gij het woord aan uw odium diabolicum, in plaats van u te verblijden al ware 't ook met een blijdschap vol vreeze en beving?....</p>
<p>‘Sentimenteelen laster’ noemt gij 't bedoelde hoofdstuk over Jezus. Had het u niet gepast de hand op den mond te leggen, zoodra die woorden opwelden uit het booze hart, dat hart zoo arglistig en - - toch zoo weinig politiek in zijn haat?</p>
<p>Eenmaal op dezen weg, laat gij u zelfs tot grappen van het slechtste allooi verleiden. Sprekende over ‘de moderne mythe’ van den holenbeer en den fossielen mensch, roept gij,
<pb n="118"/>met het oog op den laatsten uit: ‘Welk een afstand tusschen dat monster en een man als de heer Hugenholtz!’ Gewis, grooter afstand dan tusschen den Urmensch en den razenden theologant!</p>
<p>&nbsp;</p>
<p>'t Eenige wat wij hier wenschten vast te stellen is, dat lompheid altijd en onder alle richtingen lompheid blijft en dat de ‘stemmen voor waarheid en vrede,’ in zake het boekje van Ds. Hugenholtz, noch waarheid, noch vrede gepredikt hebben.</p>
<p><hi rend="spat">Waarheid</hi> is 't, dat geen theologant van onzen tijd over de godsdienst en hare kracht ten leven spreken mag zonder de geschiedboeken der menschheid op te slaan en, naar de mate zijner wetenschappelijke ontwikkeling, daaruit in zich op te nemen, wat hem dienstig is; <hi rend="spat">waarheid</hi> is 't dat hij, die aanspraak maakt op den naam van wetenschappelijk man, dit niet uit het oog verliezen en allerminst in het openbaar ontkennen mag.</p>
<p>En <hi rend="spat">vrede</hi> komt door waardeering, gepaard met strenge, onverbiddelijke critiek, maar met zeer stellige uitsluiting van lompheden.</p>
<p>Wij bevelen Dr. Bronsveld ernstig aan, dit een en ander eens in nauwgezette overweging te nemen.</p>
<p>O, als het tusschen de woordvoerders in onze kerk, behoudens 't verschil van meeningen, nog eens tot <hi rend="spat">vrede</hi> kwam! Tot aflegging van alle zucht om te grieven! Tot het heilig streven om elkaar zooveel mogelijk te waardeeren!</p>
<p>Als het voor ons allen eens de ernstige vraag werd of wij... <hi rend="spat">reeds</hi> christenen zijn, in den bekenden <hi rend="spat">vols</hi>choonen zin van het woord!</p>
<p>De tijd is ernstig - - en kort!</p>
</div>
<div type="chapter">
<interpGrp>
<interp type="primair" value="slot009"/>
<interp type="secundair" value="ange002"/>
</interpGrp>
<pb n="119"/>
<head rend="h3">‘Waarlijk modern’?</head>
<q rend="bq">Dr. J. L'<hi rend="spat">Ange Huet</hi>. Het Standpunt der modernen. Gids, April 1873.</q>
<p>Men moet toch bekennen, de heeren Huet hebben er slag van een debat, dat tamelijk vervelend dreigde te worden, weer wat op te frisschen. 't Vervelende <hi rend="spat">genre</hi> is het hunne niet. Of ze naar Azië trekken om onze liberale Indische pers te beteugelen; of ze in Afrika zich met de ‘Doppers’ op het stuk der Evangelische gezangen willen verstaan; wát ze ook aanpakken, het afgezaagdste thema krijgt op hun viool weêr gloed en kracht. Daar hebt ge nu in 't Aprilnommer van ‘de Gids’ de positivistische variaties op het Strauss-thema; ze zijn wezenlijk onderhoudend, dat moet ik zeggen.</p>
<p>Tot nog toe liep het gekibbel tusschen de modernen en radikalen altijd over dezelfde schijven. Het christendom staat en valt met een wereld- en levensbeschouwing, die de wetenschap en beschaving van den tegenwoordigen tijd sinds lang hebben gevonnisd, riepen de radikalen. Met uw verlof - klonk het van onze zijde daartegen -, het christendom van Christus (en voor ons recht om in de kerk te blijven hebben wij met
<pb n="120"/>geen ander te maken) staat en valt niet met de wereld- en levensbeschouwing van voor achttien eeuwen; 't godsdienstig geloof en 't zedelijk levensbeginsel van Jezus zijn met de hedendaagsche wetenschap en beschaving niet in onverzoenlijken strijd.</p>
<p>Dan weer de eersten: Spreek ons toch niet over 't christendom van Christus, over 't geloof van Jezus. Wat weet ge van dien Jezus? Wat van zijn geloof? Wonderzuchtige partijmannen hebben zijn beeld geteekend, in een tijd toen historische critiek tot de onbekende grootheden gerekend werd, toen de wildste fantasieën voor pure werkelijkheid aangezien en de vroomste letterkundige bedriegerijen op kolossale schaal gedreven werden. Wat zou dat beeld dus anders zijn dan een onoplosbaar probleem? En wat komt ge ons nog aandragen met uw onvervalscht godsdienstig geloof? met uw allerzuiverste ‘religine’? Dank u voor dat extract! De astronomen hebben het uitgemaakt dat uw persoonlijke God nergens een onderkomen kan vinden; de historievorschers verzekeren dat uw godsdienst, uit onkunde en vrees geboren, op zelfmisleiding uitloopt....</p>
<p>Meer dan genoeg om onze geestverwanten aan het werk te zetten, hen dikke boeken of vinnige brochures te laten schrijven, hen door dik en dun te laten betoogen dat er toch ‘vaste punten’ zijn, waardoor de lijnen loopen van het oorspronkelijk Christusbeeld, en dat het materialisme geen koning kraaien mag, zoolang knappe vakmannen nog maar niet begrijpen hoe het bewuste leven uit het onbewuste zou ontstaan zijn en geestverschijnselen tot bewegingsverschijnselen kunnen herleid worden....</p>
<p>Zoo ging het tusschen de twistende partijen, en het leeken-publiek begon de argumenten pro en contra van buiten te kennen, zelfs in te dutten bij al dat gekijf. Toen evenwel
<pb n="121"/>kwam Strauss en zong nog eens den ouden deun; nijdig genoeg om toch weer te doen luisteren. En zie, daar staat Rauwenhoff! Fluks grijpt hij naar de spies om den boozen zanger tegen den wand te spitten.... Handig zwaait hij het wapentuig. Uit vele wonden bloedt de man dien hij trof.... maar 't was en bleef de oude geschiedenis en de toeschouwers stonden al op om kalmpjes naar huis te gaan.... Daar stapt waarlijk de heer L'Ange Huet in het krijt. Nu nog een oogenblik gebleven!.... Een bondgenoot voor Strauss, die aan de voeten van den Leidschen professor ligt te zieltogen?.... Misgeraden! De heer L'Ange Huet, van top tot teen in 't positivistisch harnas gestoken, maakt zich gereed aan Strauss den genadeslag toe te brengen. Hoort hem:</p>
<p>‘Mijn waarde Doctor, welk een vreemd boek hebt ge daar geschreven! Welk een dwaasheid om in een 300 kleine bladzijden over christendom, godsdienst, wijsbegeerte, natuurphilosophie en het menschelijk leven, tot en met inbegrip van den Staat en zijn wetten, te willen handelen! En wat, in 's hemels naam, heeft met uw nieuw geloof uw politiek en sociaal conservatisme te maken? En wat uw litterarisch-muziekale toegift?....</p>
<p>Gij klaagt en toornt over de afkeuring die uw boek ondervindt? Niet flink, niet mannelijk, vriend! Uw nieuw geloof heeft meer met weten dan met gelooven van doen. En als gij het oude bestrijdt, dan beroept gij u geheel ten onrechte op Kant, La Place en Darwin. Dacht gij met de beide eersten het denkbeeld van een Schepper weg te werken, met laatstgenoemde het denkbeeld van doelmatigen aanleg in de natuur? Hoe onnoozel! Alsof genoemde mannen de quaestie, waar 't op aankomt, niet verschoven hadden!</p>
<p>En meendet gij de moderne theologie te verschrikken met
<pb n="122"/>uw betoog dat het Christusbeeld maar een probleem is? <hi rend="spat">We</hi>derom, welk een zelfmisleiding! Begrijpt gij dan niet (wat de moderne theologie zeer goed voelt) dat het recht van een godsdienst niet kan afhankelijk gemaakt worden van de meerdere of mindere wetenschap omtrent iemand, die vóor eeuwen heeft geleefd? Dat het Christusbeeld ons godsdienstig maken kan, al is er nooit een Christus geweest? Maar dat komt wijl gij blind zijt voor al wat zich niet als wetenschappelijke stelling vertoont of buiten 't gebied van het dialectisch denken ligt. Er is een ouderwetsche draai in uwen geest, mijn vriend! Ge herinnert ons de menschen die zelfs een schilderwerk niet kunnen genieten zonder 't hinderlijk gevoel dat het voorgestelde toch eigenlijk nooit gebeurd is. Gij staat op het ouderwetsche standpunt der, ik zou bijna zeggen, lompe tegenstelling van nieuwe waarheid tegenover de oude waarheid. Daarom ook is uw geschrijf over godsdienst al te mager, al te onverkwikkelijk.....’</p>
<p>Zóó ongeveer Huet. Nu, daar kon Strauss het voorloopig mee doen, zou men zeggen. Zijn vrienden hebben zich in den heer L'Ange Huet bedrogen. Voor 't minst is deze hun thans niet meegevallen. De Spectator was er dan ook spoedig bij met doekjes voor 't bloeden. Dr. Strauss had - naar zijn bescheiden meening - de waarde van het christendom niet zoo beslist van zijn waarheid afhankelijk gemaakt, slechts een antwoord gezocht op de vraag of onze modernen met hunne werelden levensbeschouwing nog wel in het christendom te huis behoorden, en zoo meer. Veel had deze redeneering niet om 't lijf. Den ouderwetschen draai hebben de heeren van den Spectator uit Strauss niet weggeredeneerd. Ze staan nog altijd in een hartverscheurend dilemma, gedrongen als ze zijn om voor den eenen boezemvriend partij te kiezen tegen den anderen.
<pb n="123"/>Bemoedigend schouwspel voor de moderne theologen, die zoo onverwacht in dezen Huet een bondgenoot schenen te winnen tegenover het radicalisme, dat, niet minder fanatiek dan het orthodoxisme, hen uit de kerk drijven wil. Terwijl Strauss onder de slagen van Huet halfdood nederligt en zijn wonden door vriend Spectator laat verbinden, staat onze Leidsche professor vermoedelijk, 't zij met eerbied gezegd, alsof hij 't te Keulen had hooren donderen. Verrast, verbaasd, gevleid en toch niet gansch rustig bij die onverwachte hulp, zal de heer Rauwenhoff in deze mengeling van aandoeningen.... Ja, wat zal hij?.... Den heer Huet met warmen handdruk zijn sympathie betuigen?....</p>
<p>Waarschijnlijk niet! De heer Huet heeft althans geen plan het zwaard in de schede te steken; ijlings keert hij 't tegen den eerst gevleiden modernen theoloog.</p>
<p>Hoort de boetrede, die als een tweesnijdend zwaard van uit zijnen mond uitgaat: ‘Wat meent gij, moderne theologen! dat ik uwe plaats in de Christelijke kerk zal handhaven? Er uit! zeg ik u, zoo gij consequent wilt zijn en mannen uit één stuk. Inconsequent is uw blijven. Inconsequent is 't dat gij u niet bekreunt over de werkelijkheid van het Christusbeeld en toch het hoogste gewicht hecht aan historische woorden van Jezus, die gij opzoekt omdat ze u te stade kunnen komen! Inconsequent is 't dat gij met voorname onverschilligheid de schouders ophaalt over de vraag naar de philosophische bovennatuurlijke waarheden, waarin het oude christendom zijn godsdienstige gevoelens nederlegde - en desniettemin ook van uwen kant eerst nagaat wat de meest rationeele denkbeelden zijn omtrent het wezen van God en wereld en mensch, om eerst daarnaar uw eigen godsdienst te formuleeren; wat trouwens uwe onverschilligheid omtrent de wer-<pb n="124"/>kelijkheid van het Christusbeeld u reeds had moeten verbieden. Verlaat dat halve standpunt! Weest waarlijk modern! Zegt: “Werkelijkheid bovenal” in zake van het weten, maar rekent toch geen bovenzinnelijke bespiegeling of godsdienstige overdenking tot het gebied der wetenschap, alsof daarbij van waar of niet waar sprake kon zijn. Weest consequent! Geeft den historischen Christus in ieder opzicht prijs, desgelijks de zoogenaamde bovenzinnelijke werkelijkheid van uw godsdienstig geloof in 't algemeen. En gaat dan met mij uit de kerk, want zij eischt instemming met haar geloof als met de hoogste waarheid. Wilt gij dat niet? Weest dan met Strauss ouderwetsch, rekent met waar of niet waar bij het Christusbeeld en bij het christelijk geloof, maar gaat dan met Strauss uit de kerk, want met haar oude waarheid is uw nieuwe onvereenigbaar.’</p>
<p>Zoo, althans in dien geest, sprak L'Ange Huet.</p>
<p>Ons vonnis is dus gestreken. 't Is maar de vraag met welke saus wij, moderne theologen, gebraden willen worden....</p>
<p>Op alle manieren er uit! Met Huet of met Strauss? In welk gezelschap het liefst?....’</p>
<p>&nbsp;</p>
<p>Liefst met geen van beiden, al is er slechter gezelschap te bedenken. Liefst met geen van beiden! Maar als de consequentie mij nu eens gebood tusschen die twee te kiezen, dan werd het <hi rend="spat">blijven</hi> toch moeielijk.... We worden tegenwoordig nog al eens gewezen op den zegen van inconsequenties; ik wil er graag aan gelooven, bij gelegenheid; laat de natuur ongemerkt boven de leer gaan, uitmuntend! Maar wie met beide oogen gewaarwordt dat zijn praktijk en theorie in onverzoenlijken strijd geraken, die wordt er niet eerlijker op
<pb n="125"/>wanneer hij kalmpjes doorstapt, als zag hij niets van den tweespalt in zijn eigen persoon.</p>
<p>Licht Huet ons bij geval den doek van de oogen?</p>
<p>Een dubbele inconsequentie verwijt hij ons. Eigenlijk een drievoudige, want de eerste is al tweeledig. Wij moesten, zegt hij, in godsdienstzaken niet vragen naar ‘weten en weetbare waarheid.’ Dat zou eerst consequent zijn van theologen, die zich om de werkelijkheid van het Christusbeeld niet bekommeren.</p>
<p>Ik zie 't niet in. Waarom zijn we omtrent de werkelijkheid van dat beeld tot op zekere hoogte onverschillig? Omdat de invloed van dat beeld op ons gemoedsleven geheel onafhankelijk is van de vraag of achter dat beeld wel een werkelijkheid schuilt. Werkelijk of niet, dat beeld maakt ons reiner, braver, vromer. De regel, dien wij hier volgen, is uiterst rationeel, spreekt, om zoo te zeggen, vanzelf. Wat ons gemoedsleven niet raakt laat op <hi rend="spat">dat gebied</hi> ons koud. Ons dunkt, dat is volkomen in de orde. Overtreden wij nu dien regel als we op datzelfde gebied toch vragen naar weten en weetbare waarheid ten aanzien van ons godsdienstig geloof? als wij daar, om iets te noemen, eenige wetenschappelijke zekerheid verlangen omtrent het werkelijk bestaan van God? Maar onzekerheid op dit punt maakt meer dan ééne godsdienstige gemoedsaandoening onmogelijk, raakt dus ons gemoedsleven wel degelijk. Ik zou meenen daar moet onze onverschilligheid dus ophouden.</p>
<p>De heer Huet zegt dat in ieder godsdienstig dogma een gemoedsaandoening, verbonden met een verstandsvoorstelling, verborgen is; hij acht b.v. in de voorstelling van een Vader in de Hemelen het vertrouwen opgesloten van den mensch tegenover de onzekere toekomst.</p>
<p>Welnu, ontneem dien godsdienstigen mensch die voorstel-<pb n="126"/>ling, waar blijft dan dat vertrouwen? Voor hem staat en valt met die voorstelling ook dat vertrouwen. Daarom moet hij op dit punt zekerheid hebben en is hem hier voor zijn gemoedsleven de vraag naar de werkelijkheid niet onverschillig.</p>
<p>Zeg hem: de historische Christus is een probleem; hij blijft kalm daartegenover, want historisch of niet, op zijn gemoedsleven behoudt het Christusbeeld denzelfden invloed.</p>
<p>Zeg hem: er is geen ‘Vader in de Hemelen;’ hij voelt dat zijn vertrouwen tegenover de onzekere toekomst hem ontzinkt, hij ziet zijn gemoedsrust bedreigd, hij wordt onrustig en moet <hi rend="spat">weten</hi> wat daarvan is.</p>
<p>In beide gevallen is hij den bovengestelden regel trouw gebleven. Waar is dan zijn inconsequentie?</p>
<p>Maar Dr. Huet laat ons niet los.</p>
<p>Gij zijt en blijft inconsequent, voegt hij ons toe.</p>
<p>‘Met voorname onverschilligheid haalt gij de schouders op over de vraag naar de philosophische bovennatuurlijke waarheden, waarin het oude christendom zijn godsdienstige gevoelens nederlegde - en toch......’</p>
<p>Wacht even. Vóór we over dat ‘en toch’ gaan praten, zou ik wel eens willen weten waar ter wereld de heer Huet die (nog wel voorname) onverschilligheid bij moderne theologen aangetroffen heeft. Theologen zou ik hen in geen geval willen noemen. Wetenschappelijke mannen zijn niet onverschillig, allerminst met voornaamheid onverschillig tegenover den arbeid van het voorgeslacht op het veld hunner eigen studiën. Het zou me spijten, maar misschien is de heer Huet hier of daar een zich modern theoloog noemend individu tegengekomen, dat zijn moderniteit niet beter wist te luchten dan door dapper te schelden op die onzinnige orthodoxe vaderen. Vóórdat hij evenwel de moderne theologen daarvoor aansprakelijk stelt,
<pb n="127"/>zou ik hem willen vragen of Dr. Réville soms voorname onverschilligheid aan den dag lei toen hij ons zijn ernstige studie over het dogma der godheid van Christus schonk; en hoe voornaam Prof. Scholten zijn schouders wel moet hebben opgehaald toen hij zeker, ook aan Dr. Huet niet onbekend, boek tot vier malen toe omwerkte; en wat al schouders in voorname beweging geraakten bij het debiet dier vier uitgaven....</p>
<p>O, maar toen was deze Hoogleeraar nog niet modern, zoo min als zijn tegenstanders, zal hij zeggen? En ook de moderniteit van Dr. Réville is voor den heer Huet misschien niet onverdacht, te conservatief, te intellectualistisch gekleurd?.... al vertaalde Dr. Hooykaas zijn geschrift?....</p>
<p>Het zij zoo! In ieder geval, de dogmengeschiedenis te vertrappen, dat zal dan waarlijk modern zijn?</p>
<p>Mij dunkt, we weten nu genoeg om naar dat ‘en toch’ niet verder te onderzoeken.</p>
<p>Het fraaiste van alles is dat Dr. Huet ons een voorname onverschilligheid tegenover de philosophische bovennatuurlijke waarheden (waarin het oude christendom zijn godsdienstige gevoelens neerlegde) verwijt, en.... even te voren verklaart dat wij op godsdienstig standpunt aan die theorieën gewicht hechten. (Natuurlijk slechts voor zoover zij menschelijke gemoedsgewaarwordingen uitdrukken; maar dit maakt dat voorname schouderophalen niet waarschijnlijker).</p>
<p>Genoeg! Wij halen dus onze schouders niet op met voornaamheid; maar zoo wij aan die oude theorieën gewicht hechten, alleen ter wille der daarin neergelegde godsdienstige gevoelens, wat zullen wij dan aan onze eigene theorieën eenige <hi rend="spat">wetenschappelijke</hi> beteekenis toekennen? Inconsequent is 't van ons - meent Huet - er ‘weetbare waarheid’ in te zien.</p>
<p>Inconsequent dat wij b.v. naar zekerheid zoeken omtrent
<pb n="128"/>het bestaan van God, terwijl wij aan het leerstuk der Drieeenheid hoegenaamd geen wetenschappelijke waarde kunnen toekennen en het alleen waardeeren ter wille der godsdienstige aandoeningen, die in dat leerstuk zich hebben omgezet?</p>
<p>Maar al achten wij elke poging om Gods bovenzinnelijk Wezen, zijn verhouding tot de wereld volledig en juist te beschrijven, ijdel; al dunkt ons met name het leerstuk der driëeenheid onwetenschappelijk, waarom zou ons dit beletten 't geloof aan Gods werkelijk bestaan voor de rechtbank der wetenschap te rechtvaardigen?</p>
<p>&nbsp;</p>
<p>De andere inconsequentie die het ons - naar het oordeel van den heer Huet - mogelijk maakt in de kerk te blijven, zal daarin bestaan dat wij in weerwil van onze onverschilligheid omtrent de werkelijkheid van het Christusbeeld toch gewicht hechten aan historische woorden van Jezus, en deze opzoeken omdat ze ons te stade kunnen komen.</p>
<p>Ook hier wordt ons een inconsequentie <hi rend="spat">toegedicht</hi>.</p>
<p>Waar zijn wij, als 't dan zoo heeten moet, voor de werkelijkheid van het Christusbeeld onverschillig?</p>
<p>Op 't gebied van ons godsdienstig gemoedsleven; want het Christusbeeld heiligt dat leven, ook al weten wij niet of zulk een Christus ooit werkelijk bestaan heeft.</p>
<p>En waar beroepen wij ons op een historischen Christus?</p>
<p>Bij de vraag naar het <hi rend="spat">christelijk</hi> karakter onzer godsdienstige voorstellingen; naar ons recht op den Christennaam en op het lidmaatschap in de kerk.</p>
<p>Waar is nu de inconsequentie? Het eerste is louter een gemoedelijk vraagstuk, het tweede een zuiver historische rechtsquaestie. Een vraag nu, die voor ons gemoedsleven van geen
<pb n="129"/>gewicht is, kan zeer wel daarbuiten voor ons beteekenis hebben. Onverschilligheid in het ééne dwingt ons volstrekt niet tot gelijke houding in het andere.</p>
<p>Dit heeft Huet niet onderscheiden.</p>
<p>Of is <hi rend="spat">onze</hi> onderscheiding hier niet juist? Indien de rechtsquaestie hier eens in het gemoedelijk vraagstuk opging? Mag er bij de vraag naar het recht op den christennaam wel van iets anders sprake zijn dan van een christelijken zin? En wordt die christelijke zin niet reeds door het Christusbeeld in ons gewekt, geheel afgescheiden van de vraag of er werkelijk zulk een Jezus geweest is, als in dat beeld wordt afgeschilderd? Werkelijkheid of fantasie, dat beeld maakt ons reiner, vromer, godsdienstig, naar den geest van 't christendom. Wat, in 's hemels naam! moet er nu bijkomen om ons tot de christelijke kerk wettig toegang te verleenen? Op welken grond zou men daartoe nog het geloof mogen eischen aan de historische werkelijkheid van een Christus, wiens beeld mij reeds christen maakt?</p>
<p>Die eisch schijnt mogelijk wel heel dwaas, maar is inderdaad niet onredelijk. De zaak is doodeenvoudig. Waarom noemt de kerk in quaestie zich christelijk? Dat geven de onderscheidene kerkgenootschappen in hunne belijdenis en eeredienst duidelijk te verstaan: 't is, namelijk, omdat zij haar godsdienstig geloof in het woord en de daad, in 't leven en werken van Jezus Christus gepredikt acht. Het woord christelijk is in haren mond de uitdrukking niet alleen van een godsdienstig maar ook van een historisch geloof. Ontneem haar dit laatste, overtuig haar dat die Christus nooit heeft geleefd, welnu, ze zal dan uitmuntend kunnen voortbestaan als een zedelijk ligchaam, als een broederbond tot aankweeking van godsdienstig en zedelijk leven in denzelfden geest die, naar men vroeger meende, in zekeren
<pb n="130"/>Jezus Christus had geleefd, maar van die meening teruggekomen zal zij niet langer zich christelijk mogen <hi rend="spat">noemen</hi>. Niet haar godsdienstig geloof maar de <hi rend="spat">naam</hi>, waarmede zij het noemt, is afhankelijk van haar historisch geloof aan een historischen Christus en - wat hier alles afdoet - in dien naam heeft zij niet alleen haar oorsprong, maar ook haar doel uitgesproken, immers te verstaan gegeven dat in den persoon van Jezus de toetssteen ligt van haar geloof. Wat zou zij tot wie haar lidmaatschap begeert nu anders mogen zeggen dan dit:</p>
<p>- Zoo gij wilt wat ik wil, kom dan vrij tot mij.</p>
<p>- Wat wilt gij? wordt geantwoord.</p>
<p>- Dat geeft mijn naam u te verstaan: Ik wil wat Christus wilde.</p>
<p>Ik wil zijn vroomheid en deugd, zijn geloof en leven.</p>
<p>- Zijn die in uw formulieren beschreven? Geeft gij alles, wat daarin staat, voor vroomheid en deugd uit? voor geloof en leven van Christus?</p>
<p>- Dat deed ik in vroeger eeuwen. Ik zou dat nu niet meer doen, niet meer zoo schrijven. Maar laat het u genoeg zijn dat ik nog altijd wil wat Christus wil. Mocht gij dien wil thans anders en beter verstaan dan ik in het grijs verleden, gij behoort mij toch toe; op dat wat Christus wilde komt het bij mij aan!</p>
<p>Kortom, geen richting in de christelijke kerk heeft recht van bestaan tenzij haar godsdienstig gehalte met het historisch geconstateerde Christusbeeld overeenstemme. Met andere woorden, een historisch geloof aan het zedelijk en godsdienstig karakterbeeld van Christus worde in elk lid dier kerk onverbiddelijk geëischt.</p>
<p>Voor de moderne richting ligt daarin geen bezwaar. Zij is niet in ieder opzicht voor de werkelijkheid van het Christus-<pb n="131"/>beeld onverschillig en wordt daartoe, gelijk wij zagen, ook door de consequentie niet genoodzaakt.</p>
<p>Zij gelooft niet alleen met Huet: dat ‘het Jezusbeeld, zooals onze evangelieën dat hebben, ten gevolge van het leven eener werkelijke persoonlijkheid ontstaan is’; dat twijfel daaraan onredelijk wordt ‘bij het geringe tijdsverloop tusschen de oudste gedeelten der evangelieën en de gebeurtenissen, die zij verhalen’; maar zij is ook langs historisch-critischen weg tot de overtuiging gekomen dat in dien Jezus een geest heeft gewoond en gewerkt, waardoor zij gedrongen werd bij hem zich aan te sluiten op 't gebied van godsdienst en deugd. Meer heeft zij niet noodig om haar bestaansrecht in de christelijke kerk te handhaven; minder evenwel mocht zij daartoe niet hebben, minder niet dan het geloof aan de werkelijkheid van wat in het Christusbeeld der evangelieën haar zoo machtig heeft aangetrokken.</p>
<p>Gesteld dat men ter verheerlijking van Thorbecke, en tot verspreiding van zijne staatkundige beginselen, een Thorbeckebond ging oprichten. Wat zou het bestuur van die vereeniging wel moeten antwoorden aan den staatkundigen liberaal, die zich voor het lidmaatschap aanmeldde met de betuiging hare beginselen van harte te zijn toegedaan, maar niet recht te weten of Thorbecke ze in zijn leven en werken wel had beleden?</p>
<p>Het antwoord zou moeten luiden: Volgt gij onze staatkundige richting, dan kunt gij uitmuntend met ons samenwerken: maar zoolang de staatsman Thorbecke voor u een probleem is, behoort gij niet in onzen bond. Aan een probleem kunt gij uwe politieke gedragslijn niet toetsen en het is het kenmerk van onzen bond dat wij aan het beeld van Thorbecke ons telkens spiegelen. Daarom noemen wij ons Thorbeckianen.</p>
<pb n="132"/>
<p>Doch wát als er nu een lid van dien bond tot de heeren van 't Bestuur kwam, met de verklaring: ‘Het beeld, dat de vereeniging zich tot dusver van Thorbecke heeft gevormd, is niet volkomen historisch. Een vernieuwd onderzoek heeft mij geleerd dat het, schoon ter goeder trouw, door zijn vrienden gedeeltelijk verminkt is. Hij was veel liberaler dan zij het hebben voorgesteld. Intusschen, daarin hebben zij niet misgetast dat hij bovenal voor volkswelvaart, voor volksontwikkeling in den edelsten zin heeft gearbeid en gestreden’? - Dan zouden de heeren geen recht hebben hem uit den bond te werpen en evenmin zou de ander verplicht zijn den bond vrijwillig te verlaten. Beiden, met hun verschillend beeld van den staatsman, achten zich in gemoede Thorbeckianen. Beiden, samenstemmend in de opvatting van Thorbecke's levensdoel, behooren t' huis in het Thorbeckianisme. Beiden moeten nu onderzoeken of het overblijvend verschil van opvatting het samenblijven mogelijk maakt. Alleen de ondervinding kan hierover uitspraak doen. Leert zij dat het niet gaat, dat het de samenwerking aan het gemeenschappelijk doel belemmert, dan scheide men in vrede! Elke andere afloop van den twist is onzedelijk.</p>
<p>De toepassing ligt voor de hand.</p>
<p>En als ten slotte iemand tegen de bewering dat van de christenen 't historisch geloof aan de werkelijkheid van een Christusbeeld moet worden gevorderd, zich nog wilde beroepen op den stichter zelven van 't christendom; indien men ons herinnerde dat deze zijn eigen persoon nooit op den voorgrond heeft geplaatst, in zijn volgelingen niets anders dan geestverwantschap eischte, instemming met zijn zedelijk-godsdienstige beginselen en volstrekt geen bepaalde opvatting van zijn persoon, geen christologie hoegenaamd -; dan zou ook hieruit blijken dat men, om te
<pb n="133"/>weten of men tot zijn volgelingen behoort, zekerheid moet hebben dat hij zóo gesproken heeft en bekendheid met zijne zedelijk-godsdienstige beginselen; dat dus, in tweevoudig opzicht, een historisch geloof ten aanzien van zijn persoon onmisbaar is.</p>
<p>Maar kan men geen geestverwant van Jezus, geen christen in dien zin zijn zonder het te weten?</p>
<p>Stellig en zeker. Het aantal derzulken is misschien ruim zoo groot als dat van hen die christenen heeten zonder het te zijn. Maar als ik niet weet of ik een christen ben, dan wil ik ook geen christen heeten en voel mij in de christelijke kerk niet op mijn plaats. Liever arbeid ik dan aan haar taak onder een anderen naam en buiten haar kring.</p>
<p>&nbsp;</p>
<p>Vooreerst dus drijft de heer Huet met de zweep der consequentie ons de kerk niet uit, en 't historisch geloof, dat ons noodig schijnt om er in te mogen blijven, hebben we nog niet prijs gegeven.</p>
<p>Doch zijn beschouwingen reiken verder.</p>
<p>Daargelaten of de moderne theologen het zich hebben aan te trekken, zal hij voortgaan ons te vertellen wat in zake van godsdienst ‘waarlijk modern’ is.</p>
<p>‘Waarlijk modern is het’, zegt hij, ‘om wel in zake van het weten de leuze “Werkelijkheid bovenal!” te zijn toegedaan, maar om noch de bovenzinnelijke bespiegeling, noch de godsdienstige overdenking te rekenen tot het gebied der wetenschap of te houden voor iets, waarbij van waar of onwaar sprake kan zijn.’</p>
<p>Ziedaar den positivist op het gebied der godsdienst ten
<pb n="134"/>voeten uit. De leuze ‘Werkelijkheid bovenal!’ op dat gebied onbruikbaar. Wetenschap behoort hier niet t' huis. Godsdienst is louter gemoedsaandoening, vermengd meest met verstandsvoorstellingen, maar die tot haar wezen niet mogen gerekend worden. ‘Een godsdienstig leerstuk, zaak van het weten voor zoover het een verstandige verklaring oplevert, godsdienst voorzoover het gemoed er door aangedaan wordt. Godsdienst de samenvatting, niet in woorden of weetbare voorstellingen, maar in gevoelsuitdrukkingen van het menschelijk gemoedsleven.’</p>
<p>Ongelukkig is deze positivist niet buiten de besmetting van het idealisme gebleven, waardoor op zijn stouten kreet: In zake van het weten de leuze, ‘werkelijkheid bovenal!’ nog al valt af te dingen.</p>
<p>Hoort wat hij met blijkbaar genoegen ons verhaalt. ‘De wetenschap en filosofie leert meer en meer zich bewust te worden van niet te zijn het tafereel van het objectieve zijn, maar van het verstandsleven. In de natuurwetenschappen beschrijven wij niet wat op zich zelf is, maar wij spreken slechts algemeene denkbeelden en voorstellingen uit, waarmee al onze waarnemingen in overeenstemming zijn. Op het gebied der wijsbegeerte neemt de richting toe, die bevroedt dat het bewustzijn der menschheid de laatste bron en het laatste doel van alle weten is. Bij geschiedkundige en wijsgeerige onderzoekingen bewegen onze resultaten, zoowel als onze bronnen, zich steeds op 't gebied van menschelijke voorstellingen en begrippen en een groote <hi rend="spat">onbekende</hi>, namelijk het zijnde, moet daarbij oningevuld gelaten worden. Eindelijk, in het rijk onzer denkbeelden is de zucht om te komen achter hetgeen is allengs afgenomen.’</p>
<p>Mij dunkt met zulk een wijsgeerige theorie in het hoofd
<pb n="135"/>moest men zoo'n leven niet maken over de leuze ‘werkelijkheid bovenal’ op het gebied van het weten.</p>
<p>Gij begrijpt mij niet - zal de heer Huet zeggen -, ik versta onder de werkelijkheid ‘het geheel onzer gewaarwordingen en observatiën. Zij is daartoe beperkt.’</p>
<p>O zoo! Datgene wat onafhankelijk van ons waarnemen bestaat, ‘<hi rend="spat">het zijnde</hi>, de groote onbekende’, behoort derhalve <hi rend="spat">niet</hi> tot de werkelijkheid? Maar dat kan niet. Gij bedoelt zeker ‘dat het geheel onzer gewaarwordingen en observatiën’ slechts de éénige <hi rend="spat">voor ons bereikbare</hi> werkelijkheid kan genoemd worden, en dat hier ook een onbereikbare werkelijkheid bestaat, elders door u ‘het zijnde’ genoemd, ‘de groote onbekende, die oningevuld gelaten moet worden.’ Welnu, maar als dus ook het onbereikbare tot de werkelijkheid moet gerekend worden en ‘het zijnde’ omvat, dan begrijp ik niet waarom de leuze ‘werkelijkheid bovenal!’ niet ook zou kunnen gelden op het veld der godsdienst. Is er ook voor u, man van 't weten, op het gebied der eindige wereld een werkelijkheid, die gij houdt voor ‘het zijnde’; een werkelijkheid, waaraan gij gelooft, schoon gij haar met uw organen niet bereikt; ‘een onbekende’, wier ‘<hi rend="spat">grootheid</hi>’ gij nogtans erkent; - wat onderscheidt u dan, vraag ik, van den man des godsdienstigen geloofs die uit de aanschouwing der wereld opklimt tot het geloof aan ‘den Grooten Onbekende’, ‘den onbekenden God’, <hi rend="spat">groot</hi>, schoon onbegrijpelijk? Waarom zou hij ter wille uwer hooggevierde leuze zijn geloof moeten vaarwelzeggen, terwijl gij op uw gebied een soortgelijk vasthoudt?</p>
<p>Zegt gij: godsdienst is louter gemoedsgewaarwording, gemoedsaandoening, het weten ligt er buiten; dan geven wij u dat niet gewonnen. Maar laat het zoo zijn voor een oogen-<pb n="136"/>blik, die gemoedsgewaarwordingen zijn toch voor 't minst niet subjectiever dan de verstandsgewaarwordingen en voorstellingen, die een van onzen geestestoestand geheel afhankelijke werkelijkheid scheppen. Uw idealistische verklaring van het ontstaan onzer voorstellingen zit aan die positivistische verheffing van wetenschap boven godsdienst recht ongelukkig in den weg. Als de <hi rend="spat">positivist</hi> Huet ons vermaant bij godsdienst niet van waar of onwaar te spreken en de leuze ‘werkelijkheid bovenal!’ aan de mannen van het weten over te laten, dan verwijzen wij hem naar den <hi rend="spat">idealist</hi> Huet, die ons verzekert dat die hooggeloofde werkelijkheid toch eigenlijk maar een schepping van onzen geest is, zoogoed als het godsdienstig geloof en het godsdienstig gevoel.</p>
<p>Den godsdienst tegenover die leuze bij het weten achter te stellen gaat dus niet aan.</p>
<p>Hoe bezwaarlijk dit ook voor 't overige gaat, bewijst de heer Huet zelf andermaal, juist als hij ons overtuigen wil dat het zeer goed gaat. Er zal n.l. in eenige voorbeelden worden aangetoond dat godsdienst gemoedsleven is, en anders niet, met het weten niets te maken heeft. Die gemoedsaandoening der godsdienst - zoo heet het - zet zich wel in een verstandsvoorstelling om en wordt dan leerstuk, maar blijft daarvan geheel onafhankelijk, blijft volkomen dezelfde als die verstandsvoorstelling verandert. Zijzelve heeft dus met het weten niets te maken. In dier voege redeneert de heer Huet en ter toelichting moet o.a. deze (onwelluidende) vraag dienen: ‘Als het Jodenchristendom van een naar Oud-Testamentisch gebruik wonderdadig geborene het heil verwacht, ligt daarin niet hetzelfde bewustzijn van het ongenoegzame van 't gewoon menschelijke uitgedrukt, als in de meer grieksche voorstelling van Johannes van den Logos, die vleesch geworden is?’</p>
<pb n="137"/>
<p>Gemeld bewustzijn heet hier een godsdienstige gemoedsaandoening, die buiten het gebied ligt van het weten en waarbij van waar of onwaar geen sprake kan zijn.</p>
<p>Maar gemeld bewustzijn zelf is vóor alle dingen een verstandelijke voorstelling. De omstandigheid dat het gemoed er door wordt aangedaan, dat b.v. zeker leedwezen er door wordt opgewekt, maakt dat bewustzijn tot een gemoedsaandoening, doch het verstandelijk element gaat daarmee niet te loor. Neem de verstandelijke overtuiging hier weg en de gemoedsaandoening hangt in de lucht. De heer Huet zelf kan het blijkbaar in zijn voor louter gemoedsleven uitgegeven godsdienst zonder eenig weten niet stellen.</p>
<p>Desgelijks ‘ligt’ - naar zijn oordeel - ‘het wezenlijke in de voorstelling van een Vader in de Hemelen in het vertrouwen van den mensch tegenover de onbekende toekomst’ Maar, eilieve, wat gaat er om in den mensch, als hij dat vertrouwen koestert? Hij zegt dan tot zichzelf: ‘ik geloof dat die toekomst goed zal zijn, al weet ik niet welke gebeurtenissen uit haar voortkomen zullen, en dat geloof geeft mij vreugde, rust, een aangenaam gevoel.’ Ook hier dus is dat geloof een voor dat aangenaam gevoel onmisbare verstandsvoorstelling; een graad van zekerheid, die op het gebied van 't weten te huis behoort.</p>
<p>Van elk door Huet aangevoerd leerstuk geldt hetzelfde.</p>
<p>Neem den theologischen vorm weg, waarin de verschillende godsdienststelsels hun meening uitspreken; wat er overblijft is toch altijd gemoedsaandoening, met verstandsvoorstelling onlosmakelijk verbonden. Aan het weten ontkomt men hier niet, zelfs niet bij den heer Huet.</p>
<p>Nog zouden we willen vragen met welk recht alleen ter oorzake van het gemoedelijk element een leerstuk <hi rend="spat">godsdienstig</hi> wordt genoemd?</p>
<pb n="138"/>
<p>Slechts ‘godsdienstig’, zegt de heer Huet, ‘voor zoover het gemoed wordt aangedaan’.</p>
<p>Slechts godsdienstig dus voor zoover wij bij zekere verstandsvoorstellingen ‘tegenover de groote feiten der natuur, der wereld en der menschheid’ vroolijk of droevig, kalm of onrustig, dankbaar of ontevreden gestemd worden? Waarom stempelen alleen die gemoedsstemmingen het leerstuk, waarin zij (volgens den heer Huet) zich omzetten, met het merk van een godsdienstig leerstuk? Is dan gemoedsstemming iets specifiek godsdienstigs, in zich zelf zoo onuitroeibaar, zoo onweerstaanbaar godsdienstig dat zij zekere verstandsvoorstellingen noodzakelijk godsdienstig kleuren en stempelen moet? 't Is juist andersom. De gemoedsstemming is neutraal, is gevoel, anders niet. Godsdienstig wordt zij eerst zoodra zij zich verbindt met zekere overtuigingen omtrent het eeuwige, bovenzinnelijke, God, of hoe gij 't noemen wilt.</p>
<p>Eindelijk ziet ieder hoe in de theorie van den heer Huet nu ook de zelfstandigheid van het godsdienstig gevoel te loorgaat. Is dit gevoel bij hem gemoedsstemming en anders niet, louter vreugde, droefheid, zielsrust enz.; moet het, om aan een leerstuk 't godsdienstig karakter te verleenen, gedacht worden buiten zekere verstandsvoorstellingen omtrent het bovenzinnelijke, dan vertoont het ons niets waarom we 't zouden moeten onderscheiden van 't zelfbewustzijn in 't algemeen of van 't gevoel van wel en wee in 't bijzonder. Een daarvan verschillend eigen karakter draagt het bij Huet niet meer.</p>
<p>&nbsp;</p>
<p>De onderscheidingsgave schijnt den anders zoo scherpzinnigen man hier geheel te hebben ontbroken. Dit treedt in 't klaarste licht waar hij spreekt van het genot, dat zijn standpunt hem schenkt.</p>
<p>Raakt het godsdienstig gevoel bij hem zoek in het zelfbe-<pb n="139"/>wustzijn en in het zinnelijk gevoel-, <hi rend="spat">de theologie lost hij op in de kunst</hi>.</p>
<p>De heer Huet geniet veel. Meer dan de kerk. Naar zijn oordeel ‘leert de waarlijk moderne geest het godsdienstig leven der menschheid in al zijn uitingen; b.v. in de aloude kunstwerken, waarin de menschheid haren godsdienst heeft neêrgelegd... dubbel gemakkelijk, dubbel volledig genieten.’ Dat genot is voor de kerk niet weggelegd. Zij is ‘altijd min of meer exclusief’; bij haar moet ‘de vraag naar het genieten van een godsdienst door de vraag naar het weten der waarheid beperkt blijven.’</p>
<p>Die ‘aloude kunstwerken’ doen reeds vermoeden dat hier van kunstgenot sprake is. Herhaaldelijk wordt dit vermoeden bevestigd. ‘Godsdienststelsels’, heet het elders, ‘zijn kunstwerken, die als kunstwerken genoten moeten worden. Het christelijk hemelsch drama is het groote kunstwerk van het menschelijk gemoed. Het christendom moet beschouwd worden als het <hi rend="spat">kunstwerk der christelijke menschheid</hi>, - waarheid hebbende slechts in den zin waarin kunstwerken waar zijn.’</p>
<p>Daar het standpunt van den heer Huet meebrengt op godsdienstig gebied niet naar ‘weetbare’ waarheid te vragen, zoo is het genot, dat de godsdienststelsels hem verschaffen, louter <hi rend="spat">kunstgenot</hi>. Hij noemt dit dan ook het ‘meêleven van de godsdiensten der wereld.’</p>
<p>In 't voorbijgaan willen we opmerken dat ook een eenvoudig christenmensch deze soort van genot wel smaken kan. Waarom zou 't den christen onmogelijk zijn zich te verplaatsen in de gemoedsstemming van den Israëliet uit de dagen van het O.T. en met hem te beven voor den toorn van den grimmigen Jahwe, al is zijn godsbegrip een ander? Kon
<pb n="140"/>een Goethe (zie zijne ‘Bekenntnisse einer schönen Seele’) de tribulatiën eener gemoedelijk vrome orthodoxie mee doorleven, als <hi rend="spat">kunstenaar</hi>; minderen dan hij vermogen zulks als <hi rend="spat">christenen</hi>, uit kracht hunner liefde voor <hi rend="spat">het menschelijke</hi> in <hi rend="spat">elken mensch</hi>.</p>
<p>Maar is dan een christen, naar algemeene bekendheid, toch niet veel exclusiever dan de eigenlijke aestheticus?.... Ach ja, zijn genot houdt op als in het kunstwerk ‘tonen trillen, waarvoor in zijn <hi rend="spat">gemoed</hi> geen orgaan is.’ Dat heeft de heer Huet dan toch op hem voor?... Toch niet! Met die woorden heeft de heer Huet zijn eigen exclusivisme weergegeven.</p>
<p>&nbsp;</p>
<p>Maar nu verder, indien er in de godsdienststelsels zekere schoonheid leeft, zijn zij dan toch geen kunstwerken? En is de theologie wel iets anders dan kunst? Is het kleeden van gedachten en aandoeningen in een aanschouwelijken of hoe ook sprekenden vorm -, is het geen kunstarbeid? En geeft de theoloog iets anders wanneer hij zijn godsdienstig gemoedsleven in het leerstelsel uitspreekt?</p>
<p>Zeker wordt daartoe kunstzin vereischt; maar het scheppingsvermogen, hier bedoeld, treedt bij den theoloog op den achtergrond. Kunstzin, voor zoover de wetenschappelijke theoloog bij de formatie van zijn leerstelsel, de eischen van het schoonheidsgevoel niet voorbijziet, zich toelegt op klaarheid, orde, harmonie, nauwkeurigheid in zijn gedachtengang. Scheppingsvermogen, voor zoover die theoloog er naar streeft het juiste woord te vinden voor de leerstellige gedachte. Maar dit alles is slechts voor een klein deel door den heer Huet bedoeld als hij de godsdienststelsels kunstwerken noemt. Afgezien van de meer of min fraaie manier waarop het geschiedt, is hem reeds het feit zelf dat de gemoedsaandoening
<pb n="141"/>in de verstandelijke voorstelling wordt omgezet de bedoelde kunstarbeid; de theoloog is dan ook bovenal daarom kunstenaar in zijn oog.</p>
<p>Tegen deze beschouwing verzet de theoloog zich met alle recht. Tusschen zijn werken en dat van den kunstenaar is een diep ingrijpend verschil. De kunstenaar bekommert zich niet over de vraag of er wel werkelijkheid schuilt achter het beeld dat hij schilderde. De Venus van Milo blijft kunst al heeft er geen levende Venus bestaan. De kunstenaar copieert niet, hij schept, en is kunstenaar daardoor. Den theoloog is het om iets anders te doen. Zijn ‘vertrouwen’ tegenover de onzekere toekomst weêrspiegelt zich niet slechts in zijn geloof aan een ‘Vader in de Hemelen’, maar rust daarop. In zijn stelsel valt dat vertrouwen, die godsdienst, als die Vader niet bestaat. Hij schept niet, hij copieert wat zijn wetenschap hem leerde, hij vraagt hier niet om den lauwer der kunst.</p>
<p>Wat den kunstenaar onverschillig moet zijn is het hoogste ideaal van den theoloog.</p>
<p>Zeg niet: de theoloog zoekt een ‘valschelijk dusgenoemde wetenschap’; ijdel is zijn ‘streven naar den laatsten grond der dingen’; want al ware dit zoo, dit zou het karakter van zijn arbeid niet veranderen. Bij den gemoedelijk vrome moge het aandeel, dat het weten heeft aan zijn godsdienst, wegschuilen achter zijn gemoedsleven; bij den theoloog treedt het naar voren. De theoloog vreest de afdwalingen der fantasie, zoekt naar werkelijkheid alleen. De kunstenaar herschept de werkelijkheid met den tooverstaf zijner fantasie. Daarom, terugstootend zij de theologie die de eischen van het schoone vergeet, gij vernietigt haar wezen zoo gij haar oplost in de kunst.</p>
<pb n="142"/>
<p>De openbaringen van den ‘waarlijk modernen geest’ zijn nog niet ten einde.</p>
<p>Als de heer Huet stilstaat bij de vraag wat wij nog aan de kerk hebben, dan geeft hij ons over gemeenschapsoefening en symboliek binnen en buiten de kerk nog eenige ‘waarlijk moderne’ wenken ten beste.</p>
<p>Op het punt der symboliek is de heer Huet doodnuchter, realist pur sang. Waarom zou hij hier idealiseeren? Hij heeft geen hart voor de symboliek. Voor 't kerkelijk symbool niet en voor 't wereldsch symbool niet.</p>
<p>Zwijg hem, bid ik u, over deze dwaasheden! Hij is veel te verstandig om er naar te hooren. Zijt gij zoo onvoorzichtig hem te vertellen dat gij in die stille dorpskerk, aan den nachtmaalsdisch, voor levenstoewijding aan reine idealen het hart hebt voelen kloppen, of dat bijwijlen uw strijdensmoede geest aan het symbool des gebeds zich heeft gesterkt; komt gij er voor uit dat het bij de doopplechtigheid u te moede was als bracht gij uw kind in den broederbond waarvan de Menschenzoon de grondslagen heeft gelegd, als droegt gij het op aan de eeuwige liefde van den hemelschen Vader.... de heer Huet zal vermoedelijk in 't vervolg van dergelijke expectoraties verschoond willen blijven, en antwoorden: ‘Ceremoniën en symbolieke handelingen zijn in onzen meer verstandelijk ontwikkelden tijd zaken, waarin wij weinig smaak meer hebben.’ En wanneer hij tot zijn verontschuldiging mocht aanmerken ‘dat zijn onaandoenlijkheid het symbool als vertooning geldt, doch afgescheiden van den inhoud der zaken, welke door die symbolen worden aangeduid’, dan neemt dit toch niet weg dat hij veel te verstandig is om in een symbolieke handeling verheven gedachten en reine aandoeningen te willen uitspreken. Veel te verstandig om <hi rend="spat">die</hi> dichterlijke taal des geestes te verstaan. Veel te ver-<pb n="143"/>standig om niet te begrijpen dat die doopceremonie bestaat in het nat maken van een kindergezichtje plus het uitgalmen van een onverduwbaar stukje dogmatiek in een slechte vertaling. Veel te verstandig om niet te weten dat het aanzitten aan dien broederdisch, het instemmen dier honderden in den bruischenden lofzang, in de ootmoedig smeekende bede, wel begrepen, een mystificatie is. Een kolossale mystificatie, meneer, een onwaarachtig vertoon van broederzin en Godsvertrouwen.</p>
<p>Bovendien, waarachtig of niet, men heeft ‘weinig smaak’ meer in die vertooningen, ‘niet alleen in de kerk, maar evenzeer in de kunst en in het dagelijksch leven.’</p>
<p>De heer Huet is op dit punt consequent, radikaal. Hij haat de symboliek allerwege met volkomen haat.</p>
<p>Vreemd! Wij dachten dat ook buiten de kerk geen onzer het gansch zonder symboliek kon stellen; dat er tijden konden aanbreken, waarin ons het hart dreigde te breken als we niet in een zinnebeeldige daad mochten uitstorten wat ons vervulde tot berstens toe. Het woord alleen was ons dan vaak ontoereikend. Aan den bruiloftsdisch op al de meer of min welsprekende toasten, ook namens de lieve bruid, een kort en klaar en krachtig woord tot afscheid te spreken, dat ging nog; maar 's morgens recht van 't stadhuis gekomen, dan - onder den eersten indruk van de zalige zekerheid, dan - zonderling ontroerd, onmachtig om een woord te uiten dat weer kon geven wat er in ons omging, dan hebben wij 't symbool in ons hart gezegend, en op het woord van den prediker, ‘Geeft elkander de rechterhand’, is een symbolische handdruk gevolgd, waarin heel onze ziel heeft getrild.</p>
<p>De heer Huet, die ons reeds duidelijk te verstaan gaf
<pb n="144"/>dat hij ‘weinig smaak’ meer heeft in symbolische handelingen, ook ‘in het dagelijksch leven’, verklaart nu ten overvloede terstond daarop: ‘onze huwelijks-plechtigheid is een inschrijving op een register.’ We behoeven in dit verband niet te vragen of hij ze ook plechtiger wenschen zou. Handjes geven kan tóch wel. En duizend lieve woordjes daarbij. Maar waarom nu juist op een gegeven teeken, met zinnebeeldige bedoeling, die hand moet worden toegestoken, als die inschrijving zooeven heeft plaats gehad; hoe men ‘daarin smaak’, hoe daaraan behoefte kan hebben, dat schijnt hem een raadsel, voor 't minst een eigenaardigheid, niet passend voor ‘onzen meer verstandelijk ontwikkelden tijd’. Wat <hi rend="spat">hem</hi> aangaat, hij houdt in casu die symbolische rechterhand in den zak.</p>
<p>Misschien komt er in 't leven van sommigen dier ‘meer verstandelijk ontwikkelde’ lieden nog wel eens een tijd, waarin al hun verstand tekortschiet voor het heelen der wonde, hun door den doodsengel (vergeef het symbolische woord!) toegebracht; een tijd waarin ze zich jammerlijk onverstandig aanstellen. Ze zijn van 't kinderlijkje niet af te houden. Heilige stilte gebieden zij in 't ronde.... Zacht schudden ze de peluw onder 't gevoelloos hoofdje.... Onder een brandenden kus biggelen bittere tranen op de verstijfde koonen.... Hoe tillen ze teeder, behoedzaam, in de doodkist het marmerbeeldje!.... En vouwen de handjes van 't lijkje!.... En leggen een frisschen ruiker op de lijkwaâ!.... En gaan straks steunend achter de baar..... En oogen het na tot in de diepte der groeve, der donkere, koele groeve, het zinkende kistje met zijn kostelijken schat.... En zeggen in hun hart, snikkend: ‘Goeden nacht, mijn beste jongen, goeden nacht!......’</p>
<p>Ach, ach, hoe onverstandig ‘in onzen meer verstandelijk
<pb n="145"/>ontwikkelden tijd!’ ‘De begrafenis-quaestie’ is immers - naar 't oordeel van den heer Huet - ‘een quaestie van het onschadelijk maken van gedesorganiseerde voorwerpen uit het rijk der levende wezens’!</p>
<p>Hoe onverstandig... hij een ‘gedesorganiseerd voorwerp’ zóó zich aan te stellen!</p>
<p>&nbsp;</p>
<p>Met het symbool hebben we dus afgerekend binnen en buiten de kerk.</p>
<p>Men zou nu nog met de woorden van den heer Huet kunnen vragen of de kerk niet in eenig ander opzicht ‘een geschikte toestel tot verlevendiging en onderhoud van godsdienstig leven’ mocht heeten.</p>
<p>Misschien wil hij ‘tot verlevendiging’ van dat ‘leven’ nog wel eenige macht toekennen aan het levende woord?</p>
<p>Misschien heeft hij wel eens vernomen dat het oog, dwalend langs pijler en spitsboog, ons wonderlijk kan verheffen naar hooger en reiner gedachtenkring.</p>
<p>Misschien was hij wel eens onder den indruk van 't gespierde kerklied, van 't machtig koraal, opstijgend uit de massa des volks....</p>
<p>Misschien vond die ‘toestel’ eenige genade in zijn oogen?</p>
<p>Wij hooren er niets van.</p>
<p>Maar dat samen opgaan, maar dat samen nederzitten, maar dat allen te gader geëlectriseerd worden door éenzelfden gedachtenstroom, ontsprongen aan woord of lied, mij dacht, iets lag daarin van ‘gemeenschapsoefening’, iets wat den band der geestverwantschap nauwer kon aanhalen, iets wat door eendracht ons machtig zou kunnen maken?</p>
<p>‘Voorzeker’, verklaart de heer Huet, ‘is de gezelligheid, het
<pb n="146"/>genoegen om iets gezamelijk te doen, een trek der menschelijke natuur. Maar het te samen aanhooren van een gesproken woord.... is voor ons een verouderde vorm van gemeenschapsoefening.... Sedert de drukpers en de dagbladen denken we daarover ook anders dan vroeger. Wij rekenen het b.v. een veel beter gemeenschapsoefening, wanneer twee menschen ieder in zijn huis het zelfde boek lezen, dan wanneer zij naast elkander gaan zitten om het te hooren voordragen.’</p>
<p>Veel beter?.... De ‘waarlijk moderne geest’ is toch origineel. Als hij gemeenschap zoekt, zit hij liever alleen. Het zien van die menschen, met wie hij ‘eenheid van gedachte en zin’ begeert, stoort zijn gemeenschapsoefening. Is hij wat vies uitgevallen? Er loopt soms zulk raar volk onder die geestverwanten. Is hij wat verlegen? In tegenwoordigheid van velen raken sommige menschen van hun stuk. Is hij wat aristocraat? Ja, in zoo'n kerk, daar zit ook allerlei onder mekaar. Anders: de armenbanken (heerlijke uitvinding!), daar hoeft ge toch niet op te zitten.</p>
<p>Och, het is misschien weêr een ‘ouderwetsche draai’ in onzen geest; maar te zien, van aangezicht tot aangezicht te zien, dat honderden, soms duizenden, op hetzelfde oogenblik door hetzelfde woord worden overweldigd, dat eenzelfde macht des geestes tegelijk hen en ons aangrijpt en ketent, dat een heilige geestdrift allen doortintelt -, we willen 't wel bekennen, dat heeft ons wonderlijk tot elkaar getrokken, geestverwantschap diep doen wortelen, gemeenschap doen oefenen -, als geen andere zoo levend en krachtig.</p>
<p>&nbsp;</p>
<p>De ‘<hi rend="spat">waarlijk moderne</hi>’ geest, die al deze dingen hooghartig versmaadt, zal ons vooreerst niet hebben.</p>
<pb n="147"/>
<p>Als het <hi rend="spat">waarlijk modern</hi> moet heeten, 't godsdienstig gevoel - ja ook het zedelijk gevoel, ten opzichte waarvan de heer Huet dezelfde beginselen meent te kunnen uitwerken - op te lossen in zelfbewustzijn en zinnelijk gevoel,</p>
<p><hi rend="spat">waarlijk modern</hi>, theologie te vereenzelvigen met kunst,</p>
<p><hi rend="spat">waarlijk modern</hi>, geen hart te hebben voor eenige, ook niet voor de aandoenlijkste symboliek,</p>
<p><hi rend="spat">waarlijk modern</hi>, geestesgemeenschap te zoeken in ons isolement,</p>
<p><hi rend="spat">dan</hi>, in naam der logica, in naam der veelvuldige verscheidenheid van het leven onzes geestes, in naam bovenal van de edelste bewegingen onzes gemoeds,</p>
<p>blijven wij liever rondtuimelen in een ‘ouderwetschen draai des geestes’. Indien de tijdgeest den weg van Huet opgaat, dan verkiezen wij achterblijvers te zijn.</p>
<p>Doch of hij dien weg zal opgaan, dat staat nog te bezien. Huet heeft er ons niet van overtuigd.</p>
<p>Misschien gaan velen met hem meê, velen wie het godsdienstig denken vermoeit, wie de kerk verveelt, wie 't scepticisme verteert, wien de aristocratie der wetenschap in 't bloed zit..... Misschien zal menigeen dit dwaalspoor moeten afloopen ten einde toe. De gang der ontwikkeling is altijd ‘en zigzag’ geweest. Maar aan het einde van dien weg zal het blijken dat zelfmisleiding den wandelaar wacht, dat het daar op menig punt te koud was, te eenzaam, te donker en bang.</p>
<p>Aan het einde keeren wij terug tot de aanbidding van den Grooten Onbekende, tot het enthusiasme der gemeenschap, tot de poëzie der symboliek.</p>
<p><hi rend="sc">L.H. Slotemaker</hi>.</p>
</div>
<div type="chapter">
<interpGrp>
<interp type="secundair" value="gali003"/>
</interpGrp>
<pb n="148"/>
<head rend="h3">Een brief aan Galileï.</head>
<p>'t Is mij een aangename taak u te berichten, o Galileï! dat de spreuk die in spijt der critiek op uw naam blijft voortleven nog altijd in eere is, zelfs bij lieden die haar noch in 't oorspronkelijke, noch in de vertaling verstaan. Meermalen is 't mij voorgekomen dat reeds de eerste woorden voldoende waren om een toestemmend knikje bij den toehoorder in het leven te roepen.... ‘E <hi rend="spat">pur</hi>’!... ‘“O, ja, ik begrijp u”’ - - -. En men praatte voort als twee menschen die even met een boordevol glas geklonken hebben en ten uiterste over elkaar voldaan zijn.</p>
<p>Vraagt ge mij of ik dit al dan niet voor een gunstig teeken houd, zoo moet ik u het antwoord schuldig blijven. Zoodra men van eene zaak met de Franschen kan zeggen: <hi rend="spat">passée en proverbe</hi>, dreigt ons een eigenaardig gevaar, 't Gebeurt dan maar al te vaak dat men met de spreuk alleen meent te kunnen volstaan, of dat valsche vrienden en listige vijanden haar behendig misbruiken om de wereld te bedriegen, welk laatste, naar ik u stellig verzekeren kan, reeds meer dan eenmaal is voorgekomen. Ik ben persoonlijk bekend met lieden
<pb n="149"/>die van uw spreuk een zeer onheilig gebruik maken, en met een nog grooter aantal dat zich door zoo'n onnoozel en goedkoop zakkerollersmiddeltje met open oogen laat bedotten. Daarbij is er een zeer aanzienlijke minderheid die niet alleen anderen maar ook zichzelf met dat ‘<hi rend="spat">Epur</hi>!’ misleidt en zonder een leelijk gezicht te trekken den bast van de noot in plaats van de kern oppeuzelt, wel tevreden dat ze door uw uitheemsche en classieke spreuk in zoo goed gezelschap werd gebracht. E <hi rend="spat">pur se muove</hi> beduidt in den mond van deze menschen: ‘Wij en alle mannen van beteekenis uit vroeger en later tijd, wij zijn liberalen. Zelfs als we bij vergissing of uit luiheid eens iets doen of dulden wat niet liberaal is, gaan wij tóch vooruit.... E <hi rend="spat">pur</hi>!’</p>
<p>Gij zult uit een en ander bemerkt hebben, dat men u vrij algemeen voor den vader van het hedendaagsche liberalisme houdt. Ik haast mij als mijn bijzondere overtuiging hierbij te voegen, dat men u daardoor niet meer geeft dan u wettig toekomt. Ofschoon ook Columbus op de plecht van zijn schip als een geliefkoosd type van het tegenwoordige geslacht kan worden beschouwd, toch hebben, als ik mij niet vergis, zelfs de zooeven bedoelde lieden nog meer met u op.</p>
<p>Het beeld van Columbus is wel stout, en de gedachte dat wij elken dag als 't ware op reis gaan om nieuwe werelden te ontdekken wel streelend voor onze ijdelheid, maar in dat meedraaien met het heelal ligt toch meer kracht van beweging.... hoewel men daarbij op zijn dooie gemak thuis kan blijven en met een wollen slaapmuts in zijn warme kooi ter neder liggen, droomend dat men met moeder de vrouw naar buiten stapt om de kippetjes te voeren en te kijken of er ook een eitje in het hokje ligt - - -; een eitje dat ook al meedraaiend voortgebracht werd door een afstammeling van
<pb n="150"/>de beroemde broeihen die voor eeuwen op het groote wereldei zat. In uw ‘E <hi rend="spat">pur</hi>!’ ligt dan de troostvolle gedachte dat men een liberaal man kan wezen en toch in de eerste plaats voor zijn eigen dierbare dit-en-datjes zorgen.</p>
<p>Vooral in de laatste jaren is een zoo vreedzame vereeniging van rustige rust en rusteloos voorwaarts streven onder de liberale banier zeer in zwang gekomen. Men kan deze soort van liberalen zelfs onderscheiden in rubrieken, en wel in de zoodanigen die 't voor eens en voor altijd laten bij de plechtige verzekering dat zij in hart en nieren liberaal zijn, en in zulken wier liberalisme zich bepaalt tot het kijken op de wijzerplaat van hun partij, of tot het vriendelijk verzoek dat men hen even gelieve te wekken wanneer het tijd is om ook een duit in 't zakje te doen.</p>
<p>De eerste soort is zeker beminnelijker dan de laatste, maar 't blijft een ernstige vraag of zij niet nog gevaarlijker is. Zeker wekt zij nu en dan nog meer onzen billijken wrevel. Lieve deugd, wij moesten 't ons keer op keer laten aanleunen dat die lui ongestraft uit de gelederen liepen.</p>
<p>Edoch, ook die andere is een allervervelendst soort van menschen. Of kent gij iets onwelluidenders dan hun snorken, wanneer wij op de wacht staan? Iets ongezelligere dan hun plotseling wakker worden met de vraag waar eigenlijk de brand is? Gij hebt gelijk, hun eerste uitroep is dan onfeilbaar: ‘e <hi rend="spat">pur</hi>!’.... maar daarmee kunnen ze hoogstens een enkele vlieg of mug wegjagen en <hi rend="spat">wij</hi> -, wij verliezen onderwijl onzen kostbaren tijd met verklaringen en inlichtingen, die te eenemaal overbodig zouden zijn als ze wakker gebleven waren. Laat mij u in 't geheim mogen meedeelen, dat onder deze soort van liberalen veel rijke jonge lieden en bedaagde millionairs worden gevonden.</p>
<pb n="151"/>
<p>Wanneer ik spreek van liberalisme en liberalen, o Galilei! dan moet ge mij goed verstaan. Ik bedoel met liberalisme in beginsel hetzelfde wat gij in uwe dagen daarmee bedoeld zoudt hebben, namelijk: eerbiediging van de rechten der wetenschap tegenover een dom publiek van hooger of lager rang; haat jegens al wat onder den schijn van vroomheid de waarheid dag aan dag in het aangezicht slaat; verachting voor kruipende hovelingen, die op hun beurt de minderen trappen en - - - wat dies al meer zij. Maar de tijden veranderen, de stroom der wereldgeschiedenis breidt zijne oevers ter linkeren rechterzij uit, naarmate hij verder en verder voortschiet. Dus versta ik onder liberalisme en liberalen niet alleen wat gij daar onder verstondt, maar nog heel wat meer.</p>
<p>Gemakkelijk is 't niet u dit haarfijn in alle bijzonderheden uit te leggen, doch een goed verstaander, zooals gij, heeft aan een half woord genoeg.</p>
<p>Ons hedendaagsch Nederlandsch liberalisme dan wortelt rechtstreeks in zekere gebeurtenissen in het naburige Frankrijk, die op het laatst der vorige eeuw de wereld in rep en roer hebben gebracht. Wij Nederlanders spraken destijds ook ons woordje mee, zoo goed en kwaad als 't ging. Doch pas in 1848, heiliger gedachtenis, is 't ons mogen gelukken voor een paar van de eenvoudigste begrippen, welke die zoogenaamde Fransche revolutie beheerschten, een evenredig aantal doodeenvoudige formules te vinden - - -, en daarmee trad het liberalisme eigenlijk gezegd de wereld in. 't Had langzaam leeren staan en loopen, 't zou voortaan uren moeten wandelen en zich doen gelden. Vrijheid voor allen tot zoolang de vrijheid des eenen die des anderen in den weg stond. Dus vrijheid van beweging en leven, vrijheid van geloof, vrijheid van denken en spreken. - Ziedaar de hoofdzaken.</p>
<pb n="152"/>
<p>Gij, Galileï, begrijpt beter dan iemand dat het nu de vraag is of allen die vrijheden met verstand en beleid gebruiken, daar ieder de toepassing op elk bijzonder geval voortaan geheel in zijne hand heeft. Doch gij begrijpt ook beter dan iemand, dat er ook met de beste formule toch veel aan haperen kan. Bij ondervinding weet ge dat niet de begrippen en denkbeelden den mensch, maar dat wij, redelijke en zedelijke - of zal ik zeggen redelooze en zedelooze? - wezens, als we maar handig genoeg zijn, met elk begrip en denkbeeld kunnen doen wat we willen. Had niet reeds in uwe dagen iedere ketter zijn letter en iedere priester, wiens belang meebracht dat de aarde niet draaide, zijn argument?</p>
<p>Welnu, heden ten dage is 't niet anders. Ondanks allen vooruitgang leven er niet alleen nog duizenden die van vooruitgang niets weten willen, maar ook zijn de erfgenamen en geestverwanten van dezelfde lieden, die u het leven zuur en bitter maakten, ten gevolge van de domheid veler liberalen nog altijd machtig in de wereld. Overgezet in de terminologie van den modernen tijd, gelden de decreten der kerkelijke en politieke despoten nog vaak als orakels, omdat de liberalen verdeeld zijn. Ook bij de liberalen ontmoeten wij nu en dan de akelige liefhebberij van de mug uit te zuigen, terwijl men den mond zoo wijd openzet dat er wel een kemel door kan. Ook bij hen hooren wij veel kakelen zonder dat het gewenschte gevolg zich vertoont. Ook bij hen wordt onze verontwaardiging opgewekt door kleingeestigheid in de breede plooien van den mantel der deftigheid; door baatzucht die onder den schijn van philanthropie weduwen en weezen ongelukkig maakt. Daarbij vertoont zich - want ik wil nu voor het oogenblik de ergerlijkste verschijnselen eens laten rusten om alleen van de schijnbaar min gevaarlijke te spreken -, daarbij vertoont zich in de
<pb n="153"/>gelederen der strijders voor waarheid, recht, licht, vrijheid en wat niet al soms een pedanterie, een hooghartigheid, een coquetterie, een betweterij.... waarvoor de kardinalen van uw tijd hun roode hoeden zouden afnemen, als zij niet den weg van alle vleesch waren opgegaan.</p>
<p>Ik acht het noodig dat gij deze dingen weet. Daarom ga ik er u nog 't een en ander van vertellen. Vooraf evenwel wil ik mij vermeien in de herinneringen uit den goeden ouden tijd waarin gij geleefd hebt, toen het nog de moeite waard was als kampioen voor het liberalisme op te treden, toen 't zelfs mogelijk was met een goede dosis edele koppigheid furore te maken. Te dien aanzien hebt gij 't ontegenzeggelijk beter gehad dan wij. Of behoeven wij wel de kunst te hulp te roepen om uit het eenvoudige verhaal van uwe lotgevallen een drama van den hoogsten rang te scheppen, ook zonder dat wereldberoemde ‘E <hi rend="spat">pur</hi>!’?....</p>
<p>De misdaad, waarvan men u betichtte, was in vollen nadruk een misdaad in het oog uwer vijanden, de conservatieven van onvermengd ras, die zich als doggen vastklemden aan den staf waarmee de volkeren sinds eeuwen gedrild werden. Hoe onaangenaam ook in de gevolgen, moet toch het schouwspel van hun woede en haat op zichzelf een waar genot voor u zijn geweest. Deze heeren immers twijfelden of aarzelden nooit, maar grepen de quaesties, die hun ter oplossing gegeven werden, flink aan. Zij wisten wat ze wilden, zij kenden geen genade voor recht. Instinctmatig begrepen zij onmiddellijk waar de schoen wrong, wanneer de tijd om krachtig op te treden voor hen gekomen was.</p>
<p>Zoolang gij met zuiver wetenschappelijke onderzoekingen op uw studeerkamer bleeft en alleen de meer ontwikkelden er iets van bemerkten, liet men u met rust. Wel hield men 't
<pb n="154"/>oog op u, wel stapelde men de blokjes voor uwen brandstapel alvast op elkaar, maar men trad niet openlijk tegen u in het strijdperk. De heeren wisten dat gij vanzelf in den val zoudt loopen, dat het binnen de kloostermuren van het Ptolemaïsch systeem u spoedig te benauwd zou worden. Als zij maar zorgden dat de deuren en vensters dichtgespijkerd bleven, zoudt gij wel eindigen met een ruit in te slaan. En zoodra gij een ruit hadt ingeslagen, zoudt gij een ketter en een vogelvrijverklaarde zijn, tegen wien zij de heele bent van kerkelijke broodjagers en jagers uit liefhebberij in 't veld konden roepen. Ha! zij hebben er recht plezier van gehad! Zij hebben minstens even lang met u gespeeld als de kat met de muis. Mij dunkt, uw voorlaatste gedachte, als muis, moet deze zijn geweest: ‘Wat een prachtige, vette en gladde kater!’ Daarna.... Nu ja, niemand wordt graag opgegeten, en om het lieve leven transigeert een verstandig man wel eens met sommige scrupules. Wij nemen 't u niet kwalijk, o Galileï, dat gij bij uw vaderschap van het liberalisme ook het patronaat over de transactie hebt aanvaard.... altijd aangenomen, dat de critiek morgen het mooie ‘E <hi rend="spat">pur</hi>!’ wel degelijk op uwe rekening zet. Want de kater liet de muis niet vrij omdat hij ge nadig en barmhartig wilde wezen, maar eenvoudig omdat hij op dat oogenblik geen trek in muizenvleesch had. 't Beest had zich een poos te voren nog de maag overladen.</p>
<p>Doch ik keer tot onze liberalen terug. Daar zijn er, die ze in allerlei soorten en ondersoorten verdeelen. Anderen houden vol dat ze een en ondeelbaar zijn. Ik voor mij houd het met de eersten; ja, ik beweer dat de meening: het liberale leger is een en ondeelbaar, niet alleen een dwaalbegrip moet heeten, maar voor den waarachtigen vooruitgang een groot gevaar kan teweegbrengen. Die een- en ondeelbaarheid lijkt
<pb n="155"/>wonderwel op de onfeilbaarheid van Z.H. den Paus. Zoolang wij twisten over het recht om haar vast te stellen en af te kondigen loopt ze, zoo goed en kwaad als 't gaat, met de andere wereldsche quaesties mee. Maar zoodra de quaestie zelve ter sprake komt, valt ze in den modder. Ook durf ik wel verzekeren dat niemand er aan gelooft, dat verstandige menschen haar sinds lang niet meer gebruiken, tenzij ze prettig getafeld hebben en aan het dessert nog eens een ouderwetschen toast slaan. Overigens erken ik volmondig dat een goede classificatie niet gemakkelijk is. Er zijn, zooals gij begrijpt, allerlei methoden, waarvan elk op haar beurt als de beste en uitnemendste wordt aanbevolen. Ik behoef u niet aan te wijzen waarin het verschil tusschen de een en de ander gelegen is.</p>
<p>Er zijn kerkelijke en politieke liberalen. Ook zijn er liberalen die zich noch met de kerk, noch met de politiek bemoeien. Men zou dus een lid van hun gezin, hun zoon of dochter, hun vrouw, meid of knecht moeten wezen om te beoordeelen in hoever zij 't recht hebben zich liberaal te noemen.</p>
<p>Er zijn liberalen van meer en liberalen van minder geavanceerde richting. Ook zijn er bij wie volgens hun eigen zeggen van geen meer of minder sprake is; liberalen die eenvoudig liberaal zijn bij alles en door alles wat zij denken of doen. Het liberalisme heeft hen niet beet, maar zij hebben het liberalisme in handen.</p>
<p>Er zijn liberalen met glacé handschoenen aan, en anderen die nog nooit hun gezicht flink gewasschen hebben; recht leelijke schansloopers, die bij voorname geestverwanten op de vloermat moeten staan. Daartusschen-in ontmoeten wij duizenden die van hun liberalisme leven, wier vrouw en kinderen ordentelijk gekleed gaan van de vrijzinnige denkbeelden, door papa
<pb n="156"/>met of zonder talent aan den man gebracht. De liberalen met glacé handschoenen hebben er gewoonlijk nog een baantje bij, tenzij ze een rijke vrouw trouwden, of een vader bezaten die een redelijk sommetje voor hen opgespaard had. Ik bedoel dit laatste niet alleen in den gewonen maar ook in den figuurlijken zin, want deze liberalen zouden geen begrip van vrijzinnigheid en vooruitgang hebben als hun vader even nuffig geweest was als zij.</p>
<p>Er zijn geletterde liberalen en ongeletterde. Er zijn liberalen die zelf studeeren, en anderen die zich tevreden stellen met de resultaten door wetenschappelijke geestverwanten verkregen. Ook heeft men liberalen die door hun eigen oogen kijken, en liberalen die, te dom om iets te leeren, op klaarlichten dag nog blijven tasten en rondgrijpen, tot ergernis van alle lieden van ordinair gezond verstand. Nogtans, ook deze heeren zijn of liever heeten liberaal.</p>
<p>Zal ik hier nog bijvoegen dat er valsche en echte liberalen zijn? dat velen onderscheid maken tusschen oud- en jong-liberalen? dat een mijner vrienden van geen andere verdeeling hooren wil dan die gebaseerd is op de meerdere of mindere opgewektheid waarmee de liberalen hun levenstaak volbrengen, als blijmoedige of als naargeestige liberalen?.... Ik geloof dat het genoeg is, dat ik veilig kan overgaan tot de mededeeling van wat mijzelven de beste verdeeling toeschijnt. Ik zal mij zeer verheugen als zij uw hooge goedkeuring mag wegdragen.</p>
<p>Ik onderscheid de liberalen in: liberalen van eergisteren, van gisteren, van vandaag, van morgen en van overmorgen.</p>
<p>&nbsp;</p>
<p>Over de liberalen van eergisteren het volgende: Zij zijn eigenlijk niet liberaal, maar gebruiken alleen den naam als een erfdeel hunner voorvaderen. Deze laatsten hebben werkelijk
<pb n="157"/>eenmaal aan de spits van den vooruitgang gestaan; maar dat is... o, zoo lang.... geleden. Aan de oudste menschen heugt het niet meer. Daarom glimlachen wij als die van eergisteren ons willen wijsmaken dat ze van de onzen zijn. Wij weten wel beter. Als 't er op aankomt zult gij ze ginds bij de tegenpartij vinden; dan zullen zij het liberalisme bestrijden in naam van de liberaliteit. O Galileï, gij moest deze lieden eens zien bij een politieke crisis. Gij moest eens een uurtje met hen kunnen doorbrengen als er in 't kerkelijke wat te doen valt! Onder de Protestanten zijn dit de lieden die met Rome heulen of zich door Rome laten bedotten.... uit verdraagzaamheid, dat is, volgens de leer dat men ieder het zijne moet geven. Ze vergeten daarbij dat Rome reeds lang den oorlog verklaard heeft aan al wat verlichting en beschaving heet. Zij meenen nog een mooi figuur te maken met zeker zoetsappig rationalisme, dat ik niet beter vergelijken kan dan bij het humanisme van uwe dagen. Men kan dit voornaamheid noemen. Men kan ook zeggen dat ploertigheid de rechte naam is. Fier en edel is 't in geen geval, al was 't alleen maar omdat het de beteekenis der partijnamen in de war gooit. Immers als die lieden van goeden huize, maar van slechte bedoelingen, zich liberaal gaan noemen, dan heet een gematigd vriend van den vooruitgang een sansculotte. In het kerkelijke maken zij veelal zelf die gevolgtrekking, schelden ze allen die verder durven gaan dan zij voor godloochenaars en zedeloozen.</p>
<p>Het liberalisme heeft volgens hun stout beweren zijn toppunt bereikt in de school, welke zij met hart en ziel eenmaal toegedaan waren. Die school heeft vele leerlingen gekweekt en vele apostelen uitgezonden. Zij heeft ruimschoots voldaan aan de billijke behoeften van allen, die van de oude
<pb n="158"/>kerkleer verlost wilden worden. Maar hierbij moeten wij 't nu ook laten. Vooreerst, meenen ze, is er genoeg geketterd. Als men er nog meer van hebben wil, kan niemand het einde voorzien. In elk geval komt het, volgens hen, niet te pas zoo hard te schreeuwen dat de voorbijgangers buiten de muren der kerk 't kunnen hooren. Ook moet men in alle dingen voorzichtig zijn en nog eens voorzichtig. De geest van negatie gaat rond als een brieschende leeuw en de critiek reikt hem voedsel toe. Er is een grens voor de critiek, gelijk voor de negatie....</p>
<p>Vraagt gij waaraan men deze lieden herkennen kan?</p>
<p>Aan hun toon, aan hun houding, aan hun kleedij, ja zelfs aan hun stap. Alles aan hen is vaste verzekerdheid. Zij voelen en weten wat de wereld aan hen verplicht is. Zij meenen, in vollen ernst, dat wij er leelijk zouden inzitten als zij er eens niet meer waren. Hebben zij niet de orthodoxie verslagen, al is 't een feit dat de orthodoxen hier en daar en ginds weer als paddestoelen uit den grond komen? De orthodoxie, de orthodoxie qua talis is toch dood. Die hebben zij onder aanvoering van Prof. Deze en Die in de pan gehakt, tijdens de merkwaardige campagne van 't jaar zooveel.</p>
<p>Het feit dat zij nu door de schuld van de jongere fractie, die als een dolle doordraaft en doorslaat, door velen tot de conservatieven gerekend worden, bewijst immers nog niet dat zij conservatieven zijn. Zij zijn liberalen. Ze zijn altijd liberaal geweest. Ze waren al liberaal toen wij nog in de wieg lagen. Maar ze zijn verstandig en bezadigd; ze spelen niet met vuur. Ze zijn, b.v., vrienden en voorstanders van het openbaar onderwijs -, met het bijzondere als regel. Zij hebben, b.v., eerbied voor onze grondwet van 1848 - maar ze vreezen voor de toepassing van hare beginselen op het stemrecht. Bij de minste uitbreiding van de kiesbevoegdheid zullen zij alle geesten van het verleden
<pb n="159"/>tegen de democraten te veld roepen. De roode republiek zal terugkomen als wij een schrede verder gaan dan zij en hunne discipelen. Nog eens, conservatief zijn ze in geenen deele. Zij willen met hun tijd meegaan, maar de bourgeoisie moet de baas blijven. De tijd is nog niet rijp voor de proletariërs. Wil men dezen beweldadigen door wijze en milde bepalingen, waarbij de rust van het vaderland niet bedreigd wordt, ze zullen gaarne meedoen. Maar met mate en voorzichtigheid, en vooral na een nauwkeurig onderzoek hoeveel 't lijden kan. Of hebben wij nog niet genoeg lessen gehad... in het kerkelijke? Daar hebben de oud-orthodoxen hun zin gekregen door de hulp der modernen. En wat is 't gevolg? Dat Jan Rap en zijn maat onbeperkt heerschappij voeren. Tenauwernood vindt men hier en daar nog een fatsoenlijk man in de kerkeraden. Van gematigdheid en verdraagzaamheid en liefde geen spoor meer. Brutaal zijn zijzelven, die zoolang het roer in handen hadden en tot tevredenheid van duizenden schepelingen bestierden, aan den wal gezet. - Waarachtig, het gaat op die manier niet!</p>
<p>Meen evenwel niet, o Galileï, dat deze lieden wanhopen aan de overwinning. ‘E <hi rend="spat">pur</hi>!’ zeggen ze, als de schijn van vrees en twijfel hun hart wil binnensluipen. Kerk en staat hebben wel voor heeter vuur gestaan en de waarheid zal toch triomfeeren. Als de overmoedige critiek zich doodmoe heeft geloopen, dan zal zij zich weer terugtrekken binnen de grenspalen die tusschen 1820 en 1830 geheid zijn. Men zal dan inzien dat de wereld geen harddravers maar telgangers noodig heeft. Zij, voor zich, volgen liefst de aarde in haren loop om de zon. Deze draait en vliegt steeds vooruit maar.... zonder dat iemand 't merkt.</p>
<pb n="160"/>
<p>De liberalen van gisteren zijn een welgezind en welwillend soort van menschen. Zij hebben menige lans met de zooeven genoemde collega's gebroken, maar 't zou laster zijn als wij beweerden dat zij zich daarop iets laten voorstaan. Integendeel! Hoogst zelden zal 't ons zelfs gelukken hen aan 't praten te krijgen als wij die campagnes te berde brengen. Liever nemen zij 't air aan alsof er vóor hen niets geweest is, alsof <hi rend="spat">zij</hi> de wereld geschapen hebben. Nu, dat hebben zij ook gedaan. 1848 is het jaar van de wording aller dingen. En 1848 is hun werk geweest. Met rechtmatige fierheid mogen zij daarop terugzien. Immers, in die dagen, toen de maatschappij te onzent dreigde te bezwijken onder den steeds zwellenden stroom der democratische denkbeelden, toen hebben zij de wateren bezworen en door hun verstandig beleid binnen de oevers teruggebracht. Want zij hebben zich toen aan de spits der partij van den waarachtigen vooruitgang geplaatst, zij hebben de geesten der duisternis bezworen door hun onverzettelijk geloof in de kracht van den vooruitgang. Hun ‘E <hi rend="spat">pur!</hi>’ klonk destijds als een orakel over de velden. Gelijke rechten voor allen was hun leus. De laatste overblijfselen van een kleingeestig-burgerlijken zin die in 't geniep monopolie en privilegie bleef kweeken en koesteren, verdwenen bij hun nadering. Voor geen consequentie terugdeinzend zochten en verkregen zij de losmaking van alle banden, opdat ieder zou kunnen worden en zijn wat hij naar aanleg en bekwaamheid vermocht. Op ieder gebied van het leven zochten en vonden zij eenvoudige regels, die zij leerden toepassen met al de strengheid der wetenschap, met al de heiligheid van het recht.</p>
<p>Geloof mij, o Galileï, wij zijn ten volle bereid dit alles te erkennen. Wij jongeren willen deze kampvechters van 't jaar '48 gaarne onze meesters noemen. Wij willen van hen
<pb n="161"/>leeren hoe zij 't aanlegden om stuk voor stuk alle kleine forten te veroveren, totdat ze op zekeren morgen voor de hoofdvesting stonden en hunne batterijen openden met een krachtdadig salvo. Zelfs erkennen wij gaarne dat we zonder hun voorlichting raar zouden staan te kijken als er, gelijk dit in de laatste jaren aan de orde is, dag aan dag nieuwe vragen op het gebied van 't sociale leven zich voordoen; vragen die zoo primitief schijnen dat ze Adam en Eva al voor den geest moeten gekomen zijn wanneer ze de belofte van vruchtbaarheid en vermenigvuldiging in hunne verbeelding uitwerkten tot over het derde of vierde geslacht.... maar die toch op den huidigen dag ons nog even leelijk aankijken alsof er nooit een fransche revolutie en nooit een jaar '48 ware geweest. Doch wie kan ons ten kwade duiden dat wij, die na '48 zijn begonnen mee te spelen, niet gelooven willen dat de vooruitgang met dat jaar gestuit is tegen den bekenden hoogen muur die alle aardsche en hemelsche dingen begrenst; met andere woorden, dat het nu genoeg is, dat wij niet verder kunnen en niet verder mogen gaan? Wij staan op de schouders der liberalen van gisteren. Wij kijken dus verder dan zij. Wij hebben de resultaten van hun denken en strijden in den vorm van een leeslesje uit de volksschool ontvangen. Wij kunnen die les maar niet eenvoudig van buiten leeren en opzeggen, zonder ons als schooljongens te gedragen. Ook behoorden zij te bedenken, dat hun appèl op de krachtige en zelfdenkende jongelingschap der toekomst, 't welk we zoo menigmaal in toasten en redevoeringen uit hun bloeiperiode tegenkomen, door ons als volle ernst is opgevat.</p>
<p>Met welk recht nemen zij dan het air aan alsof wij hen miskennen zoodra we om meer licht vragen dan zij ons uit den aard der zaak konden geven? Wat geeft hun de vrijheid te beweren dat wij eeuwig aan hunne voeten
<pb n="162"/>behooren te zitten, om te knabbelen aan de broodkorsten die zij ons genadig willen toereiken? Onder broeders gesproken, o Galilei, en dus zonder haat of nijd maar met vrijmoedigheid.... deze liberalen van gisteren zijn, de goeden niet te na gesproken, ondraaglijk pedant. Ze brengen ons daardoor honderdmaal op een dag in verzoeking van alle dankbaarheid op zij te gooien en hun te verwijten dat zij door hoogmoed bederven wat zij door ijver en volharding verkregen hebben. Een ouderwetsch antirevolutionair of conservatief zou 't menigeen onder hen niet verbeteren!</p>
<p>Verbeeld u! In stede van te erkennen dat zij zelven ook eenmaal jong zijn geweest, maken zij den titel van 't jonge Holland tot een scheldnaam en schudden het hoofd over elke poging die van overmoed schijnt te getuigen omdat.... ja, omdat ze niet lukte. Sinds wanneer geldt dan, ik vraag het, voor een liberaal 't succes meer dan het streven? Sinds wanneer oordeelen de liberalen elkander (als de partijgangers uit de dagen van het feodalisme) naar de soldij? Hebben zij ons niet den weg gewezen hoe men door volharding eindelijk bereiken kan wat men zocht!</p>
<p>En wat wij zoeken is immers niets anders dan de consequentie van 't geen zij ons verwierven? een noodzakelijke gevolgtrekking uit hun eigen beginselen? Als ze zeggen dat wij te ver gaan, dan klinkt dit als een meineed. Als zij willen dat wij ons tevreden stellen met hetgeen zij ons genadig en mild aanboden, dan is dit verraad aan de goede zaak. Het liberalisme van gisteren heeft dán alleen recht van bestaan, of liever van meepraten, wanneer 't in vollen nadruk van gisteren wil wezen, dat is: als 't erkent voor niet langer dan één dag in de wereld te zijn gekomen; als het, met aflegging van alle verwaandheid, gelijk alle rechtge-<pb n="163"/>aarde vaders en moeders tracht voort te leven in de kinderen.</p>
<p>Doch gij weet hoe 't veelal gaat. Menschen van groote verdienste en veel talent zijn vaak kinderachtiger dan de kinderen. De lauwerkransen, die zij zich verwierven, worden het speelgoed van hun ouden dag. De rest doet de knorrigheid....</p>
<p>Is het dan noodig u met vele woorden te verklaren hoe, ten aanzien van deze lieden, de wrevel met de dankbaarheid en de spotlust met den eerbied vaak strijd voeren in ons hart?</p>
<p>Stel u maar eens voor: Copernicus had u verweten dat gij te ver gingt toen ge zijn stelsel tot het uwe maaktet, maar op uwe manier en naar uwe roeping!..... Zou het u duidelijk zijn geweest of ge om hem schreien moest of lachen??....</p>
<p>&nbsp;</p>
<p>En nu over een geheel ander soort van liberalen: over liberalen wier voeten niet op het vastgetreden terrein van 't verledene rusten, maar op nog niet-ontgonnen, ja, op onbezochte gronden der toekomst, of... in de nevelen hunner verwachtingen en wenschen.</p>
<p>Het komt natuurlijk niet bij mij op, de bedoelingen van deze lieden te verdenken. Te goeder trouw laten zij hun <hi rend="spat">Voorwaarts</hi> en <hi rend="spat">Excelsior</hi> hooren, maar de vraag is of zij, met lichaam en ziel zich verplaatsende onder de dingen die nog komen moeten, tegelijkertijd kunnen blijven staan waar ze zich uit kracht van natuur en werkelijkheid feitelijk bevinden. De liberalen van morgen en overmorgen vergeten de eenvoudige waarheid, dat wij niet op twee plaatsen tegelijk kunnen zijn. Zij constateeren niet, zooals gij gedaan hebt, feiten, die eeuwen lang bestaan hadden en slechts in de bewustheid der menigte behoefden opgenomen te worden; zij maken zelf de feiten zooals zij die graag hebben willen; zij breken den
<pb n="164"/>draad der historie moedwillig af om te betoogen dat zij den steen der wijzen gevonden hebben.</p>
<p>De liberalen van morgen gaan daarbij minder ver dan hunne broeders van overmorgen, maar de methode is bij beiden dezelfde. De eerstgenoemden spreken op bezadigder en bescheidener toon, maar niet minder stellig dan de anderen. Zelfs meen ik dat wij tegenover hen dubbel op onze hoede moeten zijn, omdat ze veelal aan deftigheid winnen wat ze aan luidruchtigheid verliezen.... En deftigheid, o Galilei, is vooral bij de liberalen een hoogstgevaarlijk verschijnsel. Een deftige liberaal is de caricatuur van zichzelf.</p>
<p>Hoe zal ik u, die hoogstwaarschijnlijk niet eenmaal de zaadkorreltjes van deze sierplanten onzer moderne maatschappij onder de oogen gehad hebt, zoo'n liberaal van morgen teekenen? De man is moeilijk onder een scherp licht te brengen. Laat het u genoeg zijn als ik zeg dat hij 't best kenbaar is aan den ernst waarmee hij alles afkeurt wat niet in zijn kraam te pas komt. De meesten van zijn soort treft men in den welgestelden burgerstand aan. Zij hebben 't goed in de wereld. Zij gelden in hun kleinen kring voor orakels. Daarom zijn ze veelal opgeruimd als een augur. Gisteren nog kwam ik er een tegen. Volgens zijn stellig oordeel was onze geheele samenleving geen cent waard en zou de boel nooit goed worden, tenzij wij met al het oude en verouderde kortweg wilden breken. In de politiek kende hij geen andere wet dan die van verwisselen en veranderen. Al wat zijns inziens verouderd was moest eenvoudig dood verklaard worden. Geen oogenblik zag hij op tegen een grondwetsherziening. ‘Indien de bestaande grondwet niet deugt,’ riep hij, ‘gooi haar dan op zij en maak een andere. Indien zij die op dit oogenblik aan het roer van staat zitten niet precies aan onze
<pb n="165"/>verwachtingen beantwoorden, zet ze dan af en neem mij en mijne vrinden of anderen, die er net zóo overdenken als wij. Tegen revoluties moeten we nooit op zien. De beste dingen zijn door revoluties tot stand gekomen. Indien de volksvertegenwoordiging haar plicht niet doet, laat het volk dan eenvoudig een nieuwe vertegenwoordiging kiezen. Wij moeten in elk geval vooruit. Wanneer de historische gegevens ons als zoo vele blokken aan 't been blijven hangen, dan kunnen wij niet loopen zooals 't behoort.’</p>
<p>In het godsdienstige was zijn oordeel niet minder stellig, zijn toon niet minder gedecideerd. Waarom was men zoo bang om de kerken af te breken en de kerkgenootschappen te ontbinden? 't Moest er immers toch eenmaal van komen. De geest van gemeenschapsoefening, die de menschen weleer kleinere of grootere congregaties deed stichten, had zijn laatste woord sinds lang gesproken. Indien niet, het nageslacht zou wel weer nieuwe congregaties stichten naar eigen smaak en goedvinden. Wij mochten het nageslacht niet aan banden leggen. Reeds te lang had men die methode van opvoeding op het sociale en kerkelijke leven toegepast. 't Was een wanbegrip dat wij de ervaring van hen die ons voorgegaan zijn niet konden missen. Ieder geslacht had zijn eigen behoeften en behoorde overeenkomstig die behoeften zijn eigen vormen te kiezen. 't Was mogelijk dat er duizenden en millioenen waren die bijv. altijd behoefte zouden hebben aan godsdienst: Ze konden hun gang gaan. Er stond tegenover dat er een zeer respectabele meerderheid was, die deze behoefte niet kende. Vrijheid ook voor hen! Het historische bewijs voor de waarheid van dit of dat gevoelen was een onding. Hoe eer men dat algemeen inzag, des te beter. De kanker van maatschappij en kerk was de vereering van de ve-<pb n="166"/>teranen, van de autoriteiten die de traditie in eere hielden en daardoor een aangematigd gezag wisten te handhaven. Stort nieuw bloed in alle aderen der samenleving! Nieuw bloed is nieuwe kracht. Het oude is voorbijgegaan. Ziet 't is alles nieuw geworden!’ - - - - - - - - - - - - - - - - - - - - - - - - - - - - -</p>
<p>De liberaal van overmorgen is een echte kwâjongen. Hij doet niets dan kattekwaad en is daardoor de ergernis van allen die nog een greintje ernst bewaard hebben. Deze schamen zich over hem. Waarlijk, dat is geen wonder. Van het oogenblik waarop hij stem in den raad kreeg, heeft hij er een studie van gemaakt met de minst mogelijke inspanning van geest over het grootstmogelijk aantal dingen mee te praten. Van elke quaestie nam hij eenvoudig het laatst gesproken woord om daarna zijn philosophie - - - in de wolken te bouwen. De staat rust sinds voor hem op een contract; de moraliteit is in zijn oog een dwaasheid; de godsdienst vertoont zich aan hem (in kalme dagen) onder geen andere gedaante dan als een onschadelijke liefhebberij van enkele belanghebbenden. Van een staat die een zedelijke roeping te vervullen heeft, wil hij niets weten. Het huwelijk is voor hem doodeenvoudig een vorm van de samenleving, van nabij bekeken even dwaas als lastig. De menschheid behoort kort en goed met al die gekheden te breken.</p>
<p>Of de wereld gelukkiger zal zijn als wij dien weg eens opgingen, 't deert hem niet. Hij is liberaal en 't is den liberaal niet om geluk maar om waarheid te doen.....</p>
<p>Of de menigte rijp is voor zijn hooge wijsheid komt niet in aanmerking. De toekomst behoort aan de liberalen van zijn stempel. Overmorgen zullen allen erkennen dat hij gelijk gehad heeft en.... hem misschien nog een standbeeld oprichten.</p>
<pb n="167"/>
<p>Praat hem niet van de rechten der historie en val hem als je blieft niet in de rede met de lastige herinnering van proeven die mislukt zijn, of van stelsels die onder den druk van de eenvoudige practijk des levens als zeepbellen uit elkaar zijn gespat. Onze liberaal heeft met het verleden niets te maken. De omstandigheden zijn geheel anders geworden. De wereld is met reuzenschreden vooruitgegaan. Als de logge massa, die bij alles achteraankomt, niet mee wil dan zal hij haar wel meesleepen. Men moet slechts voor alles zorgen consequent, onverbiddelijk consequent te zijn. Men moet niet vragen waar men heden avond en morgen zal uitkomen; <hi rend="spat">overmorgen</hi> zal de wereld wezen waar ze wezen moet. De teekenen der tijden zijn gunstig, ofschoon onze liberaal even dapper zou doorstappen al waren de teekenen der tijden <hi rend="spat">niet</hi> gunstig. Heel de jeugd is 't met hem eens, al zou hij niet minder volharden indien de hoop des vaderlands hem unaniem ongelijk gaf. Wat hij nu eenmaal wil, dat wil hij. Wat hij weet, dat weet hij. Hij houdt zich maar eenvoudig aan de waarheid of aan de logica, die de waarheid vooruitloopt.</p>
<p>'t Eenige wat hem wel eens in verlegenheid brengt is de vraag wat er <hi rend="i">na</hi> overmorgen moet gebeuren. Maar dat zal zich dan wel vinden.</p>
<p>&nbsp;</p>
<p>Ik hoop hartelijk, o Galileï, dat ge uit deze weinige pennetrekken u een beeld zult kunnen vormen van deze uwe bastaardkinderen, die meer dan een onzer stoffen op hunne verwantschap met uwe doorluchtigheid. Tevens zal 't u dan duidelijk zijn waarom allen die 't wel meenen met het ware liberalisme noch van de straks besproken oudere broeders, noch van de jongeren weten willen. Zij bederven de goede
<pb n="168"/>zaak. Zij brengen haar dag aan dag in discrediet bij de menigte, die toch reeds van nature geneigd is den vooruitgang met wantrouwen na te staren; zij geven wapenen in de handen van onze verklaarde vijanden, de conservatieven en de zoogenaamde anti-revolutionairen - - -, om van de ultramontanen te zwijgen. Immers, deze verwijten ons, die met hart en ziel liberaal zijn, dat we ons met die pedanten en kwasten inlaten.</p>
<p>Nu, dat zij verre! Meer dan ooit dringen de tijdsomstandigheden ons alle valsche vrienden van ons af te stooten en bij alles en tegenover alles onszelf te zijn. Vraagt ge nu waarin dit <hi rend="spat">ons zelf zijn</hi> bestaat, met andere woorden, van welken aard en gehalte ons liberalisme dan wel is -, ik antwoord met de verdere uitwerking mijner, misschien niet volkomen juiste maar naar ik meen, in hoofdzaak duidelijke verdeeling: Wat wij ons als het ideaal-liberalisme voorstellen is niet dat van het verleden, niet dat van de toekomst, maar van het heden. Tusschen de liberalen van eergisteren en gisteren en de liberalen van morgen en overmorgen kiezen wij ons domicilie als liberalen van <hi rend="spat">vandaag</hi>. Behoef ik u met vele woorden uit te leggen wat ik daaronder versta?</p>
<p>De liberaal van vandaag is de man die zijn liberalisme telkens weer tracht dienstbaar te maken aan de eischen en behoeften van het oogenblik, zonder te vergeten wat achter hem ligt of de oogen te sluiten voor de toekomst. Vandaag is eenmaal gisteren geweest; 't zal morgen en overmorgen worden. Maar vandaag is slechts vierentwintig uur. Een mensch met goede oogen en goeden wil kan die telkens in hun geheel overzien zonder zijn krachten bovenmate in te spannen. Hij houdt dus nog wat over voor 'tgeen na dezen komen kan. Wat hem voor den geest staat,
<pb n="169"/>is niet een zoogenaamde gelegenheidspolitiek, maar het streven om op elk gegeven moment 't ideaal van het liberalisme te verwezenlijken, zonder de orde te verstoren en daardoor zelf oorzaak te worden van tijdelijke vertraging. Bij elke vertraging toch verliest het liberalisme zelf het meest. Geweldadige actie roept reactie in het leven. De geschiedenis heeft op honderd bladzijden het bewijs neergeschreven dat men, meenende op eenmaal, met een schok krachtig vooruit te zullen schieten, door overhaasting een eind weegs achteruit stoof. Met het oog daarop nemen wij uw ‘e pur!’ gaarne over, mits het niet als transactie- maar als volhardingsleus gewaardeerd worde.</p>
<p>Gij begrijpt dus dat onze sympathieën meer voor de liberalen der toekomst dan voor die van het verleden zijn. Daar de laatstgenoemden op een gegeven punt zijn blijven stilstaan, raken wij met elken dag verder van hen verwijderd. Ook stuit hun gemis van moed om consequent te denken ons tegen de borst. Doch daarom verachten wij de historie, zelfs de traditie niet. Ook in de traditie spreekt de wil van het algemeen zich uit. Ook in hare annalen legde het voorgeslacht een deel van zijn denken neer. Doch niet om ons te binden aan zijne uitspraken en meeningen, niet om ons over te halen tot aanbidding van datgene wat voor hen heilig was maar in den loop des tijds van zijn nimbus beroofd werd. 't Eenige wat de piëteit van ons mag eischen, is dat wij den ijver en de belangstelling van het voorgeslacht overnemen en op ons terrein doen wat door de vaderen gedaan werd in hunnen kring.</p>
<p>Ziedaar waarom wij niet gelooven in een onfeilbare grondwet, noch op politiek, noch op kerkelijk gebied, ons denken en doen niet gevangen geven onder eenig ander bindend ge-<pb n="170"/>zag dan dat van eigen overtuiging en geweten. Al wat feitelijk in puin gevallen is, dat ruimen wij op, maar wat nog staat en levensvatbaarheid heeft trachten wij te behouden. Ja, daaraan pogen wij nieuwe duurzaamheid te verzekeren door het te wijzigen naar de behoefte van onzen tijd.</p>
<p>Pas dit beginsel toe op staat en kerk. Ge kunt daarbij veilig, <hi rend="spat">mutatis mutandis</hi>, van uw eigen standpunt in de wereldgeschiedenis uitgaan. Immers, ook reeds in uwe dagen waren er toestanden die alleen kunstmatig nog in het leven gehouden werden, slechts gesteund door de domheid of het eigenbelang. En gij begrijpt dat dit crescendo gegaan is. Al wat zich zelf geoordeeld heeft, dat achten wij van de baan geschoven. Steekt het hier of daar het hoofd weer op, dan roepen wij volmondig en zonder aarzelen al onze geestverwanten te wapen. Worden er behoudsmannen gevonden die zoo'n verloren zaak nog ernstig bepleiten willen, dan gaan wij naar huis en aan ons werk, met de verklaring dat wij wel wat beters te doen hebben dan oude pleidooien op te rakelen. Klinkt dit wat bar en onvriendelijk, 't is onze schuld niet. Als wij anders handelden, zou de tijd voor werkelijk belangrijke zaken ons te eenemaal ontstolen worden. Want werkelijk zijn er ook heden nog, gelijk er alle eeuwen door geweest zijn, die niet de minste bescheidenheid te dezen aanzien aan den dag leggen: uitgedroogde advocaten met leelijke pruiken, die zoo kersversch uit de Rumpelkammer van het rijkskamergericht voor den dag zijn gehaald. Als wij hen niet afsnauwen, babbelen ze ons doof.</p>
<p>Doch dit belet ons niet, nu en dan tot onze leering en oefening in de archieven te snuffelen. Wat we daar vinden kan ons ten nutte komen wanneer we straks zelf de hand aan het werk moeten slaan. Waarlijk, die archieven zijn over-<pb n="171"/>rijk! Of is 't niet belangwekkend zooveel, wat wij nu onder geen vorm langer kunnen dulden, zich in den loop der eeuwen te zien ontwikkelen? Is 't niet leerrijk op te merken hoe 't de kiemen der ontbinding in zich omdroeg; hoe de boomen, die eenmaal de plek innamen waar nu het graan welig groeit, niet onder de bijlslagen van den houthakker gevallen zijn - - - dan nadat ze inwendig verrot waren? Gij hebt dat gevoeld, o Galilei! en daarvan uw deel genoten.</p>
<p>De fransche revolutie (om mij tot het engst mogelijke terrein te beperken) heeft het privilegie niet gewelddadig vernield maar eenvoudig op zij gegooid, nadat het zich sinds lang onmogelijk gemaakt had. De rechten van den mensch zijn niet uitgevonden door eenige heethoofden die op het oogenblik waarop zij ze redden uit de klauwen van den overmoed zich aan hun beschermeling vergrepen. De betere begrippen hebben zich baan gebroken en de onheilige zijn vanzelf verdwenen. 't Is een wanhopig werk met het oude materiaal ook maar een hut te willen bouwen. Desgelijks gelooven wij dat de wereld afgerekend heeft met het priesterlijk gezag, al ontveinzen we ons niet dat het nog een zwaren strijd zal kosten eer de kracht van zijne legerbenden voorgoed gebroken is. Doch daarvan zeggen wij met volle overtuiging: ‘e pur!’ Door nevelen en donderwolken heen zal straks de zon schijnen; zoo zeker als de aarde draait.</p>
<p>&nbsp;</p>
<p>Ik moet mij het genoegen ontzeggen dit thema verder voor u uit te werken. 't Is voldoende zoo gij de overtuiging gekregen hebt dat ook wij in u den vader van het moderne liberalisme willen blijven zien en vereeren, al wijzen wij het deelgenootschap aan de kwajongensstreken van menigen tijdge-<pb n="172"/>noot af. Wij gelooven in den triumf der waarheid, in de macht van den vooruitgang, al houden wij geen gemeenschap met de uiterste linkerzij.</p>
<p>Daarbij protesteeren we nadrukkelijk tegen den eisch, nu en dan op hoogen toon gesteld door lieden die den baard nog in de keel hebben, dat we bij alles wat wij denken of spreken tot de uiterste consequentie zullen doorgaan. Wij nemen de vrijheid dit geheel en al aan onszelven te houden en achten ons aan niemand verantwoordelijk behalve aan Hem, die zich openbaart aan ons geweten. Wij wenschen geen andere rol te spelen dan waarmee gij en andere groote mannen u hebt vergenoegd, dat is: telkens te verzamelen en te schiften wat zich vertoont op de grooter of kleiner akkers, te midden van welke wij wonen, met het doel in de komende lente het beste en voedzaamste uit te zaaien. Wij voelen ons daarbij niet alleen maar steunen op Hem, die den wasdom geeft en ons telkens den lust vernieuwt om te arbeiden. Zijn wij niet maar een deel van dat groot geheel 'twelk wij de menschheid noemen? Is het richten tusschen levenden en dooden <hi rend="spat">ons</hi> werk? Vordert een waarachtig gezonde levensopvatting niet dat wij bescheiden en voorzichtig zijn, maar ook doortastend en volhardend waar dit gevorderd wordt? Indien gij het meermalen genoemde woord ook al niet hebt uitgesproken, zonder twijfel hebt gij het toch in uwe gedachte gehad. Zelfs toen gij uwe stellingen herriept, kon 't niet bij u opkomen aan de waarheid van die stellingen te twijfelen.</p>
<p>Laat de critiek dan vrij haar gang gaan. Gij blijft de vader van het liberalisme. Wees gegroet!</p>
</div>
<div type="chapter">
<interpGrp>
<interp type="secundair" value="hase014"/>
<interp type="secundair" value="witz001"/>
</interpGrp>
<pb n="173"/>
<head rend="h3">Uit het leven van een eerlijk man.</head>
<q rend="bq">‘Idealen en Afdwalingen. Herinneringen uit mijne jeugd;’ door Dr. Karl Hase, vertaald door H.H. van Witzenburg. Groningen, Erven B. Van der Kamp 1873.</q>
<p>Toen ik voor de eerste keer het boek opnam (in een verloren oogenblik) deed ik dat, geloof ik, vrij lusteloos; meer uit gevoel van verplichting jegens den vriendelijken toezender dan uit bijzondere begeerte naar het boek zelf.</p>
<p>Niet dat de naam van den schrijver geen bekoring voor mij had -, de oude academievrienden, met wie ik indertijd het hart aan de ‘Gnosis’ ophaalde, begrijpen 't wel beter. In die dagen van onlust en wrevel toen, trots (?) den invloed der Utrechtsche faculteit, het ‘<hi rend="spat">leider, auch Theologie!</hi>’ onze dagtekst dreigde te worden, kwam ook Hase te goeder ure op ons pad. Op onze dankbaarheid heeft hij alle aanspraak. Zoo ik zijn jongst geschrift dan niet met geestdrift begroette, 't lag hoofdzakelijk aan de omstandigheid, dat mijn hartstocht voor gedrukte herinneringen, confessies, confidenties
<pb n="174"/>en dergelijke nooit heel groot geweest en in den laatsten tijd vooral niet sterker geworden was. Mocht een historicus van professie over zulk een bekentenis de schouders ophalen, het zou niet in mij opkomen daarin iets hatelijks te zien. Als die historicus mij wil toevoegen dat gemelde soort van schriften tot de ‘meest onwaardeerbare bronnen,’ tot de ‘kostelijkste documenten,’ tot de ‘belangrijkste bijdragen’ (voor dit of dat) behoort, dan heeft hij er waarschijnlijk zijn goede redenen voor; in ieder geval weet hij 't allicht beter dan ik. Doch men kan een zaak uit meer dan éen oogpunt beschouwen.</p>
<p>Herinneringen, confessies, confidenties uit iemands leven, door zoo iemand voor de pers bestemd, zijn tot heden doorgaans zoo iemands autobiographie geworden -, ziedaar waar ik heen wilde. En autobiographieën waren in den regel, meende ik, vrij onbehaaglijke monumenten van iemands ijdelheid.</p>
<p>Mettertijd zou 't misschien de moeite waard worden eens opzettelijk na te gaan welk recht de autobiographie in onze menschenwereld heeft, welke eischen haar moeten gesteld worden enz. Doch voorshands mocht iemand mijnenthalve van oordeel zijn dat een mensch in de wereld komt om te <hi rend="spat">leven</hi> en (tenzij hij als Robinson op een onbewoond eiland was gevestigd) aan anderen de moeite van 't <hi rend="spat">beschrijven</hi> over te laten, gesteld namelijk dat een ander 't die moeite waard achtte. Immers, zoo redeneerde ik, wat is een menschelijk leven? Een weefsel van goed en kwaad, van mooi en leelijk door elkaar. Beschrijf nu eens zelf wat er goeds en schoons in u was. Verkondig uw eigen deugden eens. Heeft dat, volgens de eenvoudigste regelen van den goeden smaak, wel eenige houding? Wordt het mooie, wèl bezien, niet leelijk zoodra ge 't in uw eigen leven en werken aanwijst? En dan uw gebreken. Maak die eens
<pb n="175"/>zelf aan 't publiek bekend. Wat zal dat beduiden? Zal 't op cynisme uitdraaien? Of op een bewijs voor uw ootmoedigheid? In 't eerste geval wekt gij walging; in 't laatste sticht gij een zonderlinge verwarring. Wat is publieke ootmoedigheid voor een ding? Wat is een tollenaar die zich op de borst slaat, niet ‘staande van verre,’ niet ‘nauwlijks de oogen durvende opheffen,’ maar integendeel ten aanschouwe van zooveel publiek als hij bij machte is samen te kleppen? Ach, hebben wij nog niet genoeg ootmoedige confessies en confidenties gelezen, van Rousseau af tot Dr. A. Kuijper toe (ik laat er Augustinus buiten), om te beseffen dat ook in deze dingen de oude Adam spookt, dat de confidentie gewoonlijk niet frisch, niet gezond, niet recht in orde is, dat een mensch allicht van zijn zondebelijdenis, zijns ondanks misschien, een nieuw soort van deugdenregister maakt? Nu, het pleit mogelijk voor den adel onzer natuur dat wij er bezwaarlijk toe komen onszelven voor 't publiek te onttakelen. Doch waarom den schijn aangenomen als had men er niettemin plan op? Waarom een verzoeking opgezocht zoo ergerlijk als ooit een verzoeking wezen kan?</p>
<p>Men zou zeggen, de heele wereld moest het eigenlijk begrijpen dat de autobiographie alle kans heeft een even onooglijk als onmogelijk ding te worden; dat een mensch, die niet over zijn eigen schaduw kan springen, ook de persoon niet is om zijn eigen leven te beschrijven.</p>
<p>Hoe ‘ijselijk verlegen’ was Hildebrand indertijd bij 't schrijven van ‘een hoofdstuk’ waarin hijzelf en niemand anders ‘den mooien rol’ speelde; ‘iets dat hij wel weet dat hem in 't geheel niet past,’ voegde Hildebrand er bij, en Hildebrand was een verstandig mensch. Waarom beschreef hij zijn ‘mooien rol’ dan? ‘Voor ditmaal’ kon hij ‘'t niet helpen,’
<pb n="176"/>zei de schalk -, en daarvoor was hij Hildebrand. Ik vermoed dat zijn hoofdstuk onder meer intenties ook een satirieke had aan 't adres van zekere autobiografen.... Helaas, tot op dezen dag blijft dit ras in zijn ongezeggelijkheid voortleven. En onder dezelfde lieden die het afkeuren dat een mensch in gezelschap den mond vol heeft van zichzelven; onder dezelfden die 't bij gelegenheid alleszins gepast vinden dat niemand rechter zij in zijn eigen zaak; onder hen vindt men er steeds nog te over die gemeld ras, bij zijn pochen en snoeven, bij zijn leviathansweemoed en krokodillentranen, in allen eenvoud of in alle verdraaidheid van zin toejuichen. Zoo zijn ze - en ze moeten 't dan ook zelven maar weten!</p>
<p>Men begrijpt nu waarom ik 't genoemde boek van Hase niet gretig ter hand nam. ‘Idealen en afdwalingen’! Waar moest dat heen?</p>
<p>Naar de bekende kermis der ijdelheid, of waarheen? Zou mijn achting, zou mijn liefde voor den hooggeleerden vriend 't bij de lectuur te kwaad krijgen? Zou er een liefelijke illusie te meer zoek raken bij al wat vroeger en later van dien aard al verdween? ‘Herinneringen uit mijne jeugd’! Och lieve, wat zou er al zoo herinnerd worden? Hoe knap men was? Hoe geliefd men was? Welk een piet men in éen woord was? Ja, er zou van ‘afdwalingen’ inkomen. Doch wanneer dwaalt een mensch lichter af, dan bij gelegenheid dat hij zijn ‘afdwalingen’ ter sprake brengt? Men behandelt sommige dingen liefst zelf, wijl ze zekere handigheid vereischen die men anderen niet toekent. Men brengt zekere schaduwen liefst zelf aan, om zekere dingen juist daardoor in 't gewenschte licht te plaatsen. Nos kennimus nos, plachten we als jongelui te zeggen. Doch iedere leeftijd heeft zijn eischen; en een professor is geen student.</p>
<pb n="177"/>
<p>Zoo dacht ik, niet zonder een stillen angst. Daar kwam mij Frederik de Groote, of eigenlijk zijn windhond, in de gedachte. Men weet hoe dit dier op zekeren dag Zijner Majesteits manuscript over den zevenjarigen oorlog opvrat of althans verscheurde. Men zal zich tevens herinneren hoever 't instinct van zoo'n dier kan gaan. Honden, zegt men, hebben het leven van hun meesters gered. Door een hond werd zelfs enkele malen een mensch van ‘de dwaling zijns wegs’ bekeerd; wie in 1869 met mij het ‘zendingsfeest’ van Middachten! bijwoonde (O Middachten, o Middachten! zie 't gedicht van broeder Van Rhijn, op de wijze van ‘<hi rend="spat">Gaudeamus</hi>!’) heeft met eigen ooren uit den mond van een bekeerden Engelschman dat ‘heilsfeit’ kunnen vernemen. Welnu, kon die windhond niet het zijne gedaan hebben om van zijns meesters reputatie te redden wat er te redden viel? Kon deze windhond, verder ziende dan zijn lange neus lang was, niet hebben bevroed (of kon hij met dien neus niet hebben geroken?) dat het manuscript in quaestie wat al te erg naar eigenlof.... riekte?</p>
<p>Zoo dacht ik, mijn hart vasthoudend. En 'k had wel eens willen weten hoe Hase's manuscript er zou zijn afgekomen als 't bij geval onder 't bereik van zoo'n trouwen lobbes ware geraakt. En al verder kwam 't mij in den zin welk een zonderling wezen men toch eigenlijk zijn moet om voor zichzelven te poseeren en zijn eigen portret te maken -, al zou men ook 't portret van menig groot schilder niet willen missen, waarvan de catalogus zegt: ‘<hi rend="spat">peint par lui-mème</hi>.’ Onwillekeurig schoot ik in den lach bij de voorstelling van al de gekke gezichten die een mensch bij zoo'n gelegenheid tegen zichzelf zou kunnen trekken. Hoe komt men er toe? dacht ik. Op de manier van Govert Flink kon 't nog gaan. Zichzelven op zoo'n schuttersdoek, onder al die dikke, blo-<pb n="178"/>zende heeren in te smokkelen -, ja, dat ging nog, daar was nog iets geestigs in. Dan had men nog de aardige kans dat vroeg of laat een wijze 't zou uitbrengen als een soort van surprise of guitenstuk.... ‘Heeremijntijd, daar heb-je wezenlijk Govert zelf ook! De oolijkert, hij dacht zeker dat we 't niet merken zouden!’.... Doch in vollen ernst urenlang je eigen tronie te bekijken om die zoo getrouw mogelijk, mits op 't voordeeligst, aan het nageslacht over te leveren - -, neen, voor zoo iets moet men waarschijnlijk aan de hooge kunst gedaan hebben waarvan een gewoon mensch geen begrip heeft. 't Is veel maller nog dan de handel dien we met onze photographieën drijven of laten drijven.</p>
<p>Nu, en dan is zoo'n portret nog maar een portret. Doch een autobiographie, een beschrijving met eigen hand van je eigen leven, denken, werken, glorie en narigheid! Nog eens, hoe komt een mensch er toe?</p>
<p>Wil iemand een dagboek houden, hij houde het - - - voor zichzelven! Wat heeft de wereld er mee van noode? Als ze iets weten wil, zal ze 't wel vragen; de wereld is vrijmoedig genoeg. Bovendien, de meeste dingen komen toch mettertijd uit, al weet ook niemand hoe dat toegaat.</p>
<p>Of wil men zichzelven geven op de manier waarin Dickens is voorgegaan? Wil men de wereld met een tweeden Copperfield verrijken? 't Kan niet anders dan gunstig worden opgenomen. De fantasie op haar zondagsch is nu eenmaal een godin vol gratie en tooverkracht. Wie in haar dienst arbeidt, onder haar bescherming staat, kan zichzelven geven zonder in de kijk te loopen, kan zijn biographie schrijven zonder vergrijp jegens den goeden toon. Maar al die herinneringen, confessies, confidenties, zoo naakt en klakkeloos.... 'k Had
<pb n="179"/>pas Dr. Kuijper's ‘Confidentie’ genoten.... Niet zonder bezorgdheid nam ik Hase's boekje op.... - - - - - - - - - - - - - - - - - - - - - - -</p>
<p>De Muzen zijn gedankt, 't is meegevallen. Wat er in Duitschland of elders ook van gezegd zij, dat boek is, geloof ik, zoo goed als het in de gegeven omstandigheden zijn kon: het is een braaf, eerlijk boek; het is, op de keper beschouwd, mijn oude, flinke Hase (al had ik ook, gul gebiecht, van den schrijver der dogmatiek, der kerkgeschiedenis enz. niet de helft der stukjes vermoed die we van hem te zien en te hooren krijgen). Zoo hier van ijdelheid sprake kan zijn, 't is er een van de onschuldigste en behaaglijkste soort. Nergens een stuitende ik-ben-ikkerigheid. Nergens een hinderlijk gepraal met deugden of gebreken. Diderot zou gezegd hebben: ‘<hi rend="spat">on le voit sans qu</hi>'<hi rend="spat">il se montre</hi>.’ En daarom, als iemand zich verplicht acht de wereld te eenigertijd met zijn autobiographie te verrassen, de lezing van Hase's ‘Herinneringen’ zij hem aanbevolen. 'k Zou waarlijk niet weten hoe men, eenmaal over zichzelf aan de praat gekomen, meer tact aan den dag zou kunnen leggen (of meer eenvoud zou kunnen verraden?) dan de Duitsche professor gedaan heeft.</p>
<p>Ik wil het een en ander van 't gelezene hier nog eens doorleven en - - wat ik verder wil zal men zelf wel bemerken zonder vooraf gewaarschuwd te zijn.</p>
<p>&nbsp;</p>
<p>‘Mijn eigen eerste flauwe herinnering is dat ik, derdehalf jaar oud, in een door kaarsen verlicht vertrek werd gedragen, waar zwarte mannen rondom een doodkist stonden. In die kist lag mijn vader.’</p>
<p>De oude geschiedenis van 't komen en gaan, in een van
<pb n="180"/>haar duizend aandoenlijke vormen en, 't mag gezegd worden, eenvoudig verteld!</p>
<p>In den bloei zijner jaren was hij gestorven, die goede predikant van het Saksische dorpje Steinbach. Op den grafsteen gaven zijn vrienden hem in den trant van Claudius 't getuigenis:</p>
<lg type="poem">
<l rend="; 1tab">‘- - <hi rend="spat">Ach, sie haben</hi></l>
<l><hi rend="spat">Einen guten Mann begraben,</hi></l>
<l><hi rend="spat">Und mir war er mehr</hi>.’</l>
</lg>
<p>Ook al eenvoudig!</p>
<p>Tot zijn ambtsbroeder, pastor Volmar te Wolkenburg, had hij op zijn sterfbed gezegd: ‘Zorg gij voor mijne vrouw.... en mijne kinderen.... de wereld is groot en God is overal!’</p>
<p>Roerend door eenvoud, niet waar?</p>
<p>Het vaderlijk erfdeel voor elk der zeven nagelaten kinderen bedroeg vijftig Thaler; ze werden door pastor Volmar belegd. En straks, als de droeve drukten van den eersten tijd voorbij waren, kwam de dag, kwam het oogenblik waarop de droeve weeuw moest uittrekken met de vaderloozen, moest afscheid nemen van den ouden lindeboom waaronder de vrienden des huizes plachten saam te komen, moest worden weggetroond, zachtkens, van al de dierbare plekjes die haar eerste liefde en zaligste jaren hadden gekend, moest heengaan, zacht snikkend, uit de stille pastorie op den vriendelijken heuvel vanwaar men het uitzicht had op de kerk en het kerkhof en op het dorp aan de overzij der beek.... die van geslachte tot geslachte haar golfjes voortstuwde, altijd vredig, altijd vriendelijk, als veranderde er in die oude wereld niets....</p>
<p>Ach, 't is de oude geschiedenis, altijd nieuw, en hier zoo eenvoudig verteld!</p>
<pb n="181"/>
<p>In 't naburig fabriekstadje Penig zette de weduwe zich neer. Daar wist zij, ‘huishoudelijk als zij was, met het weinige wat zij van hare ouders geërfd had fatsoenlijk rond te komen.’ Zulke bijzonderheden worden met den dag, als inderdaad iets bijzonders, de moeite van 't vermelden meer waard. Met weinig fatsoenlijk rond te komen, 't is óok een christenkunst; of men 't gelooven wil of niet. En wie dát gelooven wil zou stof genoeg vinden voor een nieuwe behandeling van de bekende vraag of wij nog Christenen zijn.... Nu verder!</p>
<p>Te Penig werd Karl Hase in de woning van een vriend zijns vaders opgenomen. Men bedenke, de vrouw van dien vriend had den jongen Karl indertijd ten doop gehouden. Dat geeft altijd nog zoo'n band, zoo'n zekere betrekking.... En daarbij, de weeuw had de handen al vol genoeg. Zoo kwam onze Karl dan bij Dr. Dienemann aan huis. ‘In dit huisgezin’, zegt hij, ‘heb ik, door lieve menschen omringd, mijn kindsche dagen onbezorgd doorgebracht, ofschoon nu en dan gedrukt door het gevoel van slechts een aangenomen kind te zijn, door moeder en zusters niet zonder hardvochtigheid verstooten.’</p>
<p>‘Ofschoon nu en dan gedrukt....’ Men zou zeggen.... zoo'n kind! Wat er in zoo'n jonge ziel al omgaat! Is dat goedje dan wezenlijk zoo egoïst en ondankbaar? Of kunnen wij ouders, vrienden en weldoeners niet behoedzaam en teer genoeg zijn in onzen omgang met de jeugd?</p>
<p>In zijn tiende jaar werd kleine Karl naar de woning van een ouderen broeder zijns vaders, te Altenburg, overgebracht. Dr. Dienemann's financiën waren door een noodlottig geval in de war geraakt, en vandaar die verhuizing. Maar zie, ook de oude oom Hase placht nu en dan te jammeren over een groot kapitaal dat ik weet niet wie hem afhandig had ge-<pb n="182"/>maakt. En zoo overkwam den vaderloozen knaap in die dagen zijner eerste jeugd ‘een gevoel alsof de heele wereld achteruitging.’ Hoe men toch voorzichtig moet zijn met de kinderen!</p>
<p>‘Na het avondmaal moest ik mijn oom voorlezen, en wel te mijnen behoeve uit eenig aardrijkskundig werk, waarin ik echter weinig genoegen vond; meestal viel hij er bij in slaap en ik ook. - - Zijne dochter die het huishouden waarnam, een naamgenoot van tante Fritsje, was in den grond een goedhartig schepsel, maar hare vormen waren ruw en hard. Daags vóor kerstmis, toen ik vergunning had gekregen om den volgenden dag naar Penig’ (dus naar moeder) ‘te gaan, kwam er geen eind aan 't geknor en gebrom over al de scheuren en vlekken in mijn goed’ (o Hildebrand!) ‘en toen ik 's avonds uit school kwam lagen er onder den kerstboom hoofdzakelijk fraaie en nieuwe kleeren.’</p>
<p>Dus was ze toch wel goedhartig en huishoudelijk, nicht Fritsje! Maar toch!.... Hoe je met zoo'n kind op alles verdacht moet zijn!.... Nicht Fritsje kon ook al beter met de wasch en de naald omgaan dan met een kinderhart. 't Is waar, de kleine Karl schijnt wat wild te zijn geweest; erg wild zelfs! Op school konden ze ook al niet best met hem voort. Niet dat hij zijn werk niet vlug afmaakte, och heere neen, dáár zat het 'm niet. IJverig genoeg, en ook vlug! Maar wild, weet u? wild! onoplettend! En daarom des Zaterdags altijd slechte aanteekeningen!</p>
<p>‘Toen dat zoo dikwijls gebeurde begon ook mijn goede oom mij voor een grooten deugniet te houden.’</p>
<p>Daar hebt ge 't al! Och, mijne heeren onderwijzers, paedagogen, herinnert ge u meester Pot?....</p>
<p>‘Ik voelde mij dikwijls zeer ongelukkig.’</p>
<p><hi rend="spat">Ongelukkig</hi>! Dat is het woord! Mijne heeren onder-<pb n="183"/>wijzers en paedagogen, gij kent Van Alphen toch zeker, zoo ge ook Pot al niet kent?</p>
<lg type="poem">
<l>‘Ik ben een kind,</l>
<l>Van God bemind</l>
<l>En tot geluk geschapen.’</l>
</lg>
<p>Lief, niet waar? Gelooft gij 't, ik heb er u te liever om. Gelooft gij 't niet, waarom heet gij onderwijzers, paedagogen?</p>
<p>‘Ik voelde mij dikwijls zeer ongelukkig.’ Ik ook, ik ook, ik ook.... er komt geen eind aan.... men hoort het van alle kanten. 't Moest zoo niet wezen. Neen, waarachtig, (dat ik er 't woord op zeg!....) 't mag zoo niet langer, al is er reeds heel wat verbeterd. Laat de kinderen gelukkiger zijn en ge zult eens zien welke mannen en vrouwen er eerlang optreden! Of meent ge bij voorbeeld dat een mensch, kamerlid geworden, den nationalen tijd zou kunnen verbrommen, verzwetsen, verchicaneeren, op een manier als hij 't doet, indien hij weleer een tevreden, gelukkig, geliefd kind ware geweest? Alweer een vraag! Doch zeg wat ge wilt, ik blijf er bij dat onder alle vragen van alle ministerieele departementen en geleerde of sociale genootschappen geen vraag zoo gewichtig is als deze: hoe bezorgen wij aan een kind het geluk waartoe 't geschapen is? De tijd zal 't leeren.</p>
<p>- ‘Toen in November 1812 mijn oom gestorven was en het huishouden werd opgebroken, zeide nicht Fritsje: “Zie, nu is vader dood! Hadt gij iets geleerd, dan waart gij iets; <hi rend="spat">nu</hi> is er niets van u terechtgekomen.”</p>
<p>Nicht Fritsje, gij hebt gepraat naar dat ge verstand hadt; ge <hi rend="spat">waart</hi> niet wijzer. Bovendien, ik meen begrepen te hebben dat gijzelf “nu” óók al “dood” zijt. En nog daarenboven, de man Karl Hase, die tegenwoordig in Brockhaus' <hi rend="spat">Conver</hi>-<pb n="184"/><hi rend="spat">sations-Lexikon</hi> als “<hi rend="spat">ausgezeichneter Deutscher Theolog</hi>” te boek staat, en als een sieraad van Jena's beroemde academie, hij heeft het al lang in alle vriendelijkheid begrepen dat gij “in den grond toch goedhartig” waart. Het zou u zelfs innig goed doen als ge 't wist dat er van kleinen Karl toch wezenlijk nog iets is “terechtgekomen;” ik geloof het en <hi rend="spat">hij</hi> is er van overtuigd en daarom - - vaarwel, nicht Fritsje! rust in vrede! We zullen van 't geval maar weer leeren dat er in de wereld veel meer terechtkomt dan vele nichtjes en oomes enz. enz. ooit voorbereid of zelfs vermoed hebben. Dat's een heele troost. Ik geloof zeker en vast dat vader Van Alphen gelijk had: “Van God bemind en tot geluk geschapen!” De heele wereld begrijpt dat zoo niet, maar daarom kan 't toch wel waar zijn. Vooruit dus maar weer!</p>
<p>&nbsp;</p>
<p>Na oom's dood werd kleine Karl, nu een heele knaap van even dertien jaren, door zijn moeder op “het Altenburgsche gymnasium gedaan”</p>
<p>“Ik kwam bij een burgerfamilie in huis waar ik een zolderkamertje had en in de huiskamer een stoel aan de gemeenschappelijke tafel. Daarvoor werden jaarlijks acht Thaler betaald....”</p>
<p>Voor het zolderkamertje en den stoel, denk ik. In dat geval moet de stoel hier worden beschouwd als symbool van 't “gezellig verkeer in den huiselijken omgang” (gelijk sommige adverteerenden 't meer gemoedelijk dan fraai uitdrukken). Het wil er toch niet bij mij in dat onder die acht Thaler ook de prijs van “kost en bewassching” gerekend was. Wel had de Duitsche levensmanier dier dagen nog eenvoudigs genoeg om een Amsterdamsch mensch van den tegenwoordigen tijd tureluursch te maken.... Doch ik sta er niettemin
<pb n="185"/>op, die acht Thaler als geld voor kamerhuur en gezelligen omgang te noteeren; 't is toch al zoo modiek mogelijk.</p>
<p>De gezellige omgang schijnt wezenlijk meer dan een verzinsel te zijn geweest.</p>
<p>“Zoo heb ik eerst bij een politie-agent gewoond en daarna bij een pianomeester, wiens oude moeder het eten kookte in hetzelfde vertrekje waarin hij les gaf” (niet waar? erg gezellig!); “vervolgens bij een slager, in een kamer waar worst gehakt werd en waar we heerlijke mergpijpen present kregen om bouillon van te koken.” De hemel moge 't hem hebben geloond!’</p>
<p>Vijf jaren lang heeft het gymnasiale leven te Altenburg geduurd. In dien tijd zien wij den knaap voorspoedig tot jongeling rijpen, èn naar den vleesche èn naar den geest. Wat het eerste betreft, een van de ontelhare Duitsche gravinnen die in den loop des tijds op Duitschen bodem gekweekt werden, kwam op den goeden inval om onzen vriend gedurende dien studietijd een jaarlijksche bijdrage van vijftig Thaler te verstrekken. Een goed werk voor gravinnen! Men moet zeggen, ze <hi rend="spat">zijn</hi> er in Duitschland goed voor. Ze lezen en hooren van der jeugd af genoeg sagen en legenden, waarin schoone jongelingen door schoone jonkvrouwen of godinnen ‘<hi rend="spat">beglückt</hi>’ worden, om mettertijd een lust in 't weldoen te vinden. Dit verzoene met den Duitschen adel en met de Duitsche poëzie wie onder ons er niets dan kwaad van mochten spreken!</p>
<p>Ook het Duitsche burger-familieleven spreidt zijn liefelijke stralen van gemoedelijkheid, van ‘<hi rend="spat">Herzinnigkeit</hi>’, over de jeugd van onzen Karl uit. Van verschillende zijden kwamen de uitnoodigingen voor <hi rend="spat">Mittag</hi>- of <hi rend="spat">Abendessen</hi> met al den ‘<hi rend="spat">zutraulichen</hi>’ aankleve, en er is iets ongemeen aantrekkelijks in het teeder-vrouwelijke waarmee zoo menige ‘<hi rend="spat">Frau Mutter</hi>’ den jonkman 't gemis van een eigen
<pb n="186"/>ouderlijke woning tracht te vergoeden, iets bijzonder verkwikkends ook in de gezelligheid waarmee de verschillende Pauline's en Louise's en Lotje's en Marie's uit de jonge wereld het pad van den gymnasiast voor en na vervroolijken. O, 't is goed dat wij ons Hollandsch familieleven bezingen, in eere houden en liefhebben. Doch mogelijk kunnen wij, zelfs op dit ons glorieterrein, onder de hand nog het een en ander van onze stamgenooten overnemen, èn wat ‘den omgang der beide seksen’ èn wat onze gastvrijheid ten opzichte van knapen in Karl's positie aangaat. Ik geef intusschen mijn gevoelen graag voor een beter.</p>
<p>De gymnasiale tijd van 1813 tot 16 wordt over 't geheel met evenveel eenvoud als frischheid beschreven. Wij zien de verschillende leermeesters met hun deugden en gebreken opgevoerd, zonder iets wat naar aanmatiging, vleierij of andere onheuschheid zweemt. We zijn getuigen van heel wat grappen en schooljongensstreken die toentertijd, gelijk vroeger en later, wel het minst grappig voor de betrokken docenten zijn geweest. Menige schooljongens-vriendschap ontluikt voor onze oogen, die een krachtig verbond voor den mannelijken leeftijd profeteert. Het spreekt vanzelf dat het in geen enkel opzicht aan opkomende dichterlijkheid ontbreekt. We zijn in Duitschland, het land der droomen en der poëzie. Doch ondertusschen studeert men ijverig grammatica en wat dies meer zij. We zijn in Duitschland, het land der wijsbegeerte. Het is een aardig, gezond, krachtig leventje daar in Altenburg. De vijftienjarige knapen werken en stoeien er naar den eisch. Ze sluiten verbonden van eeuwige vriendschap en vechten, als 't pas geeft, recht lustig samen. Ze schrijven minnebriefjes en denken aan een treurspel over Coriolanus. Ze lezen Euripides en rijden paard. Ze maken hun strafwerk en zwemmen tegen
<pb n="187"/>den beste aan, alles op zijn tijd, dat het een lust is. Zij hooren de geruchten van den grooten vrijheidsoorlog, en droomen van de dagen van 't aloude keizerrijk, van 't groote en éene Duitschland, en ballen de vuist en zien met fonkelende oogen naar den verren horizont en - - - onder dat alles zijn en blijven zij jongens, zichzelf. Van vroegrijpheid, van verwaandheid zoomin als van geblaseerdheid eenig spoor. O jongens van Altenburg!....</p>
<p>Nu moet men niet denken dat Karl Hase al dat fraais van zichzelven en van zijn vrienden vertelt. Ik heb er ten minste niets van gemerkt. Als hij 't toch gedaan heeft.... en ja, 't is toch wel mogelijk, hoe zou ik er anders aan komen?.... dan wijs ik er hier maar meteen op hoe gevaarlijk het alweer blijkt in eenige zaak er een afgerond systeem op na te houden; hoe bedenkelijk, bijvoorbeeld, de canon is dat een autobiographie steeds en immer op ijdelheid of iets soortgelijks moet uitloopen....</p>
<p>Over zijn ‘schooljaren’ schreef Hase gelijk ik wel wenschen zou dat we er allen over schrijven, althans denken konden.</p>
<p>Gelukkige tijd, voor menigeen! Niet voor allen. Gewichtige tijd! Als de storm der duizend begeerten zich luider en luider begint te verheffen! Als de pols begint te jagen, het bloed warm, het hart wel goed is, maar zwak en onervaren!.... Alle goede geesten, waar zijt gij dan? Komt dan en blijft en waakt over de schoone beloften des oogstes en.... zingt maar het lied weer voor:</p>
<lg type="poem">
<l>‘Van God bemind,</l>
<l>En tot geluk geschapen!’</l>
</lg>
<p>Een lied in allerlei talen, door allerlei menschen te verstaan!</p>
<pb n="188"/>
<p>- ‘Onze leus was niet: gelukkig te worden, maar: groot en goed!’ schrijft onze vriend; doch laat u daardoor niet van de wijs brengen! De knapen meenden het zoo goed mogelijk. Ze zeiden 't slechts op knapenmanier. Wat?.... Dat ze geen weekelingen ooit wilden zijn. Het zij de leuze van al uw jonge vrienden. God helpe hen!</p>
<p>Niet weekelijk dus, maar toch niet zonder eenige teederheid?</p>
<p>'t Kan wel zijn. Waar bleef anders de lyriek? Waar het erotische element? Mijne heeren vaders en leermeesters, weest er niet al te bang voor! Goed opgevat past de lier gansch wonderwel bij het ridderzwaard.... Ik bedoel dat uw jongens toch eenmaal de meesten onzer schutters en <hi rend="spat">riflemen</hi> wel staan zullen, al zijn ze wat gevoelig voor Louise of Marie of Laura.... 't Komt er juist op aan, mijne heeren, dat ook <hi rend="spat">dit</hi> gevoel zijn eisch krijge, dat het geleid en gewijd worde door de lieve schepsels zelf. Als ze maar lief, kinderlijk, goede dochters van edele huize zijn!</p>
<p>Dat waren, onder anderen, de drie meisjes van den Superintendent Thamerus.</p>
<p>- ‘Van zijne drie dochters was de jongste, een bekoorlijk blond kind, twee jaar ouder dan ik, en als ik in gevaar kwam haar wat al te teeder aan te zien lachte zij mij eenvoudig uit en wij waren weer goede vrienden....’</p>
<p>Flink zoo!.... en hadden bij 't gevoel van een stille zaligheid gansch ongemerkt zoowel de achting voor ons zelven, als de liefde voor het onbesmettelijk ideaal verhoogd.... Dat gaat zoo, maar vele wijzen begrijpen het niet.</p>
<p>- ‘Alle drie echter speelden ze wel een weinig den baas over mij....’</p>
<p>Gekheid, ouwe jongen, ge weet wel, dat heeft u geen kwaad gedaan. Het heeft integendeel er toe bijgedragen een ridder-<pb n="189"/>lijk-beleefd man van u te maken; een man die geen vlegel in zijn eigen huis zou worden, en geen kniesoor. Ga voort maar!</p>
<p>- ‘Eens moest ik voor een van haar vriendinnen een bruiloftsgedicht maken, waartoe ik noch lust, noch stemming gevoelde, Daar lokten ze mij in haar bovenkamertje.....’</p>
<p>Wat zegt u, mevrouw? Zouden <hi rend="spat">uw</hi> dochters tot zoo iets niet in staat zijn?.... Met uw verlof, en zonder uw dochters te na te spreken, die meisjes van den Superintendent waren allerliefste, voortreffelijke kinderen; ik wensch al mijn vrienden zulke kinderen toe. Dit vooreerst. Ten tweede weet ik niet wat u eigenlijk bedoelt.... Mag ik verder citeeren?</p>
<p>- ‘.... Daar lokten ze mij in haar bovenkamertje, sloten de deur achter mij toe, en verklaarden op plechtigen toon door het sleutelgat dat er papier en inkt op tafel lag en dat ik er niet weder mocht uitkomen voordat het vers klaar was....’</p>
<p>Wat meent u, mevrouw? Dat het toch eigenlijk niet te pas komt voor jonge meisjes?.... Ik verzeker u, waarde mevrouw, dat ik brave moeders gekend heb die er anders over dachten, en evenzeer dat ik met aardige meisjes gestoeid heb die brave moeders zijn geworden. Stoeien en stoeien zijn twee, begrijpt u? Als u van niet te pas komen spreekt.... het stoeien van Mientjen Deluw kwam niet te pas. U kent Mientjen Deluw natuurlijk (Hildebrand heeft er ons van verteld. Geen aardig meisje, zelfs met iets heel leelijks in haar oogen. 't Kwam dan ook uit dat haar ‘stoeltjen bij de schutting’ stond, bij de schutting van N<hi rend="sup">o</hi>. 32, waar 't niet staan <hi rend="spat">mocht</hi>, en dat ze een slag van jongens naliep die door Mientjen's moeder gemeene jon-<pb n="190"/>gens werden genoemd. Dat was leelijk van Mientjen, doch wie had er 't meeste schuld aan? Mientjen's moeder zelf. Mientjen's moeder placht van haar dochter te bluffen dat ze zich ‘niet ophield met al die dingen, waar een meisjen van haar jaren gewoonlijk plaisir in heeft.’ De heer Bruijs, dien ge u óok wel herinneren zult, ‘hield niet van zulk soort van meisjens.’ Ik voor mij heb er ook nooit van gehouden. Maar evenmin houd ik van moeders gelijk mevrouw Deluw. Zulke dames hebben heel wat op haar rekening. Als mevrouw Deluw niet zulke verhaspelde begrippen van fatsoen had gehad, en daarentegen een eenvoudiger gevoel voor het al of niet gepaste in de kinderwereld, dan had ze Mientjen waarschijnlijk in haar eigen huis en hof laten stoeien, naar hartelust, ook met de vriendjes van haar kleine broers. Och, dat vindt een aardig meisje op haar tijd óok al eens aardig en daar zit geen kwaad in, lieve mevrouw, of was dat in <hi rend="spat">uw eigen</hi> jeugd anders.</p>
<p>Weet u wat wèl kwaad kan? Het stelselmatig afgezonderd houden, en nog wel met zekere geheimzinnige drukte, van jongens en meisjes. O zeker, dat kan veel kwaad. Want vooreerst, als ik dat nog even mag uitleggen, vooreerst maakt men daardoor allerlei gedachten en vermoedens wakker die, wèl beschouwd, den slaap nog zoo van noode hadden. Ten tweede... Maar eigenlijk is al wat volgt in dat eerste begrepen. Laat uw kinderen niet al te zeer achteraankomen, mevrouw, doch maak ze ook niet te vroeg wijs, want deze wijsheid is dwaasheid. Ook in de opvoeding en ontwikkeling van een mensch hebbe alles zijn tijd, dien de groote moeder natuur aangeeft! Natuur, en nog eens en altijd natuur, maar die geleid en gewijd door.... ja, door de eenvoudige levenswijsheid van een ongekunsteld, onbedorven hart! Hooge eisch,
<pb n="191"/>voorzeker, doch het geldt hier een gewichtig belang. Om bij ons onderwerp te blijven, 't verraadt geen eerbied voor moeder natuur de jongens en meisjes in zekere afgesproken schuwheid voor elkaar te laten opgroeien. In onze scholen, in onze weeshuizen, in onze familiekringen is te dien opzichte nog veel niet in orde. Ik weet, de temperamenten zijn verschillend; het eene kind is het andere niet; zeer mogelijk zijn er geboren nonnen en monniken; doch ze zijn uitzonderingen, reken daarop! In den regel willen de kleinen wel eens ‘een deuntjen vrijen,’ gelijk een onzer dichters het noemde. Als dat er inzit, laat hen dan vrijen onder uw moederoog! Maak hen niet bang voor elkaar en zichzelven. Lees hun veel liever nog Paul en Virginie eens voor. Wees in ieder geval zeer voorzichtig! Leid en heilig de kinderlijke natuur in al haar uitingen. Ze is te goed om haar te dooden. Bovendien, al wildet gij haar dooden, gij kunt het niet. Wèl kunt gij verminken! Wél ontwijden! Zoo gij met geweld wilt keeren wat in den grond natuurlijk was -, zoo gij dat liever wilt dan het ten goede te richten, welnu dan <hi rend="spat">zal</hi> het zich keeren, welzeker.... van onder uw oog weg, links of rechts naar de schutting van het een of ander verboden nommer. Het <hi rend="spat">zal</hi> zich keeren, zonder twijfel, maar 't zal verkeerd uitkomen, vroeg of laat. De natuur is geen ding om met zich te laten sollen. De natuur is goed en wil opvoeding, maar onze opvoeding is nog slecht.... ‘God heeft de menschen recht gemaakt, doch zij hebben vele vonden gezocht,’ zei de wijze man. Hij had gelijk. En de vonden van dames als Mevrouw Deluw, die de vonden der Mientjens ten gevolge hebben, zijn onder de noodlottige alweer van de noodlottigste.</p>
<p>Verraadt het mijnerzijds eenig bijgeloof op het stuk der op-<pb n="192"/>voeding als ik beweer dat Piet Stastok Jr. een andere kerel zou zijn geworden bijaldien hij in zijn schooljaren wat drukker met meisjes als 't bekende Koosje had omgegaan? Eilieve, reken eens uit hoeveel eenige zoontjes gij in uw leven onder de houterige of ruwe meneeren van uw kennis hebt ontmoet. Ik bedoel de eenige zoontjes die ook 't eenige kind waren, den omgang met vriendinnetjes van zusterswege moesten derven en voorts op geen andere wijze dat wezenlijk gemis zich vergoed zagen.</p>
<p>Moet ik al verder een holle theorist zijn, een bekrompen doctrinair, om te meenen dat James Steerforth op aarde een edeler rol zou vervuld hebben bijaldien er een Agnes Wickfield onder de speelnooten zijner jeugd ware geweest?</p>
<p>Volledige kennis van het menschelijke is ons, ik weet het, zoomin als van het goddelijke tot heden toegezegd. Onszelven zijn we menigmaal een raadsel. Wie zal dan het rechte begrijpen van zijn medemensch?.... Maar toch!.... hoe geheimzinnig en verwikkeld het samenstel des menschelijken levens ook zij, welke nooden en treurspelen ons ook bijwijlen 't aloude geloof aan daemonen of aan een fatum begrijpelijk maken, welke onverwachte uitkomst of gelukkige wending ons op andere tijden de gedachte ook inblies dat er een grillige fortuin is die met de beste berekeningen den spot dreef -, tóch heeft elk mensch van eenigen ernst zich in den loop zijner jaren zekere overtuigingen eigen gemaakt die hem als regelen van beproefde levenswijsheid min of meer dierbaar werden. Ik heb, in bescheidenheid gezegd, de mijne, en een van die is bij de kennisname van Karl Hase's studentenleven in sterkte en innigheid toegenomen; reden te meer om er hier niet van te zwijgen; we zijn trouwens, al voortpra-<pb n="193"/>tend, reeds een poos in de buurt of op 't terrein zelf van bedoelde overtuiging geweest.</p>
<p>Het heeft mij dan (en hiermee nemen we van Karl's schooljaren afscheid om op zijn studententijd een blik te slaan), het heeft mij getroffen hoezeer ook door den student Hase de omgang met lieve dochters van goeden huize, met levenslustige meisjes vol geest en gemoed en gratie, gezocht is geworden. Ik ben er zeker van dat deze omgang niet alleen, gelijk enkele practici 't soms uitdrukken, ‘hem van veel kwaads heeft teruggehouden,’ maar, wat iets meer beteekent, ook zijn liefde voor het ideaal van een eerlijk mannenleven beduidend versterkt heeft, vrij wat meer dan eenig handboek der zedeleer of dan het beste <hi rend="spat">breviarium studiosorum</hi> ooit had vermogen te doen. Wil iemand op staanden voet naar Jena trekken om den ouden professor te dezen opzichte nadere inlichtingen te vragen, 'k ben overtuigd dat de zaak die navraag velen kan. Uitkomen zal het dat ‘<hi rend="spat">das ewig Weibliche</hi>’ een der goede engelen op het gevaarlijke pad van den levenslustigen Duitschen student is geweest. En geloof me -, niet alleen op het zijne! O, ‘<hi rend="spat">das gemeine</hi>’ te ‘<hi rend="spat">bändigen</hi>,’ wie verstaat er zich beter op, zonder 't te weten, dan de jonkvrouw in wier smetteloos gemoed zelfs de voorstelling van 't gemeene niet zou worden verstaan? dan de jonkvrouw, wier volschoon, echt-vrouwelijk wezen een kracht der reinheid ademt voor wier onuitsprekelijk machtwoord de storm der zinnelijkheid in edelen hartstocht verandert!</p>
<p>Ik weet, het is in menigen kring niet geraden zulke vragen te doen. Er zijn mannen die een anderen kijk op de zaak hebben, andere begrippen van manneneer en van vrouwenwaarde. Er zijn knapen die door zulke mannen werden opge-<pb n="194"/>voed, die de zaak in quaestie reeds vroeg, naar het heet, physiologisch leerden behandelen, die als jongelingen (indien deze naam hier mag gebruikt worden) hunne leermeesters reeds overtroffen in vrijmoedigheid zoodra 't er op aankwam de vrouw als een <hi rend="spat">zaak</hi> te beschouwen en te bejegenen.</p>
<p>Op mijn terugtocht uit het Harzgebergte, in 't jaar zooveel, zat ik tusschen Brunswijk en Hannover op 't spoor. Een troepje Duitsche studenten hield het gezelschap in den waggon een poos door liedjes en grappen aangenaam bezig. Mettertijd evenwel bedaarde de luidruchtigheid; 't was een warme zomerdag; de een ging slapen, de ander keek droomerig naar buiten; twee hielden een vertrouwelijk gesprek. Ik ben geen luistervink, maar mijn gehoor is goed (ik heb 't mij zelf niet gegeven) en zoo kwam het dat ik fragmenten opving. 't Liep over de meisjes. De jongste, een blozende, frissche knaap, maakte zich warm naar 't scheen. De ander, geen jongeheer van een bijzonder gunstig uiterlijk, bleef leuk en niet zonder sarcasme naar 't mij voorkwam. Er werd gefluisterd en ik raakte den draad kwijt. Daar riep op eenmaal mijn jonge vriend, als in een uitbarsting van drift en droefheid, en dus vrij luid (in 't Duitsch natuurlijk).</p>
<p>- ‘Maar als het zóo is kan ik immers voor geen enkel meisje eenigen eerbied meer hebben?’</p>
<p>- ‘'t Is ook niet noodig,’ zei de ander kortaf en even duidelijk.</p>
<p>Daarop floot hij een wijsje, nam een nieuwe sigaar, klopte een der slapenden wakker en maakte met dezen, ook alweer luid en duidelijk, een program van amusement voor den avond. 't Bleek zonneklaar (uit dit program) dat de jongeheer ruim genoeg had van ‘al dat moraliseeren’ en naar 't gezelschap van een raisonabelen kerel verlangde.</p>
<pb n="195"/>
<p>Ja, mijne vrienden, er is veel treurigs in deze schoone wereld. Zelfs uw herinnering, o dalen van den Harz, is bijwijlen onmachtig om een floers van de ziel weg te vagen!</p>
<p>Hoe dikwijls heeft mij in later tijd de kille toon van dat cynisch ‘'t is ook niet noodig’ door het hart gesneden! Hoe menigmaal heb ik nog aan mijn jongen, verontwaardigden vriend gedacht! Had hij een lieve zuster? Was er een ander lief kind, wier beeld hem toelachte toen hij toornig en verdrietig opstoof?</p>
<p>En de ander? Wat was er van <hi rend="spat">zijn</hi> opvoeding geweest?</p>
<p>Nog eens, de opvoeding kan niet alles. De eene mensch is naar aanleg de andere niet. Maar toch! Ik blijf er bij: gezegend de jonkman die, als Karl Hase, uit het bonte, woelige, veelbewogen jongelingsleven voor zijn hoofd en hart en verbeelding, voor de vorming van zijn karakter, de wijding van het ‘<hi rend="spat">ewig weibliche</hi>’ zocht. Zal hij niet in negen van de tien gevallen het gemeene leeren verachten, leeren haten met een volkomen haat? Zoo is inderdaad mijn gevoelen.</p>
<p>- ‘'t Gevoelen van een theoloog, net als die heele redenatie over de dames....’</p>
<p>Wel mogelijk, mijnheer de dokter! In ieder geval, denk ik, 't gevoelen van een fatsoenlijk man. <hi rend="spat">Uw</hi> gevoelen is 't niet; neen, dat weet ik. Dat hebben mij sommige jongelui al voor jaren verteld. Gij zijt een knap man, meneer! Niet bepaald wetenschappelijk (dat weet gijzelf heel goed), het tegendeel zelfs; maar toch knap!... Wat kondt gij aardig vertellen, niet waar? Van al die gevallen die u in uw practijk waren voorgekomen en keer op keer bewezen hoe noodlottig voor de gezondheid en voor alles.... die zoogenoemde braafheid kan zijn, niet waar? Van al die vooroordeelen in de maatschappij, die gij dagelijks bekampen moest! Van de voortreffelijke eigen-<pb n="196"/>schappen die ge vaak aangetroffen hadt in huizen waar die zoogenoemde braafheid 't niet zoeken zou, en bij vrouwen die, als 't op waarachtige noblesse aankwam (niet waar? op <hi rend="spat">waarachtige noblesse</hi>, dat waren uw woorden), die dan... danne.... O ja wel, uw jeugdige toehoorders begrepen 't uitmuntend, zij gaven al minder en minder om al die zoogenoemde braafheid. Verder! Waar waart ge ook weer gebleven? O juist.... en dan van al de inrichtingen die alleen een zoogenoemde braafheid alweer veroordeelen kon omdat ze geen rekening hield met de eischen der natuur (dat waren uw woorden), en niets wist van hetgeen de wetenschap, met name de physiologie, leerde (en waarvan gijzelf niet veel vergeten waart, maar dat zeidet gij er niet bij). Van dat alles en nog zooveel kondt gij zoo onderhoudend vertellen. En dan, <hi rend="spat">pour la bonne bouche</hi>, al die anecdotes van brave lui, die ze achter de mouw hadden! En dan dat oude referein waarmee ge uw colleges voor de leergrage jeugd placht te besluiten, dat echt koddige: ‘ik ben <hi rend="spat">niet</hi> zoo braaf, meneeren, ik ben maar een mensch van vleesch en bloed.’ Onbetaalbare aardigheid voor de jongelui! En toch begrepen ze die nog niet half.</p>
<p>O, als ze vermoed hadden, van vleesch en bloed gesproken, welk een Falstaffnatuur, welk een prachtig dier gij waart! Doch wacht uw tijd maar af! Daar zijn er wier Mentor gij geweest zijt en die hun sterfbed niet hebben afgewacht om u driedubbel te vervloeken. Arme kerel! Waarom hebben niet alle lui van karakter, allereerst uit uw eigen faculteit, u en uw cynisme den rug toegedraaid, toen er nog eenig eergevoel in u huisde.... Intusschen vertrouw ik dat men u over 't algemeen steeds scherper in 't oog zal gaan houden, u allen, mijne heeren bedervers van de jeugd, die de
<pb n="197"/>heilige namen van natuur en wetenschap misbruikt om aan de ongebondenheid en de ontucht den glans der vrijheidsliefde en der echte levenswijsheid te verleenen.</p>
<p>Of zijn ze niet onder ons? Of is het dan alles gelogen wat vroeger en later ook hier te lande van de Ruardi's en hun satellieten werd verteld?</p>
<p>Maar is er dan ook hoegenaamd geen streven, dat dien kant uit wil? Geen toeleg om zekere emancipatie des vleesches tot stelsel te maken, althans tot artikel zooveel van een nieuw wetboek voor het leven der volken? Geen pogen om den eerbied voor het huwelijk te verminderen, den adel der vrouw, de zegeningen van het huiselijk samenzijn in discrediet te brengen?</p>
<p>Wèl, als er niets van dat alles in ons midden is, dan ben ik de dupe geweest van een allerzonderlingst misverstand, dan heb ik en hebben velen met mij zeer dikwijls niets begrepen van 't geen ons onder de oogen en ter ooren kwam. Of dan is er bij vergissing heel wat misdruk verzeild in mijn exemplaar van.... ja, zelfs van 't jongste boek van.... doch als het nu toch een vergissing is, laat dan de namen ook maar rusten. Malle geschiedenis evenwel! Onze Aart Admiraal zal óok vreemd opkijken als hij 't hoort. Heeft hij 't niet onlangs nog bij de onfatsoenlijkheid van zeker door hem beoordeeld boek te kwaad gehad? Niet op zijn onnavolgbare manier getoornd over de manier waarop in zekere bladzijden gehandeld werd over de voortplanting van ons geslacht!....</p>
<p>Wat ik geschreven heb, dat blijve geschreven en ga de wereld in! Indien er op onze drukkerijen zoo allervreemdst geknoeid wordt, is het meer dan tijd om er gewag van te maken. En indien wij er allen zoozeer van overtuigd zijn dat de omgang met beschaafde meisjes en vrouwen een eerste
<pb n="198"/>levensvoorwaarde is voor den jonkman aan de academie, voor den jonkman op het kantoor, voor, kortom, voor alle jonkmannen in 't lieve vaderland -, dan heb ik mij in ieder geval voor <hi rend="spat">mijn</hi> deel in die gemeenschappelijke overtuiging niet te schamen. Niet te ontrusten ook over de omstandigheid dat ik den adel dier overtuiging in een nieuw voorbeeld aanschouwelijk maakte, namelijk, in het leven van den student Karl Hase.</p>
<p>&nbsp;</p>
<p>In datzelfde studentenleven heeft mij nog meer getroffen wat een korte aanstipping alleszins waard schijnt.</p>
<p>Heb ik niet wel eens gehoord dat een arm student geen moeite behoeft te doen om bij <hi rend="spat">het corps</hi> ooit in tel te komen? Dat hij toch nooit <hi rend="spat">gezien</hi> zal worden?</p>
<p>En heb ik 't gedroomd of.... zijn er werkelijk wel eens jongelui geweest die niet van 't studeeren maar van 't student-zijn, niet van den omgang met boeken maar van 't verkeer met de jongelui alle heil wachtten voor de vorming van hun karakter, voor hun opvoeding tot gezonde, wakkere leden van maatschappij of kerk of staat?</p>
<p>Mij dunkt, neen, 'k weet zeker, deze liedjes zijn niet door mijzelven gecomponeerd; ik heb ze hooren zingen door anderen (en op mijn manier nagezongen bij gelegenheid); ze waren zelfs lievelingen, als ik mij goed herinner, in het repertorium van menigen academischen voorzaat, zoowel als van sommigen mijner tijdgenooten.</p>
<p>Nu, mijne heeren, als een mensch met de jaren wijzer wordt, dan zijn we ook op dát punt al veel wijzer geworden. Er zijn althans jaren genoeg sinds ons laatste afscheidsfeest verloopen - helaas!</p>
<pb n="199"/>
<p>Doch voor de lieve jeugd die ik mogelijk de eer heb onder mijne lezers te tellen, ziehier zoo 't een en ander wat haar van dienst moge zijn. 't Is uit het studentenleven van een man die - - <hi rend="spat">een man</hi> is geworden niet alleen, in den schoonen zin van 't woord, maar die ook aan de academie een goed figuur sloeg.</p>
<p>En zie -, deze persoon was arm en bleef arm in zijn academiejaren. En nog eens zie, deze persoon heeft, student zijnde, zeer veel met boeken omgegaan.</p>
<p>&nbsp;</p>
<p>Wat het eerste punt betreft, tot inleiding daarvan dit citaat:</p>
<p>- ‘Beperkt tot de vijftig Thaler van den overleden graaf was ik er niet heel gerust op dat ik niet wel eens honger zou moeten lijden. Ook ben ik meermalen met zeer grooten eetlust naar bed gegaan - -. Een onderkomen vond ik in het oude Paulinum’ (wij zijn te Leipzig), ‘ook wel de Vinkenburg geheeten. Dit was een oud klooster, een erfstuk van de bedelmonniken, waar arme studenten voor tien Thaler 's jaars een kamer met een slaapkamertje konden huren. Zulke studenten heetten Paulinermuzen. Gebogen onder het juk der armoede met al de gevolgen van die waren zij niet zeer gezien onder de studenten.’</p>
<p>‘Niet zeer gezien,’ daar hebt gij 't al....</p>
<p>Met uw verlof, <hi rend="spat">wat</hi> hebt ge daar al? Mag ik u verzoeken op dat ‘gebogen’ te letten? Het doet hier <hi rend="spat">alles</hi> af. Hoe wilt ge dat de levenslustige jongelingschap in een gebogen houding iets bijzonder achtenswaardigs zal zien? Het is te veel gevergd. Zelfs de geleerde professor Beck te Leipzig, die van al het kromzitten en blokken krom <hi rend="spat">liep</hi>, kon bij de jongelui geen noemenswaard succes behalen. ‘Hij loopt naast
<pb n="200"/>zichzelven,’ zeiden zij -, en dat was alles. Zij vonden er weinig verdienstelijks in. Desgelijks 't gebogen gaan onder de armoede, het heeft niets aantrekkelijks voor de jeugd, niets wat tot eerbied dwingen, tot geestdrift vervoeren kan. Praat niet van onbarmhartigheid, dat is hier de quaestie niet. De quaestie is of ook een arm student ‘gezien’ kan worden bij het corps? Welnu, dat dit werkelijk tot de mogelijkheden behoort, wordt o.a. door Karl Hase's studentenleven in 't licht gesteld. Lees, bid ik u, zijn boekje (waarvan zooeven een tweede editie is verschenen). Lees van de onderscheiding die onder de jongelui hem al spoedig ten deel viel om tot den einde zijn deel te blijven. Lees welk een plaats hij in de ‘<hi rend="spat">Burschenschaft</hi>’ bekleedde, welke vereerende opdrachten hem werden toevertrouwd, welk een gewicht bij menige gelegenheid zijn stem, zijn heele persoon in de schaal legde. Het wordt ons verteld met Nathanaëls-oprechtheid en eenvoud; zonder bluf, zonder valsche nederigheid, zoo prettig als ge zelf aan uw intiemen ooit iets prettigs verteld hebt.</p>
<p>Al lezend zult ge dan ook langzamerhand achter 't geheim komen. De geest van zijn vader en moeder leefde in den jongen. Hij kon ontberen en (om een bijbelsche beeldspraak te gebruiken) zijn aangezicht zalven... zoodat de wereld van zijn honger niets merkte. Hij kon vandaag ‘met zeer grooten eetlust naar bed gaan’ en denken: morgen beter, ouwe jongen, zeur maar niet!... Van zeuren was hij niet thuis. Van een ‘juk’ wilde hij niet weten. Aan ‘buigen’ onder het juk was zijn rug niet gewoon. ‘<hi rend="spat">Frisch auf</hi>!’ bleef zijn dagtekst. Men komt er een goed eind ver mee.</p>
<p>‘Maar men kan van den wind toch niet leven?’</p>
<p>Juist opgemerkt! zelfs niet van goeden moed en van hoop alleen, hoewel ze uitstekend te pas komen in een karige
<pb n="201"/>huishouding. Doch de vijftig Thaler van den overleden graaf hielpen alvast bij de eerste levensbehoeften een handje. Weldra kwamen er dertig uit een koninklijk fonds bij. Met zeuren had hij die alweer niet gekregen -; door zijn oogen flink open te houden en niet naar den grond te slaan kreeg hij ze <hi rend="spat">wel</hi>. Nog later begon, als vanouds, een regen van vriendelijke uitnoodigingen te ruischen op zijn weg. Een aardige jongen heeft allerlei buitenkansjes. Ook geeft men hem lichtelijk crediet. En zóó kwam hij er. Ik beken, men moet eenigszins in de omstandigheden geweest zijn om er alles van te voelen. Of althans, men moet zulke ‘<hi rend="spat">Burschen</hi>’ gekend hebben. 't Is een lust om te zien hoe ze er zich door heen slaan. Dat goedig overleg, die veerkrachtige opgeruimdheid, dat geestig gestoei met allerlei gedwongen fraaiigheden die men ten slotte kloek aanvaardt om ze te overwinnen; die moedige aanpak van al wat den toestand kan verbeteren, die gansche historie van een gezonden knaap wien de ‘<hi rend="spat">struggle for life</hi>’ niet bang maar altijd sterker maakt -, 't is op mijn woord een verkwikkelijke variatie bij al de kniesoorigheid ter eener, bij al de geblaseerdheid ter anderer zij waarmee we gedurig te doen hebben; vindt ge óók niet? Ik stem u toe, het temperament helpt wel een beetje, zelfs veel, doch we willen aan het temperament niet al de eer geven, niet waar? Ge moet het wezenlijk eens nalezen hoe onze vriend in hachlijke oogenblikken, wanneer het wat heel erg spant, zich sommige verzen uit het oude gezangboek zijns vaders herinnert... Opwekkend, hoor!<note n="1)" place="foot">In het voorwoord bij de tweede editie vertelt de auteur dat hem van verschillende zijden deelneming betuigd werd om al de ontberingen zijner jonkheid. Glimlachend laat hij daarop volgen: ‘<hi rend="spat">Armuth ist kein Unglück fur eine rüstige, hoffnungsreiche 
Jugend</hi>.’ Op mijn woord, hij heeft gelijk!</note>.</p>
<pb n="202"/>
<p>En zoo kwam hij er dan. - Waar?... In het zonnetje waar de <hi rend="spat">commilitones</hi> hem op zijn plaats en een fideelen kerel vonden. Zoo kwam hij, de arme student uit het Paulinum, op de eerezetels van het jonge academisch personeel. De broeders met ‘gebogen’ houding kwamen er niet; val hen niet hard, doch constateer het feit. En let er meteen op dat bluf slaan, goede sier maken van een andermans geld, ‘beeren maken,’ er op los leven, en hoe het verder heet, gansch andere middelen zijn dan die waarvan Karl Hase zich bediende. Hij wist wel dat dergelijke aardigheden op den duur niet meevallen en doorgaans ‘op de sjees’ brengen; op de sjees die, van nabij bezien, ook al zoo aardig niet is als sommigen ons willen wijsmaken.</p>
<p>&nbsp;</p>
<p>Op de sjees is Karl Hase niet gegaan. 't <hi rend="spat">Consilium</hi> heeft hij evenwel gekregen; eigenlijk tweemaal, eerst te Leipzig, daarna te Erlangen.</p>
<p>‘'t <hi rend="spat">Consilium abeundi?</hi>...’</p>
<p>Niets minder dan dat.</p>
<p>‘Maar dat is verschrikkelijk!’</p>
<p>Stel u gerust! Sinds jaar en dag is onze vriend, gelijk ge weet, goed en wel professor te Jena en daarenboven lid van verschillende geleerde genootschappen en ridder van meer dan één orde. <hi rend="spat">Consilium</hi> en <hi rend="spat">consilium</hi> zijn ook alweer twee. Ge moet dat zelf in het boekje maar eens lezen. 't Was ter oorzake van zijn deelname in de ‘<hi rend="spat">Burschenschaft</hi>’ waarvan de achterdochtige, niet al te snuggere lieden, ook onder 't regeeringspersoneel, destijds nog het rechte niet wisten. Tot
<pb n="203"/>hun verontschuldiging moet ik erkennen dat de student George Sand zijn vaderlandsliefde al te bloedig geopenbaard en daardoor den schrik voor de ‘<hi rend="spat">Burschenschaft</hi>’ gezaaid had... Nu, onder de vrienden van het jonge Duitschland, onder de jeugdige Simeons dier dagen, verwachtende de vertroosting van Germanje's éénheid en vrijheid, behoorde Karl Hase zoo goed als éen. Het heeft hem in later jaren (dat ik er dit terstond maar bijvoege!) menig verdrietigen dag, zelfs elf maanden gevangenschap in de bergvesting Hohenasperg bezorgd. Het heeft hem meer dan eens een schoone kans op bevordering in zijn wetenschappelijke loopbaan ontnomen of verschoven, ter ure dat hij die kans, naar 't scheen, voor 't grijpen had. Dit alles is het nalezen waard in Hase's ‘Herinneringen’ zelf. Ik wilde nu alleen maar herinneren dat Hase niet op de sjees is geraakt, al kreeg hij tot tweemaal toe 't <hi rend="spat">consilium</hi>.</p>
<p>Te Leipzig moest dat <hi rend="spat">consilium abeundi</hi>, anders gezegd die goede raad om uit te rukken, binnen 24 uren worden opgevolgd. Daarom niet getreurd! ‘Met inpakken en afscheidnemen gingen de uren spoedig voorbij.’ Twee vrienden-lotgenooten hadden in de narigheid ten overvloede nog voor een kleine afleiding gezorgd.</p>
<p>- ‘Herbst’ (een van de twee) ‘zou dien nacht bij Robert’ (nummero drie) ‘slapen, daar zijn bed reeds ingepakt was. Naar huis gaande vinden zij een lossen straatsteen dien Robert opneemt en mee naar zijn kamer sjouwt. Reeds eenige avonden achtereen placht een jong koopman aan zijne schoone, ergens in de buurt, een serenade met de gitaar te brengen, 't geen onzen vriend Robert hinderde. Hij besloot dus “het jankinstrument” met dien steen te verpletteren. Van nature een waaghals, en daarbij behendig, liet hij werkelijk den
<pb n="204"/>steen zóó vallen dat het speeltuig verbrijzeld werd en de zanger ongedeerd bleef.’</p>
<p>Nieuwe scène's waren er 't natuurlijk gevolg van. Doch ik wil nu maar zeggen dat de jongelui zich in hun lot zoo goed mogelijk schikten, geen plan hadden om van 't <hi rend="spat">consilium</hi> de tering te krijgen, waartoe in hun particulier geval ook geen dringende reden bestond.</p>
<p>Te Erlangen liet het <hi rend="spat">consilium abeundi</hi> acht dagen beredderingstijd. Karl Hase vroeg er veertien. - ‘'t Werd toegestaan, onder voorwaarde dat ik gedurende dien tijd onder toezicht der policie zou zijn. Ik vroeg waarin dat toezicht bestaan zou. Men antwoordde (misschien onnoodig) dat zoo ongeveer dagelijks een agent op mijn kamer zou komen kijken. Ik antwoordde (misschien nog onnoodiger) dat ik dan gevaar liep hem te eeniger tijd van de trappen te gooien; dat ik daarom liever van de vergunning geen gebruik maken en op den bepaalden tijd afreizen zou.’</p>
<p>Delicieuser antwoord aan een academischen senaat, onder soortgelijke omstandigheden, is voor een heele corpsvergadering wel niet denkbaar. Alleen reeds door zulk een antwoord is het uitgemaakt dat Karl Hase onder de jongelui behoorde in wie <hi rend="spat">een man</hi> stak, een toekomstig burger van gehalte, alles behalve een boekenwurm; geen stumper, geen blokker die evengoed in een proveniershuis als aan een academie zijn opleiding had kunnen genieten. Wordt dit mij toegestemd dan zijn wij een goed eind op weg om te bewijzen wat ik, naar mijn opgaaf van zooeven, in de tweede plaats met Hase's studentenleven vóór mij herinneren wilde.</p>
<p>Was niet het zeggen dat het aan de academie niet zoozeer op studie als wel op omgang met jongelui aankomt?</p>
<pb n="205"/>
<p>- ‘Precies, om al die kamergeleerdheid is 't niet te doen,’ zegt een stem der jonkheid.</p>
<p>Doch met haar verlof, hier roert zij weer een heel andere snaar aan.</p>
<p>- ‘'t Komt er op aan zich aan de academie voor het practisch leven te bekwamen,’ hervat zij.</p>
<p>Precies, <hi rend="spat">dat</hi> is iets anders en <hi rend="spat">dat</hi> is <hi rend="spat">mijn</hi> gevoelen ook.</p>
<p>Welnu, Karl Hase dacht als student eveneens. ‘Onze tijd,’ dus schreef hij aan het eind van zijn Leipziger leven (hij was toen 21 jaar oud), ‘onze tijd heeft geen kamergeleerden van noode, wèl mannen door de wetenschap zelfstandig en wijs geworden....’</p>
<p>Doch hier juist gingen en gaan de wegen van den jongen Hase en die van heel wat andere jongelui uiteen.</p>
<p>‘Wèl mannen door de wetenschap zelfstandig en wijs geworden!’ Goed gezien! De spijker op den kop geslagen! Wie er anders over denkt, ziet verkeerd en slaat in den blinde... of slaat zichzelven in 't gezicht. Karl Hase was zoo verstandig deze liefhebberij aan anderen te gunnen.</p>
<p>Wie bewoog zich, als student, meer onder jongelui dan hij? Wat kon er in alle eer en deugd aan 't handje zijn waar hij niet present was? Van saaie éenzelvigheid geen zweem. Van professortje spelen geen quaestie. Een <hi rend="spat">lebehoch</hi>! voor de heerlijke jeugd met haar wijsheid en dwaasheid! Een onbepaalde eerbied voor het edel bier van Beieren, voor de wijnbergen van het schoone Rijnland! Een krachtige vuist, als 't er op aankwam, voor den ploert, hoofd en hart voor de <hi rend="spat">Burschenschaft</hi>, heel de ziel voor de vaderlandsche meisjes en voor het groote Duitsche keizerrijk en voor... kortom, Karl Hase was student op en t'op. Maar... of beter, juist <hi rend="spat">dáárom studeerde</hi> hij; studeerde hij <hi rend="spat">veel</hi> en <hi rend="spat">goed</hi>.</p>
<pb n="206"/>
<p>Het was hem niet genoeg onder toasten en liederen te politiseeren.... gelijk het heet. Neen, ‘een aanleiding tot staatkundige studiën’ vond hij, schrik niet, in Fichte's ‘<hi rend="spat">Grundlage des Naturrechts</hi>.’ Van Fichte kwam hij op Machiavelli, van dezen op de hoofdwerken over ‘politiek, staatsrecht en staathuishoudkunde.’ Ze werden ‘gelezen en geëxcerpeerd.’ En dit waarom, daar 't toch tot Hase's eigen vak niet behoorde? Omdat men door sommiger spot zich gekrenkt voelde. Omdat men, als lid der <hi rend="spat">Burschenschaft</hi> van staatkundige hervorming <hi rend="spat">sprekend</hi>, ook van staatkunde enz. iets weten wilde -, ja, iets meer dan de groote menigte, ook der spotters, er van wist.</p>
<p><hi rend="spat">Wetenschap</hi> alzoo, <hi rend="spat">die</hi> wilde men. En wijl men die wilde nam men 't in de eerste plaats recht ernstig op met eigen studievak. Vroeg opstaan was hierbij de boodschap. Niemand meene dat het mij om beeldspraak te doen is. De student Hase stond jarenlang des zomers te drie, des winters te vier uren op. Indien de morgenstond wezenlijk goud in den mond heeft, kan onze Karl er heel wat goud in hebben gevonden. Zonder twijfel is dit ook 't geval geweest. En niemand mag zeggen dat hij 't als een gierigaard voor zich heeft gehouden. Sla Hase's kerkgeschiedenis op, om van de andere magazijnen zijner geleerdheid nog te zwijgen; zie, daar ligt het goud! Ge hebt het voor 't grijpen! Zeg niet dat men den naam van vroeg opstaan moet hebben. Beken veeleer dat ge een man voor u hebt die werkelijk vroeg placht op te staan en het zonder dat niet zoover kon gebracht hebben.</p>
<p>Tegen den tijd derhalve dat menig jonkman voor den dag kwam was 't voor Karl al een uur of vijf, zes dag geweest. Verwondert zich nu nog iemand dat er een zee van tijd
<pb n="207"/>overbleef voor het corps en de intieme vrienden, voor de letteren en de kunst, voor het wandelen en het schermen, kortom, voor al wat studentikoos werd genoemd?</p>
<p>En zoo werd hij dan - - geen kamergeleerde maar een knappe kop en bruikbaar mensch; een man van zessen klaar, een sieraad van zijn vaderland.</p>
<p>Zou Karl Hase dat geworden zijn bijaldien hij 't als student ‘niet in de boeken’ gezocht had? 't Geworden zijn als hij gedurende zijn academie-cursus gedaan had wat er <hi rend="spat">velen</hi> doen en wat door <hi rend="spat">allen</hi> gedaan wordt die zeggen dat het niet in de boeken zit?</p>
<p>- ‘Wat doen die allen dan naar uw meening?’</p>
<p>Niets!.......................................</p>
<p>- ‘Kras gesproken!’</p>
<p>Laat ons dan zeggen: Niet zoo heel veel bijzonders, of bijzonder goeds. Doch meer laat ik me niet afdingen.</p>
<p>&nbsp;</p>
<p>Hoe gaarne zou ik met het aardige (en stichtelijke) boekje nog voortpraten! Over het leven te Tübingen, bijvoorbeeld, waar de student Hase voortleeft in den docent van dien naam en waar beiden meer en meer den professor voorspellen die een mensch en geen schoolvos zal zijn! Over al het tragische en comische der arrestatie die op 't onverwachtst aan den schoonen droom van het Tübinger candidaten-leven een eind maakte! Over de gevangenschap op den Hohenasperg boven vermeld. Over duizend-en-éen dingen nog... Doch er is voor alles een grens en ook aan mijn <hi rend="spat">causerie</hi> moet een eind komen.</p>
<p>Laat mij alleen maar zeggen dat de gewaande staatsmis-<pb n="208"/>dadiger onder alles een jonkman van echt-Duitschen, dat is, van goeden huize blijkt te zijn en te blijven. Die ongebroken en niet te breken kracht tegenover al den hocus-pocus van een pruikerig regeeringspersoneel! Die levenslust en moed onder alle gevaren en bezwaren! O, 't is verkwikkelijk en bevestigt de spreuk die ons toeroept dat ‘moed het halve werk is.’</p>
<p>Een paar trekken nog:</p>
<p>Toen Hase uit Tübingen, en dus voor de derde maal uit een academiestad, verjaagd werd, toen sprak hij half weemoedig, half overmoedig bij zichzelf -: ‘Nu zullen ze me mettertijd aan alle drie academies beroepen; er zit niets anders op.’ En ze hebben hem beroepen... aan alle drie!...</p>
<p>Toen hij het maandenlang op den Hohenasperg vrij akelig had, in een vrij akelig kerkerhol waar zelfs voor Mark Tapley een kansje zou zijn geweest -, toen zelfs zocht en vond de jonkman zijn troost in een goed geweten, in de studie zoo goed en kwaad als ze heimelijk ging, en in gemoedelijke knipoogjes, op tamelijk verren afstand, met Riekje, de aardige, schoon niet mooie dochter van den cipier....</p>
<p>Toen de gevangenen na acht maanden kerkerarrest de vrijheid kregen om zich naar hartelust binnen de muren der vesting te bewegen, en toen zij allen den eersten Zondag den besten naar de kerk gingen en het orgel hoorden, waarnaar ze zoozeer verlangd hadden, toen werden de oogen wel vochtig bij het lied ‘Beveel den Heer uw wegen, maar,’ zegt Hase, ‘bij de preek werden ze weer droog.’</p>
<p>Bij alles dezelfde gezonde zin! Ik zeg u dat het een lust is. Wat <hi rend="spat">mij</hi> betreft, als Hase tien eigen levens te beschrijven had en ze allen in eenzelfden geest beschreef, ik zou ze alle tien willen lezen. Geen wonder dat een jeugd zoo frisch als de zijne tot in den avond van zijn leven met schoonen glans blijft nalichten.</p>
<pb n="209"/>
<p>Professor Hase was zeventig jaar oud toen hij zijn ‘Herinneringen’ schreef. Doch welk een reine gloed en teederheid in de laatste bladzijden, aan de herinnering van den dag zijner verloving gewijd! Ik zet het een rechtschapen gemoed daarbij geen tranen van weemoed en verrukking in het oog te krijgen... Bij die bladzijden is Heine's ‘<hi rend="spat">Buch der Lieder</hi>’ niemendal. En vergeleken met den grijzen professor zijn de jonge lieden die gisteren of heden, bij de herinnering hunner eerste liefde, van ‘kalverliefde’ durfden gewagen - -, vergeleken met <hi rend="spat">dien</hi> grijsaard zijn <hi rend="spat">die</hi> jonge lieden, of men mij gelooven wil of niet, nog <hi rend="spat">minder</hi> dan niemendal.</p>
<p>&nbsp;</p>
<p>Of ik dan alles in het boekje even mooi en goed heb gevonden? O neen, want alles <hi rend="spat">was</hi> er niet even mooi en goed en ook <hi rend="spat">mijn</hi> zucht om te bewonderen heeft hare grenzen.</p>
<p>Zoo vond ik ook hier het onbeduidende onbeduidend, 't langdradige langdradig, het ijdele ijdel; en 't is mij gebleken dat Hase zelf er niet anders over dacht. Voor de tweede uitgaaf toch heeft hij menigen regel geschrapt, menige bijzonderheid weggelaten die voor anderen dan hemzelven niet belangrijk kon zijn. Mij dunkt, hij moet er alweer door rijzen in onze schatting.</p>
<p>Dan heb ik ook, eerlijk gezegd, wel eens een enkele maal niet zonder onrust gevraagd of de toon van den ouden heer er altijd wel door kon. Nu en dan immers was die toon mij - wat zal ik zeggen? - jong of dartel genoeg. In de voorrede voor de eerste uitgaaf scheen de auteur zelf over den te maken indruk niet heel gerust te zijn. Zelfs verwachtte hij vrij beslist dat de ‘<hi rend="spat">Evangelische Kirchenzeitung</hi>’ of eenig ander blad van dien aard wel met een kapittelend hoofd-<pb n="210"/>artikel zou voor den dag komen. Uit het voorwoord bij de tweede uitgaaf verneem ik nogtans dat iets dergelijks niet heeft plaats gehad<note n="1)" place="foot">Ook op dit punt schijnt er in Duitschland veel veranderd te zijn. In zijn jongen tijd schreef Hase:
<lg type="poem">
<l>‘Wie maar vervelend is en taai,</l>
<l>Dien noemen de Duitschers grondig,</l>
<l>Een aardigheid, hoe geestig ook,</l>
<l>Verwerpen zij als zondig.’</l>
</lg>
Na de jongste ervaringen zal dit zijn gevoelen wel een wijziging hebben ondergaan.</note>. Om niet <hi rend="spat">plus royaliste que le roi</hi> te schijnen doe ook ik er nu het zwijgen toe. Of liever, ik voel mij tot de bekentenis verplicht dat er mijnerzijds een misverstand heeft plaats gehad. Een mensch vergeet zoo licht dat men op meer dan éen wijze ernstig kan zijn, Zoo is het ook mij gegaan. Hase is een van die menschen die altijd meer aantrekkelijks krijgen, aan wie men steeds voller vertrouwen schenkt.</p>
<p>Doch men moet ze kennen. Onze vriend beroept zich ergens ‘op den hoogernstigen Tertullianus, ja zelfs op Luther, die er geen van beiden iets in vonden om als het ware onder de oogen van God zelf een grapje te maken.’ En op een anderen tijd verklaart hij ‘nooit veel te hebben opgehad met die koopmansbezorgdheid die zich een vroolijken dag, waarop men geen zaken maakte, als zonde aanrekent, en die het jammer vindt dat men op een vuurwerk geen soep kan koken.’</p>
<p>Zulke teksten moeten niet buiten 't verband worden beschouwd, dat is zeker, of ze maken een verkeerden indruk. In verband met Hase's gansche persoonlijkheid, met geheel zijn leven, denken en werken, verliezen ze den laatsten zweem van lichtzinnigheid voor wie de gave des onderscheids heeft. Ook
<pb n="211"/>uit dit oogpunt beschouwd wordt het boekje alweer stichtelijk, immers zeer geschikt om onze vroom- en braafheid alle zuurzien te verleeren.</p>
<p>&nbsp;</p>
<p>En hiermee eindig ik, na aan den heer Van Witzenburg mijn hartelijken dank voor zijn vertaling te hebben betuigd. Door zich die moeite (niet des lezens, maar des vertalens) te getroosten, heeft hij 't publiek dat geen Duitsch leest aan zich verplicht. Om die reden zal niemand onvriendelijk genoeg zijn hem zijn overmatige zuinigheid op 't artikel comma's te verwijten. Hoe lastig ook vaak bij 't lezen is toch 't gebrek aan comma's iets geheel anders dan 't gemis van puntjes op de i's. En, eere wien eere toekomt, deze ontbreken niet. De vertaling is het boek waard, gelijk het boek de vertaling.</p>
</div>
<div type="chapter">
<interpGrp>
<interp type="secundair" value="kuyp002"/>
    <interp type="secundair" value="lind135"/>
</interpGrp>
<pb n="212"/>
<head rend="h3">Dr. Kuijper en zijn standaard.</head>
<q rend="bq">Confidentie. Schrijven aan den WelEd. Heer J.H. van der Linden door Dr. A. Kuijper. 1e gedeelte. Amsterdam, Höveker en Zn. 1873.</q>
<p>Er is veel (om in den stijl van Dr. Kuijper te spreken), wat een vredelievend man zou kunnen terughouden van critiek op Kuijper's confidentie. Laat mij van dat vele hier iets noemen.</p>
<p>Vooreerst is een confidentie een hoogst teedere zaak, waaraan zich maar noode 't begrip van publiciteit laat koppelen. Terwijl wij, dank zij de briefkaarten, in den laatsten tijd vrij wel beginnen te begrijpen wat een open brief is, denkt ons vaderlandsch publiek bij het woord confidentie nog steeds aan een soort van geheim, een innig vertrouwelijke mededeeling, een offer door de bescheidenheid schoorvoetend aan het algemeen belang gebracht. Confidenties worden een schrijver door den nood afgeperst. Maak er dus geen misbruik van, gij die ze onder de oogen krijgt!</p>
<p>Dr. Kuijper heeft dit voordeel zijner positie volkomen begrepen. ‘Niet ter zuivering’, zegt hij tot den heer V.d.L., ‘noch ter zelfverdediging, veel min ter kastijding, gelijk gij het noemt, of ter berisping, maar om aan uw welwillend oordeel een korte reeks gedachten te onderwerpen, die misschien uw vluchtige opmerkzaamheid niet geheel onwaardig zullen blijken.’ En verder: ‘Er ligt mij iets van ernstiger inhoud op het hart, en van mij allerminst hebt ge tegenspraak te
<pb n="213"/>duchten, zoo ge mij verwijt, dat ik uw kort artikel slechts aangreep, om in vertrouwelijker vorm eenig licht te doen vallen op veel wat niet geheel buiten mijn toedoen gaande is. Ik kom er voor uit. Sinds lang heb ik naar zulk een gelegenheid gesnakt.’</p>
<p>Is dat niet meer dan genoeg om den criticus hier aan zijn goed recht te doen twijfelen?</p>
<p>Voeg hierbij, dat de confidentie geschreven is door een man die zich van wapenrusting, zwaard en schild heeft ontdaan. Weerloos staat hij voor ons. Wie hem slaat, compromitteert zichzelven; want Dr. Kuijper zal zich niet verdedigen. Zelfs leest hij niet eenmaal wat er tegen hem geschreven wordt. Hoewel naar allen schijn een strijdlustige natuur wordt hij niettemin zenuwachtig van recensies. Los en Vast staat op zijn Index boven aan. ‘Komt er iets tegen mij uit,’ schrijft K. - niet zonder den schijn van ostentatie maar, in de lijst der confidentie, met een weekheid of gemoedelijkheid die den tegenstander de hand van het zwaard doet terugtrekken. - ‘Komt er iets tegen mij uit, dan hoor ik eerst van anderen, uit wat hoek de wind waait, en zeggen mij dan, gelijk in het onderhavige geval’ (Van Gorkoms critiek van de Fata morgana wordt bedoeld) ‘orthodoxen en modernen <hi rend="spat">beiden,</hi> dat de uitval tegen alle ridderlijke costumen zondigt, dan stel ik mij <hi rend="spat">niet</hi>-lezen tot plicht. Ik ken mijn hart.’</p>
<p>Orthodoxen en modernen <hi rend="spat">beiden</hi>! En dan <hi rend="spat">het hart</hi> van Dr. K. dat tot bitterheid geneigd is, maar waaruit, met het oog op Los en Vast, de bede stijgt: Heer, leid mij niet in verzoeking! - 't Is tragisch en wel berekend om de critiek te ontwapenen, vooral als er volgt: ‘Ik heb dit den heer Van Gorkom zelven gezegd.’ Immers wanneer een criticus nu toch maar zijn gang gaat, verspeelt hij bij alle gemoedelijke lieden zijn goeden naam. En K. behoudt het veld. Hij heeft het den heer Van Gorkom zelven gezegd. Niet waar, dat is en blijft voor alle eeuwen voldoende?...</p>
<pb n="214"/>
<p>Ten overvloede heeft Dr. K. een autoriteit, een naam van goeden klank tot zijne hulpe. De hoogleeraar M. de Vries, die door Van Vloten (let wel, door Van Vloten!) op soortgelijke manier bejegend werd als Dr. K. door zijn collega Van Gorkom, heeft hem een les van uitmuntende levenswijsheid ingeprent. Zij luidde: ‘Geef nooit antikritiek. Hebt ge iets gezegd, dat op de proef bezwijkt, dat het bezwijke! Was het waar, dan zal het werken, beter nog door eigen kracht dan door repetitie.’ Ongetwijfeld een mooie spreuk, die, 't zij ze al dan niet van prof. De Vries is, formeel bewijst dat Gamaliels beroemd woord in elken vorm en voor alle levensomstandigheden kan gebruikt worden, zoowel om goede als om kwade zaken te verdedigen, maar die in Kuijpers geval ook al weer dit voor heeft dat hij die geen kruis slaat als een onschuldig kind haar prevelt allicht een spotter, een goddelooze zal genoemd worden.</p>
<p>Indien deze dingen uit God zijn, zoo kunt gij ze niet breken - - - -. Of wilt gij soms met uw hoofd tegen den muur loopen?</p>
<p>Het gejammer van Dr. K. inderdaad jammerlijk. ‘Zelfs mijn felsten tegenstander heb ik op mijn zij, zoo ik beweer, dat men mij niet heeft gespaard. Sinds een viertal jaren sta ik bloot aan een onedelmoedige verguizing, die onbewust zich mijn zedelijke vernietiging in der lieden meening ten doel koos.’</p>
<p>Wie heeft den moed hierop te antwoorden met het bekende citaat: ‘niemand mag mij lijden, maar ik maak 't er ook naar’?.... Tegenover zulk klagen wordt een mensch veeleer stil of vraagt hij zich af: Hebben wij 't ook soms te erg gemaakt? Hebben we bij onze aanvallen te weinig ridderlijkheid betoond? De man die daar op den grond ligt te kermen was immers een mensch, een broeder?</p>
<pb n="215"/>
<p>En dat vooral wanneer de arme vervolgde zich tegelijkertijd vergevensgezind betoont jegens enkelen zijner tegenstanders, al is 't dan ook maar jegens de minst schuldigen. Hoort! Dr. K. rekent den heer Bronsveld en anderen hunne zonde niet toe, om Christus' wil, en vraagt ter vergoeding alleen de vrijheid om den voet op den nek van al de overigen te mogen zetten. ‘De volle kracht van het tegen mij gerichte kruisvuur kon ik slechts afmeten naar de bloohartigheid der voorzichtigen, die veiligheidshalve afdropen uit den hoek waar ik stond.’</p>
<p>Zoo iets mag een mensch zeggen, als hij de rol van martelaar goed ingestudeerd heeft.</p>
<p>&nbsp;</p>
<p>En toch geloof ik niet dat al de opgesomde moeielijkheden te zamen ons mogen terughouden van een vrijmoedig oordeel over de confidentie, wijl de zelfverdediging van Dr. K. de grenzen van het geoorloofde overschrijdt; anders gezegd, wijl zijne vertrouwelijke mededeelingen gevaarlijke voorbeelden kunnen worden voor anderen. Dit is zeer stellig het geval waar zijn verhouding tot het dagblad de Standaard ter sprake komt. Wat hij dienaangaande aan zijn vriend V.d.L. vertelt, is mijns inziens een pleidooi voor de publieke immoraliteit. Ik mag en wil er daarom niet van zwijgen.</p>
<p>&nbsp;</p>
<p>‘Sedert April 1872 sta ik in betrekking tot het dagblad <hi rend="spat">de Standaard</hi>’, schrijft Dr. K. ‘Niet als hoofdredacteur in gewonen zin; ook niet als verantwoordelijk persoon voor geheel den inhoud, maar slechts als belast met een juist afgeperkte, duidelijk omschreven taak. Men heeft mij aangezocht, “om <hi rend="spat">de leiding der hoofdartikelen</hi>” op mij te nemen.
<pb n="216"/>Niets meer, niets minder. Wat ik daarenboven doe is toegift. Mijne verantwoordelijkheid strekt zich tot die hoofdartikelen uit. Verder niet. In duizend en nogmaals duizend circulaires is dit in rond Hollandsch aan het publiek bekend gemaakt. Mijn naam staat niet op het blad. Voor niets meer dan het aangeduide ben ik tegenover wien ook aansprakelijk.’</p>
<p>Ziedaar in schijnbaar even rond Hollandsche woorden het rond Hollandsch van de duizend en nogmaals duizend circulaires, nader toegelicht. Doch, let wel op. Dr. K. is geen hoofdredacteur. Hij is alleen aansprakelijk voor den inhoud der hoofdartikelen. Dr. K. maakt onderscheid tusschen den hoofdredacteur van het blad en den man, die aansprakelijk is voor den geheelen inhoud. Hij wijst daarbij, als terloops, op nog een ander aandeel, dan 't welk in de hoofdartikelen terug te vinden is en bestempelt dat met den naam van <hi rend="spat">toegift</hi>. Voor die toegift is hij <hi rend="spat">niet</hi> verantwoordelijk. Wil dit zeggen, dat daarvoor geen verantwoordelijk persoon bij de redactie van de Standaard bestaat? Of beteekent het dat de overige medewerkers gezamenlijk de aansprakelijkheid in deze van hem overnemen? 't Is niet duidelijk. Doch zóóveel is in ieder geval zeker, dat Dr. K's toegiften een niet onbelangrijk deel van het redactiewerk uitmaken. ‘Men gewent zich,’ zegt hij, ‘aan de slechte gewoonte, om wat door mij als lid eener redactie’ (zegge, als lid eener redactie!) ‘geschreven wordt, gelijk te stellen met het vrije woord van den op zich zelf staanden persoon.’</p>
<p>‘Eischt het ook nog betoog,’ vraagt hij verder, ‘dat men, door lid te worden eener corporatie en namens haar op te treden, een deel zijner zelfstandigheid prijsgeeft? Zou samenwerking, op welk terrein ook, niet voor goed zijn afgesneden, zoo elk die tot een bond, tot een maatschappij, tot een vereeniging, tot een corporatie toetrad, ook waar hij in
<pb n="217"/>naam dezer collegien en genootschappen sprak, steeds wilde spreken uit zijn eigen toon?’</p>
<p>Merk op dat de quaestie der verantwoordelijkheid hier op eenmaal overgaat in de vraag of een lid der redactie wel altijd spreken kan ‘<hi rend="spat">uit zijn eigen toon</hi>.’ Zeer leuke overgang, maar ongeoorloofd! Men kan toegeven, dat iemands toon gewijzigd moet worden, zonder tevens toe te geven, dat iemands aansprakelijkheid daardoor ophoudt.</p>
<p>Dr. K. gaat nog verder: ‘Behoeft het nog herinnering, hoe elk officieel stuk juist daarin van het persoonlijk woord verschilt, dat de schrijver zooveel doenlijk zijn eigendommelijkheid (sic!) aflegt, het hem persoonlijk eigenaardige afwijst, en dat gemeenschappelijk gebied zoekt, waarop ieder den tolk, het orgaan eener richting of eener vergadering wacht?’</p>
<p>Hiermee zijn we voorgoed van het terrein der verantwoordelijkheid af. De uiterst teere vraag of iemand die zich aan een blad verbonden heeft, aansprakelijk is voor 't geen de redactie schrijft (indien hij, in welken toon dan ook, als gift of toegift deel heeft aan haar werk) is overgegaan in deze onnoozele, of het publiek den stijl en den toon van ieder redacteur afzonderlijk in elk bericht moet kunnen herkennen.</p>
<p>Is dat ernst of kortswijl? Onzes inziens baat het weinig of Dr. K. zich al beroept op ‘het costumiere recht der betere journalistiek’ en ons de ‘onedele, onware, door en door onkiesche gewoonte der slechte journalistiek in Amerika’ voorhoudt. Ik noem een kat een kat en waarschuw tegen Kuijper's manier van betoogen, als tegen een der gevaarlijkste sophismen van den jongsten tijd. Dr. K. is lid der redactie van de Standaard, of hij is het niet. Is hij lid der redactie dan is zijn toegift geen toegift maar eene bijdrage tot den bloei van het blad; dan deelt hij persoonlijk de verantwoordelijkheid
<pb n="218"/>met zijne mederedacteuren; dan is het laf zich achter zijn contract met de oprichters te verschuilen om, in rond Hollandsch gezegd, de anderen er voor te laten ‘opdraaien.’</p>
<p>Dr. K. verstaat meesterlijk de kunst om een argeloos mensch bij gelegenheid van de wijs te brengen. De broeders die hem persoonlijk dagvaardden voor wat de redactie ‘als zoodanig’ schreef, blijven nogtans volkomen in hun recht.</p>
<p>‘Slechts de wetenschap, dat alle man der zake kundig, dit ernstig “manque de procédé” reeds geoordeeld had, eer het mij treffen kon, bande uit mijn hart de mismoedigheid, die door zoo aanhoudend volgen van “slechte manieren” licht bij mij ware gewekt.’</p>
<p>Een phrase en niets meer. Slechte manieren zijn Dr. K's manieren als lid der redactie van de Standaard! -</p>
<p>&nbsp;</p>
<p>Dr. A. Kuijper is de Standaard. De Standaard is Dr. A. Kuijper. Hij vertelt het zelf. Hij heeft dat blad geheel in zijn hand. Hij kan er mee doen, hij kan er van maken wat hij wil. In leven en dood is 't zijn eigendom. Luister slechts:</p>
<p>‘Vraagt ge, waarom ik dan zelf dezen misstand niet wegnam, door óf van de Standaard te scheiden, óf geheel den inhoud voor mijne rekening te nemen, óf ook het door mij geschrevene te teekenen met initiaal.....’</p>
<p>Hij heeft het dus maar voor 't zeggen. Hij zelf erkent dat de verhouding, zooals ze nu is, een ‘misstand’ moet heeten. Zoo hij de verantwoordelijkheid voor den geheelen inhoud niet met anderen wil deelen, niets verhindert hem die òf voorgoed van zich af te werpen door van den Standaard te scheiden òf ze uitsluitend op zich te nemen door zijne mederedacteurs tot zijne klerken te maken. Ook kan hij zich tot het teekenen zijner bijdragen met initiaal bepalen en daardoor
<pb n="219"/>ook zijn ‘toegiften’ voortaan tot een vast deel van zijn afgesloten taak maken.</p>
<p>De commissarissen van de Standaard, of wie dan ook, die Dr. K. in der tijd ‘aanzochten om de leiding der hoofdartikelen op zich te nemen,’ hebben blijkbaar niets te zeggen, moeten even als de mederedacteurs den chef alles overlaten. Hij, Dr. K., spreekt en 't geschiedt naar zijn wil.</p>
<p>Is dit <hi rend="spat">niet</hi> zoo, hoe smaakt deze confidentie dien heeren dan wel?</p>
<p>Dat het gevoel zijner almacht ten opzichte van de Standaard geen instinct maar een welberedeneerde bewustheid hij Dr. K. is, blijkt uit de breede uiteenzetting van de drie genoemde mogelijkheden, tusschen welke hij te kiezen heeft. Hij verscherpt daarin zijne verzekeringen, welke de vermoedens van 't publiek volkomen bevestigen.</p>
<p>Bij de vraag waarom hij niet van de Standaard scheiden wil, zegt hij met zoovele woorden: ‘Drongt gij nog scherper aan, vragend, waarom geheel de oprichting niet achterwege bleef, dan beken ik u gul, dat ik op veel dat sinds ondervonden werd niet was voorbereid, dat ik een jaar geleden nog veel voor zedelijk onmogelijk had gehouden, dat nu maar al te droeve werkelijkheid bleek, en dat, bij onbeduchtheid van gevaar, de drang tot oprichting van een eigen blad mij te sterk scheen om weerstaan te worden.’</p>
<p>‘Waarom geheel de oprichting niet achterwege bleef!’... ‘dat de drang tot oprichting van een eigen blad mij te sterk scheen om weerstaan te worden!’... Mij dunkt dat men moeilijk duidelijker verklaren kan: De Standaard is <hi rend="spat">mijn</hi> blad. <hi rend="spat">Ik</hi> heb de Standaard opgericht. Als <hi rend="spat">ik</hi> 't niet gedaan had, ware er nooit een Standaard in het licht verschenen.</p>
<p>Dezelfde verzekeringen bij de behandeling van de tweede
<pb n="220"/>vraag: waarom hij niet elke bijdrage van zijne hand met zijn initiaal teekent. ‘Teekenen wat men schrijft, geeft ongetwijfeld den auteur zijn persoonlijke vrijheid terug, maar.... het zet het blad op losse schroeven. Orgaan der richting, niet van een persoon, moet ons blad zijn, zal het zijn gedragslijn getrouw kunnen volgen, ook al legt één der redacteuren zijn taak neer. Denk aan <hi rend="spat">de Nederlander</hi>. Ze stierf toen Groen zich terug trok. Ook <hi rend="spat">de Heraut</hi> leidde slechts een kwijnend leven, toen Dr. Schwarz naar Londen was getogen. Om het orgaan te laten blijven, ook bij wisseling van personeel, moet de persoonlijkheid zoo weinig doenlijk in een blad uitkomen.’</p>
<p>De quaestie is niet zuiver gesteld. Het verschil loopt niet over de vraag of Dr. K. aan de Standaard een dienst bewijst door het gezag van zijn naam aan den geheelen inhoud te leenen, maar over de vraag of hij aan zichzelven verplicht is zijn aandeel in de redactie met initiaal te stempelen, omdat... ja, juist omdat hij de volle verantwoordelijkheid afwijst. Doch des te duidelijker komt hier alweer uit, hoe K. en de Standaard een en ondeelbaar zijn. Gelijk de Nederlander bezweek toen Groen zich terugtrok en de Heraut kwijnde toen Schwarz naar Londen vertrokken was, zoo zal de Standaard krank worden als Dr. K. den schijn (alsof hij de hand heeft in den geheelen inhoud van dat blad) laat varen door met zijn initiaal aan te duiden welk gedeelte van het redactiewerk 't zijne is en welk niet. Alles is er op aangelegd om 't geloof aan de identiteit van Kuijper en de Standaard te voeden. 't Succes van het blad hangt daarvan af.</p>
<p>Nog sterker komt dit eindelijk uit bij het derde punt. Waarom, zoo is hem wel eens gevraagd of liever ‘geraden’, waarom neemt gij, Dr. Kuijper, niet het geheele blad voor uwe rekening? Het antwoord is: ‘Lieve broeder, weet gij niet
<pb n="221"/>beter dan iemand dat dit kortweg onmogelijk is? Vergeet niet dat er zeven nummers elke week zijn, en dat de stukken zóó geschreven zóó ter perse gaan, zoodat men permanent op het bureel zou moeten zijn, om het geredigeerde te keuren. Want of ik het al las, en den tijd miste om zelf terstond in te springen, wat hielp mij dat van een blad dat aan vaste minuten ter verzending gebonden is?’</p>
<p>Ook hier is intusschen de quaestie niet zuiver gesteld. Dr. K. mist blijkbaar het juiste begrip van de roeping en de verantwoordelijkheid van een hoofdredacteur, al slaat hij een toon aan, alsof hij voor 't eerst in Nederland de koninklijke taak der pers koninklijk weet op te vatten. Of heeft ooit iemand, die met den gang der zaken op het bureel van een dagblad vertrouwd is, er aan gedacht zich het werk van den oppersten leider aldus voor te stellen? Zoo'n Saltimbanque, die telkens inspringt om voor het gelezene maar afgekeurde iets anders in de plaats te stellen, zou zonder twijfel na een maand zwoegens machteloos op den grond liggen.</p>
<p>En hoe gaat het bij de Standaard? Schrijft ieder der medewerkers dan maar wat hij goedvindt, zonder controle, zonder het recht van veto van Dr. K. of van wien ook, die hem als eerste keurmeester vervangt? Hoe is dat te verantwoorden voor <hi rend="spat">de richting</hi>? Hoe is dat te rechtvaardigen tegenover de abonnenten? Men verlangt in onzen tijd terecht van een courant, die, op welk terrein ook, het publiek wil voorlichten en leiden, dat er éen geest spreke uit het geheel, al wil men gaarne verzachtende omstandigheden aannemen, indien het orgaan een enkele maal uit zijn toon valt. Maar men vordert dat er karakter zij in het geheel van zoo'n blad.</p>
<p>Ook meenden wij dat de Standaard zich dit als hoogste ideaal gesteld had!</p>
<pb n="222"/>
<p>Dr. K. heeft zijne opvatting van de taak, die de hoofdleider van een blad op zich nam, nader toegelicht door een concreet voorbeeld. Om er niet te veel van te zeggen, kunnen wij volstaan met de verklaring dat de verhoudingen der redactie van de Standaard ons daardoor slechts te raadselachtiger worden.</p>
<p>Een inzender in dat blad had den overmoed gehad Ds. Gunning, een vriend van Dr. K., vrij ruw aan te vallen. Hij had verzekerd dat G. achterdeuren openhoudt en met de eerlijkheid speelt. Kuijper's eerste beweging was natuurlijk daartegen op te komen, doch.... hij kon en mocht niet. Zijn handen waren gebonden. ‘Geloof me,’ roept hij uit, ‘geloof me, op zulk een oogenblik is het pijnlijk in de duimschroeven van eene redactie te zitten.’ (zegge: in de <hi rend="spat">duimschroeven</hi>). ‘Ge zoudt warm en met verontwaardiging tegen zulk een lasteren van uw vriend willen opkomen - maar, vergis u niet..... ge schrijft als redactie. Ge zoudt met langdurige ervaring getuigen willen van een trouw, die nooit verdacht werd, een eerlijken zin, die nooit geweifeld heeft, - maar vergis u niet... gij hadt die ervaring, niet de redactie. Ge zoudt uit erkentelijkheid voor vroegeren steun, den trouwen vriend met het schild van uw woord willen dekken - maar, nog eens, ga niet te ver.... van zulk een trouw haar betoond, weet de redactie niets.... en in stede van een woord uit het hart, met sympathie doorgloeid en laster met toornenden ernst keerend, komt een koel en afgemeten frase ten papiere, die objectief den generalen regel handhaaft, maar aan alle persoonlijke levenstint is gespeend.’</p>
<p>Ziedaar het feit. Is het niet meer dan genoeg om de redactie van de Standaard voorgoed te brandmerken? Wie en wat is die redactie dan toch? Woont er geen geloof, geen vertrouwen, geen waarheidszin in het lokaal, waar zij haar courant zit saam
<pb n="223"/>te stellen? Als Dr. K. verzekert dat Gunning een van de nobelste mannen in Nederland is, kent die geheimzinnige redactie dan zoo weinig de kaart van het land dat zij voor de waarheid van deze verzekering nog getuigenissen van noode heeft? Of weet zij misschien niet eens, dat er een Ds. Gunning bestaat? Is zij te eene maal onbekend met de manier waarop deze tot nu toe met woord en pen is opgetreden? Er zouden wel liberale redacteurs te vinden zijn, die 't, wat eerlijkheid en goedrondheid aangaat, voor G. zouden willen opnemen, - - - en in een blad als de Standaard weigert men iets meer ‘ten papiere’ te brengen dan een ‘koel en afgemeten frase’!! 't Is bijna niet te gelooven.</p>
<p>En dan: had Dr. K. niet op eigen verantwoordelijkheid en gezag de plaats voor de hoofdartikels tot zijn beschikking? Was G. niet waard dat de een of andere afgetrokken beschouwing over de partijen in Nederland een dag ter zij gelegen werd om aan Dr. K. de gelegenheid te geven voor zijn vriend in de bres te springen, hem te dekken ‘met het schild van zijn woord’? Of verbood de courtoisie jegens den inzender, die gelasterd had, hem het optreden met zijn eigen onbetwistbare verantwoordelijkheid?</p>
<p>Mij dunkt, deze vragen vorderen antwoord, zal Dr. K. zich gedechargeerd mogen achten voor zijn lafhartig wegkruipen, toen zijn vriend en broeder grievend beleedigd werd.</p>
<p>Of moeten wij de oplossing van het raadsel zoeken in de verklaring die onmiddellijk volgt, dat de gang der quaestie hem, Dr. K., zou genoopt hebben ‘tot tegenspraak van het vriendenwoord’? Maar dan is hetgeen voorafgaat erger dan een phrase dan is de verontschuldiging grievender voor Gunning dan de flauwhartigheid van ‘de redactie’! Dr. K. schrijft: ‘Te weten, met wat liefde Gunning de gemeente des Heeren mint; als met het eigen hart te gevoelen, hoe teeder ook zijn bekommering
<pb n="224"/>voor deze “kleinen” is, en dan toch den heroïschen aard van zijn geest tot een stap verleid te zien, die u smart, zonder dat de gebondenheid der redactie u veroorlooft te spreken, gelijk u in het harte is, o, geloof mij.... in zulke oogenblikken is al de glans van het redacteurschap voor u ondergegaan in de sombere dofheid eener grievende noodzakelijkheid, die dorst wekt naar beter gelegenheid om nu eens zonder keurslijf op te treden met het vrije woord.’</p>
<p>Een keurslijf! Straks waren het duimschroeven! En toch de oprichter van het blad, de ziel van het blad, de man die een gansche rubriek tot zijn volle beschikking heeft! Geen flink mannelijk antwoord te durven geven aan een inzender, die naar de overtuiging van den leider gelasterd heeft, en dat wel een dierbaren vriend gelasterd...... lieve deugd, welk een toestand! welk een samenraapsel van onmogelijkheden op een goed ingericht bureel!.... Wat blijft ons anders over dan te twijfelen aan de waarheid van K's voorstelling?....</p>
<p>Dr. K. komt tot zijn tweede ongerief, ‘minder grievend, misschien kiescher van aard,’ zegt hij, ‘maar dat toch meetelt.’ <hi rend="spat">Hij kon den persoonlijken aanvaller niet afslaan</hi>. De anoniemiteit van het redactenrschap legde hem het zwijgen op. Een drietal voorbeelden zal deze bewering staven. 't Eerste is ontleend aan de bekende gebeurtenissen op de Zeisterconferentie; het tweede betreft het Weeshuis der Ned. Hervormden te Amsterdam; het derde de Vaccinequaestie. Dr. K. is bij de openbare behandeling van deze drie onderwerpen persoonlijk betrokken geweest. De Standaard alleen bij die van het laatste. Te Zeist evenwel werd Dr. K. niet aangevallen zonder de gelegenheid te hebben zich onmiddellijk te verdedigen. Hoe en waarom hij verlangen kon, daar ook de Standaard als met de haren bij te sleepen, begrijp ik niet. En als hij dit in het
<pb n="225"/>belang der zaak noodig achtte, waarom dan niet over de Zeisterconferentie een hoofdartikel geschreven? Geen sterveling zou 't hem belet of kwalijk genomen hebben, zelfs zou niemand zich er over hebben verbaasd.</p>
<p>Ook met de Weeshuiszaak heeft de Standaard q.t. niets te maken. Wij willen er ons dus hier niet in verdiepen.</p>
<p>Anders is het met de Vaccinequaestie. Dr. K. zelf brengt ons daarbij weer op het terrein. ‘Gelijk gij weet,’ schrijft hij, ‘heeft de Standaard, en ik kom er voor uit, met mijn volle sympathie, zich krachtig te weer gesteld tegen de invoering van den Vaccine-<hi rend="spat">dwang</hi> en met open vizier een agitatie tegen het desbetreffend wetsvoorstel bewerkt. Vooral om dien stap heeft men mij gehavend, meest op vinnige, soms op kinderachtige manier. Tot overmaat van bitterheid zocht men zelfs mijn eerlijkheid in verdenking te brengen. Verbeeld u, zelfs op een stembureau heeft men zich bij een geneesheer geinormeerd of ik werkelijk gevaccineerd was!’</p>
<p>‘Laat mij,’ zoo vervolgt hij, (wij moeten hier wat breed citeeren) ‘laat mij eerst de feiten constateeren. Mij zelf zijn de koepokken ingeënt en tot tweemaal toe ben ik gevaccineerd. In mijn gezin hadden destijds, op ééne na, allen de koepokinenting ondergaan en heb ik ook bij de laatste epidemie allen de gelegenheid tot revaccinatie aangeboden, hoewel twee mijner huisgenooten dit weigerden. Mijn persoonlijk standpunt tegenover de vaccinekwestie is, dat ik, ook na kennisneming van de laatstelijk geopperde bedenkingen, geen vrijheid meen te hebben, ze af te wijzen, al wordt haar waarde m.i. door mannen van het vak overschat. Het getuigenis van Gods woord bevat m.i. geen protest er tegen, en uit wetenschappelijk oogpunt houd ik het voor uitgemaakt, dat de gevaccineerde in den regel niet door pokziekte zal worden aangetast, al is daarom
<pb n="226"/>versperring van dien uitgang voor mij nog geen vernietiging van het element, dat zich in deze ontzettende ziekte pleegt te uiten.’</p>
<p>Laat ons hier even stilhouden. Ik gun Dr. K. de neuswijzigheid, welke uit de laatste phrase spreekt, doch constateer dat hij alweer buiten de quaestie is. 't Moge waar zijn dat er iemand geweest is, die op een stembureau informeerde of Dr. K. wel werkelijk gevaccineerd was; en dat deze man zich evenzeer in zijn informatie vergist heeft als in de plaats waar hij ze kwam doen - - -, de vraag onder alle eerlijke lieden is niet geweest of Dr. K. gevaccineerd was, maar of hij, zelf overtuigd van het raadzame om zich ten deze niet te scheiden van de massa der verstandigen, niet schandelijk lichtvaardig handelde door in de Standaard zoo heftig te velde te trekken tegen den ‘Vaccine-dwang.’ Men meende dat dit niet voegde dan aan lieden die zelf met hart en ziel de vaccinatie haatten, die in hun conscientie verzekerd waren dat ze Gode welbehaaglijk waren door zich niet te laten vaccineeren. Het publiek meende, dat Dr. K. in deze de groote drijver was en vond het als zoodanig niet onbelangrijk zijne handelingen tot in de kleinste bijzonderheid te kennen. Zooals nu blijkt, heeft het publiek destijds goed gegist. De Standaard had, toen hij zijne stem verhief tegen Vaccine-dwang, werkelijk K.'s volle sympathie.</p>
<p>Met herinnering der laatstgenoemde omstandigheid verwijzen wij de rest van K.'s argumenten naar de mislukte aardigheid: ‘Kon ik dat nu namens de redactie schrijven? Wordt een redactie gevaccineerd?’ Neen, antwoorden wij, doch eene redactie, waarvan de leden zich aan vaccinatie onderwierpen, heeft de roeping met al haar invloed de lezers te overtuigen dat zij ten onrechte meenen een goed werk te doen door hun leven en gezondheid roekeloos in gevaar te stellen.
<pb n="227"/>Zij moet hen leeren inzien dat het belang van 't algemeen soms maatregelen van dwang noodzakelijk kon maken en dat het een slecht burger is, die zich tegen 't geen raadzaam en nuttig is enkel en alleen verzet omdat het van hooger hand bevolen wordt. ‘Doch,’ roept Dr. K., ‘we waren het metterdaad oneens; er zijn er onder ons die zelf niet gevaccineerd zijn en zich uit beginsel tegen de koepokinenting verzetten. Hoe kon dus de redactie, in haar kwaliteit als zoodanig, antwoorden op de niets ter zake doende vraag, of de koepokstof al dan niet ook mijn deur was ingedragen?’ - - - 't Is zoo; doch daarom is die vraag ook nooit aan de redactie als zoodanig gedaan, maar aan den man die alleen meer dan alle andere medewerkers te zamen de redactie vertegenwoordigt, dien men kende als de ziel en het leven van de Standaard. Kon het publiek vooruit weten, dat die man het vaderschap van de courant der antirevolutionaire partij aanneemt en van zich afwerpt - al naar zijn luim en belang het meebrengen?</p>
<p>Een andere vraag, door Dr. K. bij deze gelegenheid gedaan, klinkt in onze ooren niet minder kettersch. ‘Is de redactie van eene politieke courant bevoegd een wetenschappelijke opinie over eenige geneesmethode te hebben? Heeft de N. Rotterdamsche eene opinie over de genezing der typheuze ziekten door koude baden?’ - - - Wij antwoorden: Indien de redactie van een politieke courant ter zake van eenige geneesmethode het woord vraagt en weet dat haar advies, ondanks haar afwijkenden titel, van grooten invloed zal zijn op anderen, dan behoort die redactie zich vooraf op de hoogte van het vraagstuk gesteld te hebben of zich door bevoegden te laten voorlichten. Doch, naar wij meenen was er in de Vaccinequaestie volstrekt geen sprake van een geneesmethode al was er blijkens het zooeven gehoorde onder het perso-<pb n="228"/>neel der redactie van de Standaard ten minste één lid die zich in deze niet ganschelijk onbevoegd rekende. En wat de opinie van de N. Rotterdamsche over het genezen van typhus-lijders met koud water betreft -, ook hiervan geldt hetzelfde. Als de N. Rotterdamsche hare lezers wil opwekken om die geneesmethode aan te wenden, dan behoort zij met kennis van zaken te spreken. Wil ze zich echter onthouden, niemand zal 't haar euvel duiden. Had de Standaard dit ook maar gedaan! Doch de Standaard verkoos een zuiver geneeskundig vraagstuk tot een politieke quaestie te maken. De redactie of liever Dr. K. onderscheidde streng tusschen verzet tegen de vaccine en verzet tegen den wettelijken dwang, tusschen gewetensvrijheid en het medische vraagstuk. De omstandigheid dat die onderscheiding bij het publiek niet opging, danken wij vooral hieraan dat het begrip van dwang voor de bewustheid van een behoorlijk onderwezen volk vervalt zoodra er een maatregel van algemeen belang aan de orde is.</p>
<p>&nbsp;</p>
<p>En hiermede kan ik mijne commentaren op een gedeelte van K.'s confidentie besluiten. Ik vraag aan ieder, die mij gevolgd heeft, of hij zich een bevredigende voorstelling kan vormen van de samenstelling der redactie van de Standaard; of hij in gemoede overtuigd is dat Dr. K. met zijn Standaard eerlijk spel speelt; of men zich aan miskenning, liefdeloosheid, onchristelijk vervolgen van dezen broeder schuldig maakt als men beweert, dat de confidentie een mystificatie is of 't getuigschrift van een onnoozelheid, zoo groot als tot heden het Nederlandsch publiek bij Dr. Kuijper niet had gezocht.</p>
</div>
<div type="chapter">
<interpGrp>
    <interp type="primair" value="gork001"/>
    <interp type="primair" value="veer004"/>
<interp type="secundair" value="gort006"/>
</interpGrp>
<pb n="229"/>
<head rend="h3">Uit de nalatenschap van Simon Gorter.
<lb/>
Over het verband tusschen Godsdienst en zedelijkheid.</head>
<p>Mijne Heeren,</p>
<p>&nbsp;</p>
<p>Bij het volbrengen van mijne taak hoop ik veeleer licht te ontvangen, dan dat ik me in staat zou rekenen licht te geven.</p>
<p>Want naar dezelfde mate als ik dieper heb nagedacht over de betrekking waarin godsdienst en zedelijkheid tot elkander staan, is mij dit verband niet altoos duidelijker geworden. Om openhartig te zijn, soms kwam het mij voor dat godsdienst en zedelijkheid zaken en begrippen waren volkomen van elkander gescheiden en te onderscheiden; straks weer, dat zij in den grond hetzelfde moesten zijn, evenmin te scheiden als te onderscheiden.</p>
<p>Het mag u derhalve niet verwonderen zoo mijn werk van deze onzekerheid de sporen toont; evenmin derhalve, wat den vorm betreft, zoo het een samenraapsel is van losse stellingen en opmerkingen; wat den inhoud aangaat, zoo
<pb n="230"/>het een het ander een weinig tegenspreekt. Het sterkere licht van uwe wijsheid verjage deze nevelen!</p>
<p>&nbsp;</p>
<p>Wij beginnen met een eenvoudige waarneming.</p>
<p>De taal, de natuurlijke echo van het denken des volks, die soms de fijne schakeeringen der diepste gedachten weergeeft, maar in den regel dat eenigszins nuchtere, zeer bruikbare, tusschending tusschen stompheid en genie dat gezond verstand heet vertegenwoordigt, heeft twee woorden voor twee zaken die zij niet verwart: godsdienst en zedelijkheid. Een zedelijk leven acht zij daarom nog geen godsdienstig leven. Een ongodsdienstig mensch staat bij haar nog niet altijd te boek als een onzedelijk mensch -, hoewel het haar niet verwondert zoo hij het ook is of mettertijd wordt. In het algemeen denkt zij bij godsdienst aan eene min of meer geheimzinnige betrekking van den inwendigen mensch tot God; bij zedelijkheid aan 's menschen plicht tegenover den naaste en jegens zichzelven. Zij plaatst dus vroomheid en deugd wel niet volkomen op éen en dezelfde lijn, maar gevoelt toch krachtiger dat er verband bestaat, dan dat zij het duidelijk weet te omschrijven (evenals de ‘huidige’ redenaar). Niet zelden is het woordeke ‘ook’ de eenige haak, dien zij slaat tusschen godsdienst en zedelijkheid: ‘je moet niet enkel gelooven, dominé, maar je moet het <hi rend="spat">ook</hi> doen.’</p>
<p>Het spraakgebruik derhalve leert ons ten minste zóóveel, dat het volk, terecht of ten onrechte, op zijn tegenwoordig standpunt van ontwikkeling geneigd is godsdienst en moraal als twee van elkander te scheiden.</p>
<pb n="231"/>
<p>Een tweede waarneming schijnt deze zienswijze te bevestigen.</p>
<p>Een zeker Samaritaan vindt ergens een man uitgeplunderd en halfdood geslagen aan den weg liggen. Hij wordt met innerlijke ontferming bewogen en doet een werk aan den ongelukkige, dat den naam van Barmhartige Samaritaan voor eeuwen tot een eeretitel maakt. Volgens het algemeen gevoelen, door niemand weersproken, behoort gemelde daad tot het gebied der moraal en wel tot de hoogere gewesten van dit gebied. Tien tegen één echter, dat die brave man aan God noch zijn gebod gedacht heeft toen hij, van zijn beest gesprongen, naast den vreemdeling nederknielde. Had een neuswijs verhandelaar voor den rabbijnen-krans te Jericho hem, nadat de arme reiziger welverzorgd op zijn bed in de herberg nedergelegd was, staande gehouden en gevraagd: in welk verband stond deze uw zedelijke daad tot uwe godsdienst? is deze uw barmhartigheid wel gevloeid uit de ware bron van dankbaarheid aan God? hebt gij dien man wel liefgehad, bijv. omdat God u zoo liefheeft? - tien tegen een, nogmaals, dat hij niet begrepen ware geworden of tot antwoord gekregen had: ‘dat weet ik niet; daaraan heb ik niet gedacht; ik deed het eer ik het wist en herinner mij niet zulk een omweg gemaakt te hebben als gij schijnt te bedoelen.’</p>
<p>Cornelis had een glas gebroken en, schoon hij de stukken had verstoken, wij weten hoezeer hij in den nood zat. Wij weten ook hoe moedig hij door den zuren appel der schuldbekentenis heenbeet; het is ons zelfs bekend waarin hij de kracht vond om het te doen. ‘Hij had een afkeer van het liegen, <hi rend="spat">wijl</hi> God het ziet.’ Cornelis' oprechtheid en waarachtig-<pb n="232"/>heid steunden op zijn godsdienst -, 't zij deze bij hem nog niet meer was dan vrees voor den straffenden God, of reeds geklommen tot een eerbiedig besef van de ontzaglijke tegenwoordigheid des Heiligen. Wij hebben er niet tegen. Bij menigen Cornelis zal het alzoo wezen. Maar wij protesteeren ten sterkste tegen de leer, alsof het zoo moest zijn en alleen zóó goed kan zijn. Liefde tot waarheid, tot rechtvaardigheid; bewondering voor edelmoedigheid, belangeloosheid en zelfopoffering; goedhartigheid en medelijden, deze alle hangen in hun ontstaan en bestaan niet af, ten minste niet ten volle af, van eenig besef omtrent Gods bestaan of van eenigen drang tot aanbidding. Evenmin, zoudt gij soms zeggen, als gij eerst behoeft te gelooven dat God <hi rend="spat">waarachtig</hi> is en de waarheid liefheeft, om overtuigd te kunnen zijn dat de stelling: 2 × 2 = 4, of die andere: ‘het geheel is grooter dan één zijner deelen’ <hi rend="spat">waar</hi> is. Een kind zal een zeer argelooze en aandoenlijke liefde voor waarheid en oprechtheid kunnen bezitten en betrachten, zeer vast vertrouwen dat alle dingen hier beneden in alle blanke eerlijkheid geregeld worden, zeer pijnlijk verontwaardigd zijn bij de eerste ontdekking van bedrog en valschheid; het zal barmhartigheid, mededoogen en mededeelzaamheid kunnen toonen, zelfs eer het nog in die periode komt waarin gij het voegzaam omtrent onzen Lieven Heer kunt onderrichten. Het komt mij voor, dat wij maar bij uitzondering matig, rechtvaardig, vredelievend, hulpvaardig zijn als Cornelis, 
<hi rend="spat">wijl God het ziet</hi>, <hi rend="spat">of wil</hi>, <hi rend="spat">of geboden heeft</hi>, <hi rend="spat">of recht heeft te verlangen</hi>. In den regel denken wij daaraan niet. En zoo <hi rend="spat">ja,</hi> dan blijft de vraag nog open: is het dan beter? is eerlijkheid niet mogelijk zonder besef van den God, die alles ziet? En zoo zij dan toch zonder dat zich openbaart, moeten wij dan zeggen: zij is de rechte?
<pb n="233"/>of als Molière's dokter: een kranke moet niet eens gezond <hi rend="spat">willen</hi> worden zonder den geneesheer!?</p>
<p>&nbsp;</p>
<p>Schijnt zedelijkheid zonder godsdienst te kunnen ontstaan en bestaan, ook de religie schijnt niet altoos verlegen te wezen om haar rechtschapene, doch min poëtische zuster. Maria laat Martha koken en tafeldekken en kiest haar eigen plaatsje aan Jezus' voeten.</p>
<p>Moeten die onbarmhartige mannen, die zekere priester en zekere Leviet die den halfdooden reiziger zagen liggen maar tegenover hem voorbijgingen, noodzakelijk even goddeloos, of om in schoolwet-agitatiestijl te spreken, godsdienstloos geweest zijn als zij zedeloos waren? Is de mate van eerlijkheid, matigheid, liefde steeds evenredig aan de innigheid en levendigheid van het godsdienstig gevoel? Zegt niet te spoedig <hi rend="spat">ja</hi>, anders zoudt gij, misschien ten onrechte, alle degenen bij wie deze evenredigheid gemist wordt voor huichelaars en schijnheiligen gaan houden. Het schijnt inderdaad dat er sommige menschen zijn, die wel niet aan grove zedeloosheid zich overgeven, maar toch ook geenszins pilaren van gerechtigheid of engelen van barmhartigheid kunnen genoemd worden en wier gemoedsbestaan niettemin een sterke neiging tot ootmoed en vertrouwen bezit, wier ziel in mystieke verrukking zalig zijn, in gebed en dank overvloeien kan, zonder dat iets ons recht geeft òf aan de oprechtheid van deze aandoeningen te twijfelen, òf haar den titel van religieus te ontzeggen. In den boezem van dien sphinx, die mensch heet, en van wien ons geen enkele tegenstrijdigheid verwonderen mag, is plaats ook voor het verschijnsel van een groote teerhartigheid, voor een sterk ontwikkeld leven van gevoel en gemoed, naast een zeer ruim
<pb n="234"/>en flauw geweten en een tamelijk groote beginselloosheid. ‘Maar David, dominé, was toch een man naar Gods harte’, wien onzer is dit wel niet van zekere zijde bij zijne herderlijke bezoeken en redekavelingen te gemoet gevoerd? En inderdaad, zelfs indien de indruk van diepe vroomheid, vurig Godsvertrouwen en ongeveinsden ootmoed, dien wij uit geschiedboek en psalm ontvangen, meer of min door latere verheerlijkende geschiedbeschrijving gewrocht moge zijn, zóóveel staat vast: David zou nimmer het volks-ideaal van een theocratisch koning geworden zijn; hij zou ook, bij al de heidensche elementen die er na Samuel overgebleven waren, nimmer de groote voortzetter van Samuel's werk geweest zijn, indien hij niet waarlijk een godsdienstig mensch geweest ware, een koning in staat om het ambt van koning als de van God gezalfde voor altijd in Israël te wettigen. Zedelijk intusschen staat David zeer laag. Hij was wreed, bloeddorstig, sluw, verraderlijk, wraakgierig; een wellusteling en moordenaar; een slecht vader en regent van twijfelachtige verdienste.</p>
<p>‘Maar dan was zijne godsdienst geen godsdienst,’ hoor ik roepen, ‘maar een soort van bijgeloof!’ - Ik zou geneigd zijn te vragen, of dan alle bijgeloof noodzakelijk ongodsdienstig moet zijn en of er b.v. geen ontzag voor den Onzienlijke en Heilige (een onmisbaar element der godsvrucht) school onder de stellig bijgeloovige vereering van den Israëliet voor den tempel als het huis zelf van Jehova? - Doch ik heb meer haast met een andere zaak. Ik vrees, namelijk, dat we ons te diep in het doolhof onzer vragen en wedervragen hebben begeven, zonder het onmisbare Ariadne's kluwen eener goede definitie. Alzoo, wat is godsdienst?</p>
<pb n="235"/>
<p>Wat is godsdienst?</p>
<p>O! indien maar niet het kluwen verward wordt en de reddende draad tot een strik! - Want, om hiermede te be ginnen, wie heeft ooit in vrede hoofd en hart kunnen nederleggen bij eenige definitie van den godsdienst? Wien was de godzaligheid niet veel te zalig, dan dat een woord hare blijdschap zou kunnen bevatten? Wien was godsvrucht niet veel te veel het leven zelf, te rijk en te weinig tastbaar, dan dat gij het in een van logische ijzerdraden gevlochten kooi zoudt kunnen opsluiten?</p>
<p>Maar daarenboven is het alsof zoowel de beste als de slechtste definitiên van godsdienst het niet verder brengen, dan dat zij moraal en religie naast elkander plaatsen.</p>
<p>Godsdienst, volgens den een - ik grijp voor de hand weg en citeer uit mijn geheugen - is 't vertrouwen dat oneindige wijsheid en goedheid het heelal besturen. Welnu, ik zie niet in hoe dit <hi rend="spat">vertrouwen alleen</hi> de bron van mijn zedelijk leven wezen, den regel voor mijn zedelijk leven geven kan; hoe het, met éen woord, iets beters doen kan, dan mij in mijn zedelijk streven eenigen steun geven, <hi rend="spat">indien</hi> ik nl. dit zedelijk streven <hi rend="spat">reeds van elders ontvangen heb</hi>. Ligt er ook niet veel meer in den godsdienst dan ooit uit vertrouwen, het altoos eenigszins kalme, lijdelijke, bespiegelende, wachtende vertrouwen, komen kan?</p>
<p>Godsdienst, om met een definitie voort te gaan die nog versch in aller geheugen zal liggen...., is niet de hoogste, allesbeheerschende, maar slechts een der vele machten des levens, slechts nu en dan en in bepaalde omstandigheden noodig en gepast; wel in staat derhalve om der zedelijkheid als drijfveer te dienen, maar onbekwaam om haar voort te brengen, nooit van zelfzucht vrij en dikwijls
<pb n="236"/>aan de ware zedelijkheid hinderlijk. Religie en moraal staan hier niet alleen los naast elkander, maar soms elkander in den weg. De voorrang komt blijkbaar toe aan de moraal.</p>
<p>Ik weet niet of in deze beschouwing veel licht opdaagt. Één verschijnsel is blijkbaar in rekening gebracht: dat waarop wij reeds wezen, dat men zedelijk kan zijn, tot op zekere hoogte ten minste, zonder zich godsdienstig gestemd te voelen, ja, vóór men godsdienstig is. Ook valt het niet te ontkennen dat er menige kracht in de menschenfamilie huist, die haar aandrijft om steden te bouwen, verre landen te ontdekken en te bevolken, troonen omver te werpen en staatsvormen te veranderen, ontdekkingen te doen en waarheid te zoeken, maar die niet uit den godsdienst kan worden afgeleid dan zeer gedwongen. - Onbeantwoord blijft hier intusschen de gewichtige vraag: wat is dan de mensch? Zoo hij één is, welke is de alles beheerschende, alles verbindende drijfkracht van zijn leven en streven? Indien de godsdienst niet meer is dan een der vele krachten in den mensch, waaruit komt dan de godsdienst met al het andere voort?</p>
<p>Godsdienst - om nog een derde, meer omvattende definitie te citeeren -, godsdienst is, volgens anderen, het zelfbewuste leven en werken in geheele afhankelijkheid van God, de hoogste openbaring van Gods geest in den mensch, en als zoodanig het leven der ware zedelijke vrijheid. - Zeer zeker verraadt deze definitie een grootsche opvatting van het leven. Het werken en streven van den mensch, de geheele mensch alzoo, vindt er zijne plaats in. Maar maakt zij ons wijzer ten opzichte van de vraag die ons bezighoudt? Laat nog eens daar dat wij eigenlijk met twee, over elkander geschoven, bepalingen te doen hebben, zoo is dat ‘leven en wer-<pb n="237"/>ken’ toch wat onbepaald en zwevend. Als eens een deel van het leven en werken der menschheid - bij den gewonen mensch is het geen gering deel -, als zelfs een aantal zedelijke daden omgaat buiten dat bewustzijn van geheele afhankelijkheid van God, dan houdt dit deel natuurlijk op godsdienstig te zijn; maar is het daarom ook onzedelijk? - Gij ziet, onze oude vraag drijft weer boven: moet een barmhartig Samaritaan noodzakelijk zijn liefdewerk doen in de bewustheid eener geheele afhankelijkheid van God? Of zoo hij het doen kan zonder die bewustheid, is het er minder zedelijk, minder goed om?</p>
<p>&nbsp;</p>
<p>Er staan u nog een paar andere bepalingen van godsdienst voor den geest, niet in naam van wetenschap of wijsbegeerte gegeven, maar als rijpe vruchten van den boom der practijk gevallen; ze zijn er u niet minder om.</p>
<p>‘God liefhebben boven alles, en den naaste als ons zelven, heet de korte inhoud van wet en profeten.’</p>
<p>‘God is geest en die hem aanbidden moeten hem aanbidden in geest en waarheid.’</p>
<p>Als 't op de practijk aankomt ruil ik deze vruchten niet voor de fijnste kasplanten der philosophie -, doch geven ze iets voor onze vraag? In de eerstgenoemde bepaling leest ge een <hi rend="spat">en</hi>, en dat woordje is hier in waarheid een koppelwoord. God liefhebben boven alles <hi rend="spat">en</hi> den naaste als ons zelven.... Is het nu mogelijk God lief te hebben en den naaste niet - of een menschenvriend te zijn zonder 't hart vol te hebben van God -, of is het onmogelijk? En zoo 't onmogelijk is, staan de twee zaken dan in rechte rede tot elkander? Ik verbeeld mij dat ons hart meer dan
<pb n="238"/>onze wetenschap bevredigd is. De andere bepaling - indien zij den naam verdient - heeft veel aantrekkelijks. Zij doet recht aan eene behoefte die in het meerendeel der gangbare beschrijvingen van godsdienst stiefmoederlijk behandeld, in een hoek geschoven en als Aschepoetster voor misschien opzichtiger zusters over 't hoofd gezien wordt. Naast het gevoel van afhankelijkheid, en nevens den trek van den kleinen mensch om met vertrouwen zich op den sterken God te verlaten, woont er in ons een behoefte om te aanbidden. Zij is niet enkel een der grondtonen in het akkoord der vrome ziel, zij verleent daaraan ook een zekeren adel, dewijl zij verwant is aan de belangelooze behoefte om te bewonderen en in eerbied en ontzag voor wat groot, verheven, heilig en toch niet <hi rend="spat">ons zelf</hi> is, gelukkig te zijn.</p>
<p>Maar omvat aanbidden nu wel den geheelen geestelijken en zedelijken mensch? Is het aanbidden wel zoo ruim dat, zonder geweldadige kunstbewerkingen, het geheele practische, aan de zedewet onderworpen leven daarin kan worden opgenomen? Of ligt dit in het ‘in geest en waarheid?’ - Ik twijfel er aan. De geschiedenis geeft ook hier wederom zonderlinge beelden in haar spiegel te aanschouwen. Filips II was zeer devoot en zeer wreed. Lodewijk XIV had een even open hart voor zijn biechtvader als voor zijne maitressen. Geen kerkgenootschap wellicht, waarin de aanbidding van den vrijmachtigen schepper onbeperkter heerschappij voerde, dan dat der oude hervormden. Niemand die ook in dezen, in oprechten en vromen zin, zoozeer haar vader mocht heeten als Calvijn. De man, wij weten het, was er toch niet verdraagzamer of zachtmoediger om. En in den naam van den Heer der legerscharen voert men nog altoos oorlog met Zündnadel en getrokken kanon -, 't geen den overwinnaar nog gedurig aanlei-<pb n="239"/>ding geeft tot een ‘Te Deum laudamus, Te Dominum confi temur.’</p>
<p>&nbsp;</p>
<p>Er komen oogenblikken, waarin oprechte afschuw van <hi rend="spat">deze</hi> vroomheid ons zou doen uitroepen: verlos ons van den godsdienst, Heer! geef ons van trouw en waarheid meer!</p>
<p>&nbsp;</p>
<p>Niet om de verwarring te vergrooten, maar om er een denkbeeld van te geven hoe groot de verwarring is, die onder onze tijdgenooten omtrent deze onderwerpen heerscht, herinner ik hier 't gevoelen, dat in Gustav Freytag's jongst vertaalden roman ‘Het verloren handschrift’ door den persoon van professor Werner uitgesproken en in hem verpersoonlijkt wordt.</p>
<p>Prof. Werner is een zeer begaafd, zeer werkzaam, wel wat hooghartig maar edeldenkend mensch. Hij is een man van beginselen en beheerscht zichzelven zoowel als anderen. Geen smet kleeft er op zijn naam. Hij zou zich geen laagheid, geen onedele daad veroorloven. Al wat een man versiert: vastheid, geestkracht, kennis, welwillendheid, arbeidzaamheid, is zijn deel. Hij is een vorst onder de zonen des stofs. Doctor Beelen is blijkbaar van zijn familie, doch van kleiner statuur en - pedanter.</p>
<p>Maar nu -, <hi rend="spat">wie hat er</hi>'<hi rend="spat">s mit der Religion</hi>?</p>
<p>De heer Werner is Duitscher, wat meer zegt, Duitsch professor en dus nog al eens wijsgeerig-donker in zijne uitdrukkingen. Toch blijkt wel zooveel met genoegzame klaarheid: de mensch is volgens hem een der machten, een der verschijnselen van het heelal en vindt in zijne plaats als deel
<pb n="240"/>van het geheel der natuur, en in zijne taak als lid der groote menschenfamilie - zijn gansche bestemming. Er bestaat een geheimzinnig verband tusschen iedere levende werking in de natuur en in onzen geest, en ziehier wat den mensch <hi rend="spat">vroom</hi> maakt: die eenheid met gevoel en gedachte te doorgronden. Nu heeft wel niet ieder mensch dezelfde taak te volbrengen, maar voor verschillenden arbeid is er maar éen doel. De een vermoedt met warm gevoel eeuwige wijsheid in al wat hem onbegrijpelijk schijnt, en geeft daaraan in kinderlijk vertrouwen de eerwaardigste en kinderlijkste namen. Anderen sporen onvermoeid de bijzondere wetten en krachten des levens na en trachten vol eerbied haar grooten samenhang te verstaan, en dezen zijn het die de wetenschap dienen. Hij die gelooft en hij die onderzoekt doen in den grond hetzelfde; zij oefenen de hoogste bescheidenheid, want zij leeren beseffen dat elk bijzonder leven, het eigene zoowel als dat van anderen, oneindig klein is tegenover het groot geheel. En zoowel hij die, door den bliksem getroffen, nog in staat is te gelooven: ik ga tot den Vader! als hij die in zoodanig oogenblik nog met belangstelling kan gadeslaan hoe zijn zenuwleven ophoudt, zij beiden hebben een godzalig einde.</p>
<p>Deze laatste woorden zijn vrij duidelijk. Toch moeten wij ze - en de geheele geest van den roman geeft er ons recht toe - nog wat aanvullen om ze volkomen te verstaan. De professor spreekt enkel van een vroom geloovige en van een wetenschappelijk onderzoeker; beide menschen-soorten zijn maar een klein deel der maatschappij. Welnu, wij mogen naar Werners bedoeling zeggen: de man die zich tot levenstaak koos schoenen te maken voor de naakte voeten zijner medebroeders; de vrouw die de lompen scheurt waarvan het papier zal gemalen worden dat tot voertuig van beschaving en kennis
<pb n="241"/>dienen moet, en de geleerde die zijn verlichtende, verheffende, gedachten, zijn logarithmen en algebraïsche formules aan dat boek toevertrouwt, zij allen, mits zij eerlijk, trouw en rechtschapen zich aan hunne taak toewijden, zijn zalig in dit hun doen.</p>
<p>Jan Rap was tot de ontdekking gekomen: 't bestaat 'm niet in 't bidden, en wist nu: mijn godsdienst is mijn leven. In een goeden, edelen zin van het woord zegt ook prof. Werner: mijn godsdienst is mijn leven, en een zijner nuchtere, practische leerlingen zou ons tot antwoord geven: hoor eens, ik doe mijn plicht, ik doe mijn best en dat's mijn geloof.</p>
<p>Wij zijn in een gezelschap aangeland, waar men van geen onderscheid tusschen godsdienst en zedelijkheid weten wil. De religie, indien zij dezen naam nog dragen mag, of anders de moraal -, of anders hoe de levens- en wereldbeschouwing of de regel des gedrags heeten moge, omvat den geheelen mensch.</p>
<p>Voldoet dit aan onze behoeften? 't Is een bedenkelijk teeken dat prof. Werners vrouw in dezen catechismus geen bescherming vindt tegen ontevredenheid met het heden en vrees voor de toekomst. Bedenkelijk is ook, dat prof. Werner evenmin als Dr. Beelen, met wien hij gemeen heeft een levendig gevoel van eer en rechtvaardigheid, in den hoogsten zin des woords beminnelijk is. Beide heeren zouden wel in staat zijn veel aan een ander af te staan: geld, tijd, wetenschap; maar of zij zouden kunnen vergeven -, of zij ‘den ander uitnemender kunnen achten dan zich zelven,’ 't blijft meer dan twijfelachtig. Waarschijnlijk zouden zij dat een onverantwoorde zwakheid achten, den mensch onwaardig.</p>
<p>In elk geval dus: hun zedelijk ideaal is reeds voor eeuwen overtroffen door de vereeniging der hoogste mannelijke
<pb n="242"/>waardigheid en beminnelijkste nederigheid in een heilig menschenleven.</p>
<p>De vraag blijft over: of er van hun levensopvatting niet veel te leeren valt? En dit moge eindelijk, naar mijne beste wenschen, den weg banen tot iets positiefs dat ik in enkele stellingen wil uitspreken.</p>
<p>&nbsp;</p>
<p>Het staat vast dat godsdienst en zedelijkheid - ik wil er dadelijk die machten en invloeden bij noemen, waardoor men godsdienst en moraal soms meent te kunnen vervangen -, 't staat vast dat godsdienst, zedelijkheid, beschaving, christendom en humaniteit in den grond één en hetzelfde moeten zijn; zaken door misverstand gescheiden, maar in waarheid hoogstens niet meer dan verschillende zijden van de eene en ondeelbare zaak.</p>
<p>Zelfs al gelukt het ons niet deze eenheid te bewijzen; zelfs al moeten wij in de practijk berusten in een voorloopige scheiding die nog lang duren kan, behooren wij niettemin aan haar vast te houden en hare komst te verhaasten met alle macht. Het geloof aan deze eenheid wordt geëischt door het feit dat de mensch één en ondeelbaar is en met al zijne gaven behoorend tot de groote wereld van den Eenen God. De gedachte is ondraaglijk om hare ongerijmdheid, dat er in hemel of op aarde een wettige macht of kracht zou zijn die ten slotte niet was van God.</p>
<p>&nbsp;</p>
<p>Meer in bijzonderheden uitgedrukt luidt deze bewering aldus: het is onmogelijk dat er in de intellectueele wereld iets <hi rend="spat">waars</hi>, <hi rend="spat">zedelijks</hi>, <hi rend="spat">schoons,</hi> zou gedacht of volbracht worden, dat
<pb n="243"/>iets anders zou zijn dan door God geschapene orde, door Hem gewilde harmonie. Het is onmogelijk alzoo, dat er eenige ware wetenschap kan zijn die niet is de menschelijke formule voor goddelijke wijsheid. Evenzeer onmogelijk, dat er in de zedelijke wereld iets <hi rend="spat">goeds</hi> kan erkend, als levensregel geleerd en betracht worden, dat niet is het onzienlijk gewrocht van Gods heiligheid. Onmogelijk, dat er in de wereld des gemoeds - indien het geoorloofd is deze van die des gewetens te scheiden - eenige ware liefde erkend en geoefend zou worden, zonder dat èn deze liefde èn de zalige vrede die haar vrucht is, iets anders waren dan uitvloeisels van den God die goed is.</p>
<p>&nbsp;</p>
<p>Deze eenheid van religie en moraal wordt bevestigd door het feit dat de mensch, die een zedelijke daad heeft verricht, een vrede en blijdschap ervaart, in aard niet wezenlijk verschillend van 't geen den vrome ten deel valt, die zich gesterkt heeft in God.</p>
<p>Zij ligt ingewikkeld uitgesproken in het: ‘God schiep den mensch naar zijn beeld en gelijkenis.’</p>
<p>Zij vindt een steun in het spraakgebruik; de hoogste trap van <hi rend="spat">goddeloosheid</hi> is <hi rend="spat">onmenschelijkheid</hi>.</p>
<p>&nbsp;</p>
<p>De geschiedenis pleit te haren gunste.</p>
<p>Indien wij den hoofdstroom, die (hoeveel goeds en heerlijks ook de zijtakken aangevoerd hebben) ons de voornaamste godsdienstige en zedelijke gedachten en beginselen gebracht heeft, indien wij den stroom der religieuse ontwikkeling van Israël opvaren tot aan zijn bron, dan treft ons in de tafel der tien geboden,
<pb n="244"/>die de kern is van het blijvende Israëlitische geloof, eene vereeniging van godsdienst en moraal, zoo innig, zoo natuurlijk, in zoo hooge mate vanzelf sprekend, dat wij niet weten of deze religie meer moreel, of deze moraal meer religieus verdient te heeten. Tezelfder tijd bestaan er, en in den loop van alle eeuwen in Israëls historie ontwikkelen zich, twee richtingen. Noemen wij de eene de priesterlijke, dan bedoelen wij er mede dat zij steeds geneigd was aan den eeredienst den rang en de plaats der godsvrucht toe te kennen, het zedelijke leven natuurlijk niet te minachten maar toch als een aanhangsel naast en daarbuiten te plaatsen en, helaas! in de practijk dikwijls te verwaarloozen. De heerschappij, en in de lange worsteling de overwinning, komt toe aan de richting die wij de profetische willen heeten. Zonder te vervallen in de zeer bruikbare, begrijpelijke, maar wat platte en nuchtere zedeleer der wijzen, predikte zij, in die talrijke plaatsen die ik in uw geheugen niet behoef terug te roepen, dat een abstracte vroomheid zonder gerechtigheid een gruwel is. Plicht is wille Gods. Wille Gods is plicht. Barmhartigheid is beter dan offerande. ‘Ik heb u, spreekt de Heer, toen ik u uit de woestijn leidde, niet geboden van zaken van brandoffers of slachtoffers, maar dit heb ik u geboden: Hoort naar mijne stem, zoo zal ik u tot een God en gij zult mij tot een volk zijn. Gij zult den Heer uwen God liefhebben met geheel uw hart, met geheel uw verstand en met al uw vermogen.’</p>
<p>Deze richting is overheerschend voor zoover als van haar is uitgegaan de bezielende kracht die Israël heeft voortgedreven en staande gehouden. Zij heeft overwonnen in Jezus Christus, die haar werk overnam. - Zoo wij inderdaad naar zijn woord verstaan wat het zegt: barmhartigheid is beter dan offerande, dan hebben wij den grond van zijn streven gevat.
<pb n="245"/>Als wij een langen tijd ons hebben beziggehouden met de dogmatische godsdienst of godsdienstige dogmatiek - wat moet ik zeggen? - waarin wij allen zijn opgevoed; met die leer ‘naar de godzaligheid,’ die begint met Adam en eindigt met het laatste oordeel; die de redding van den mensch tot het groote drama maakt, tusschen hemel en aarde, op het kruishout voleindigd; die het geheele zedelijke leven ophangt aan 't geloof dat voor 1800 jaar de kwijtschelding van een overgeërfde schuld heeft plaats gehad; die het den tollenaar nog nooit vergeven kan, dat hij niet gezegd heeft: o God, wees mij zondaar genadig <hi rend="spat">in Christus</hi>! die Gode een dienst meent te doen door zijn schepsel met slijk te werpen, op goede werken laag neder te zien en van menschelijke onmacht en bovennatuurlijke genade alles te wachten -; als wij een poos in deze benauwende atmosfeer hebben geademd, dan treft ons bij terugkeer tot Jezus niets zoozeer als het gezonde in zijne levensbeschouwing, de zedelijke ernst zijner godsvrucht zonder omwegen of vonden, de liefde voor den mensch en het natuurlijk menschelijke in hem. Men zou hem zeker vreemd hebben doen opzien zoo men hem verhaald had, dat er een tijd zou komen waarin men van eenige zedeleer zou zeggen dat het <hi rend="spat">maar</hi> een zedeleer was; een tijd waarin zij zouden geacht worden onrecht te doen, die hem een godsdienst- en zedeleeraar noemden! - Zijn moeder, broeders en zusters zijn immers die den wille Gods doen. Op een steenrots heeft hij gebouwd die naar Jezus' woorden doet. Aan den boom kent men de vruchten. - Over het geheel genomen zijn de personen in Jezus' gelijkenissen, evenzeer als zijn eigen geboden, zoo eenvoudig en waar, zoo weinig met godgeleerde gedachten verzadigd, dat zij het goede als vanzelf sprekend schijnen te eischen en te volbrengen. Aan den
<pb n="246"/>anderen kant behoeft het nog veel minder betoog, dat godsvrucht haar ziel en leven is! Jezus heeft nooit een daad van godsvrucht geboden of volbracht, die niet tegelijk een zedelijke daad was; omgekeerd nimmer een zedelijk gebod gesteld, dat niet wortelde in de religieuse natuurwet van het hart.</p>
<p>&nbsp;</p>
<p>De eenheid, waarvan wij spreken, wordt geëischt door het geweten. Geen vernederender vonnis dan dit, dat iemands daden zijn geloof te schande maken. Geen grooter afkeer dan van een schijnvrome. Geen klemmender eisch, dan dat de godsdienst zich openbare in het leven.</p>
<p>&nbsp;</p>
<p>Richard Rothe zegt, en de plaats is te schoon om haar niet mede te deelen:</p>
<p><hi rend="spat">Ja gewiss, es ist ein überschwängliches Gut, für seine Person wirklich und mit Gewissheit einen heilig gnädigen Gott zu besitzen, aber ein wahres Gut doch eigentlich nur dann</hi>, <hi rend="spat">wenn man einen solchen Gott zur Arbeit an einer bestimmten Aufgabe in der Welt besitzt</hi>. <hi rend="spat">Da meinen Viele, die Frömmigkeit reiche noch über den Umfang der Sittlichkeit hinaus, ja, Das sei erst die eigentliche und die rechte Frömmigkeit, was noch hinaus liegt über diese Linie; sie sehen die Frömmigkeit nur, wenn sie ihnen apart präsentirt wird, rein als solche, die Seele, als pure Seele, aus ihrem Leibe extrahirt</hi>. <hi rend="spat">Diese sittlich leere, diese blosse Frömmigkeit ist
<pb n="247"/>etwas sich innerlich widersprechendes, ein Gespenst der Frömmigkeit, ein Schemen, den man nicht fassen kann, die blühende Farbe des Lebens auf dem starren Angesicht eines Leichnams</hi>.</p>
<p>&nbsp;</p>
<p>Zijn godsdienst en zedelijkheid naar haar begrip één, zoodat de volmaakte godsdienst niets kan bevatten, eischen of schenken wat niet tezelfder tijd volkomen zedelijk is en er omgekeerd geen zedelijke daad, regel of neiging kan zijn, die niet in den vollen zin des woords godsdienstig is -, in de werkelijkheid bestaat deze eenheid nog niet.</p>
<p>&nbsp;</p>
<p>In de werkelijkheid is een deel van het menschelijk leven en streven dat, naar het algemeen oordeel, buiten godsdienst en zedewet omgaat, niet onder haar termen valt; een ander deel dat zedelijk is, dat namelijk, naar den maatstaf der menschelijke plichten, uit de behoeften en wederkeerige eischen der samenleving ontstaan, gemeten wordt; een ander deel dat door een specifieke dienst, aanbidding, vereering van God wordt ingenomen. De twee laatstgemelde deelen dekken elkander over zekere uitgestrektheid: - er zijn namelijk zekere plichten die tevens goddelijke geboden geacht worden -, maar niet geheel: er is immers naar het algemeene oordeel eene vroomheid, eene specifiek christelijke vroomheid die boven de zedelijkheid gaat en buiten haar staat.</p>
<p>&nbsp;</p>
<p>Deze drie moeten tot één worden en dat ééne moet zijn de allesomvattende godsdienst.</p>
<pb n="248"/>
<p>De tijd moet komen waarin men geen zoogenaamde neutrale menschelijke handeling meer kent, maar stilzwijgend verwacht dat elke daad het merk van ‘plicht’ en ‘zedelijkheid’ zal dragen.</p>
<p>De tijd moet komen dat er geen enkele zedelijke plicht is die niet beschreven en volbracht zal worden als het gebod van Gods heilige Liefde. Men moet niet meer kunnen zeggen: ik doe gerechtigheid niet omdat God het wil maar omdat het goed is; noch ook, omgekeerd, niet omdat het goed is maar omdat God het wil. Van hunnen kleinste af tot hunnen grootste toe moeten zij weten, dat het ongerijmd en lasterlijk is deze twee te scheiden.</p>
<p>De tijd moet komen dat de godsdienst afzie van den waan en toeleg om zeker geheimzinnig gebied boven het menschenleven te bewaren. Hij zal dit doen, wanneer hij datgene wat wij nu nog moraal noemen tot zich opgeheven heeft. Dan zal hij in staat zijn het rijke, waardige, heilige menschenleven, handel, kunst, industrie, huisgezin, maatschappij, staatsleven, volkerenverkeer en zoo verder aan God te wijden, uit wien, door wien en tot wien alle dingen zijn.</p>
<p>&nbsp;</p>
<p>Dan zijn kerk en staat versmolten in de groote eenheid der humaniteit en het koninkrijk Gods in zijn volheid is gekomen.</p>
<p>&nbsp;</p>
<p>Tot dien tijd toe is het de taak van elken vrome de banier eener geestelijke aanbidding hoog boven het alledaagsche leven op te heffen,</p>
<pb n="249"/>
<p>te getuigen van het heilig recht van den godsdienst,</p>
<p>te profeteeren van zijne overwinning,</p>
<p>deze voor te bereiden door prediking, niet woord en wandel, van den geest desgenen in wiens reine ziel godsdienst en moraal één waren.</p>
<p>&nbsp;</p>
<p><hi rend="i">Ik heb gezegd.</hi></p>
<div type="section">
<head rend="h4">Naschrift.</head>
<p>Met de plaatsing van bovenstaand opstel, door zijne weduwe te onzer beschikking gesteld, meenen wij aan Gorter's vrienden en vereerders geen kleinen dienst te bewijzen. Het zal hun een weemoedig genot zijn den edelen voorganger nog eens weer, als vanouds, te zien optreden met zijn altijd aangenaam woord.</p>
<p>Ook in dit opstel zijn de geest en manier van den auteur gereedelijk te herkennen; de hem eigen eenvoud en frischheid, kloekheid en gratie ontbreken hier niet. Toch was het stuk in zijn tegenwoordige gedaante niet voor de pers bestemd. Weinige jaren geleden, toen Gorter nog predikant was, in een bevrienden kring van collega's voorgedragen, werd het vervolgens ter zij gelegd, als een ruwe schets die te gelegener tijd onder andere materialen bij nauwgezetter behandeling van het vraagstuk eenigen dienst zou kunnen doen. Werkelijk is Gorter in den laatsten tijd zijns levens aan dien arbeid begonnen; helaas, ook aan dien arbeid werd hij ontrukt.</p>
<pb n="250"/>
<p>Zou nu de schets achterwege moeten blijven wijl er geen doorwrochte studie uit groeien mocht? Wij meenden van neen. Voelden wij ons, tegenover een man die zich als schrijver zoo strenge eischen placht te stellen, tot het geven van eenige toelichting verplicht -, ook in de vluchtige schets leeft Gorter, en daarom onthouden wij haar zijnen vrienden niet.</p>
<p>&nbsp;</p>
<p>V.G. en D.V.</p>
</div>
</div>
<div type="chapter">
<interpGrp>
<interp type="secundair" value="vlot002"/>
</interpGrp>
<pb n="251"/>
<head rend="h3">In goed gezelschap.</head>
<q rend="bq">Margretha More's Dagboek (1522-1535). Naar den vijfden Engelschen druk, met inleiding van Dr. J. van Vloten. Haarlem W.C. de Graaff.</q>
<p>‘Met de geschiedenis van den kardinaal Wolsey en zijnen val hangt, helaas, het ontstaan der staatskerk van Engeland zeer nauw samen. Deze kerk, van Hendrik VIII afkomstig en later onder Elisabeth volgens de gevoelens van Calvyn verbeterd, heeft een half geestelijke, half wereldlijke geestelijkheid en een halt protestantschen, half katholieken eeredienst, die ter eener zijde nauw verwant is aan de werktuiglijke vroomheid der piëtisten, ter anderer aan de heerschzuchtige beginselen der Roomsche kerk. Wij zien dan ook dat zij in de zestiende eeuw door piëtisten en in de achttiende en negentiende door aanhangers van de Roomsche kerk hevig geschokt werd. De geschiedenis der kerkverandering in Engeland (want eene kerkverbetering kunnen wij dat wat Hendrik ten aanzien der kerk verordende niet noemen) ontsproot eeniglijk uit den wensch des konings: op een schijnbaar wettige wijze en vol-<pb n="252"/>gens de wetten der Roomsche kerk van zijne eerste gemalin gescheiden te worden.’</p>
<p>Aldus Schlosser, nadat hij heeft laten voorafgaan dat Wolsey viel ‘als een offer van Hendriks wellust,’ wat de ware beteekenis geeft aan 's vorsten poging tot scheiding van zijne eerste vrouw. Hendrik had niet alleen reeds op een andere het oog, maar twee jaar lang wist heel Engeland dat de koning feitelijk in bigamie leefde.</p>
<p>Er zal een tijd komen dat men deze periode uit Schlosser als canonieken tekst zal durven gebruiken, haar gewijd karakter niet zal miskennen al komt zij niet in den gewijden bundel voor. Hendrik VIII is een prachtexemplaar van een schijnheilige. Hij overtreft de wellustelingen die in 't Oude Testament als vroom te boek staan. Hij zet met onovertroffen overmoed niet alleen de welvaart, de rust en den vrede van zijn land, maar ook den godsdienst zijner onderdanen op het spel zijner zinnelijkheid en trekt daarbij een gezicht alsof hij zoo pas uit den biechtstoel kwam en door vreeselijke folteringen verscheurd werd. Hij heeft zijn nicht getrouwd en bij die gelegenheid is eene plaats uit het vijfde boek van Mozes te baat genomen, maar Hendrik zal er straks in het vierde een vinden, die zijne verbindtenis met Catharina als een bloedschendige veroordeelt. Sinds is zijne ziel onrustig in hem, namelijk van het oogenblik af dat zijn oog viel op een schoone hofdame der koningin, en deze hofdame weigerde zijn bijzit te wezen indien hij niet beloofde haar ‘op een schijnbaar wettige wijze en volgens de wetten der Roomsche kerk’ tot zijne vrouw te maken. Hendrik was op dat tijdstip drie en dertig jaar oud en vader van vijf kinderen. Mooie leeftijd om tusschen de kerk en den harem een goed figuur te willen handhaven, vooral als men koning is!!....</p>
<pb n="253"/>
<p>Met die houding van Hendrik VIII hangt nu de wording der staatskerk in Engeland ten nauwste samen. Schlosser voegt er terecht ‘helaas’ bij. De wellust toch was 't die den koning aandreef tot zijn bekende kibbelarijen met den paus toen deze, minder uit gemoedsbezwaar dan wel uit vrees voor Keizer Karel V, Catharina's neef, zijnen voorganger Julius II niet zoo gereedelijk voor feilbaar wilde verklaren door te ontbinden wat deze gebonden had. Doch die wellust heeft 't hem niet alleen gedaan. Er kwamen andere beweegredenen hij, waardoor Hendrik zich meer en meer heengedreven zag naar het schisma dat hem op éene lijn bracht met zijne doodvijanden de protestanten, ofschoon 't hem gewenscht moest voorkomen zoolang mogelijk de goede verstandhouding met den kerkvorst van Rome te blijven handhaven. Zijn geweten sprong over de breede wateren van eed en plicht gemakkelijk heen, terwijl het staan bleef voor de greppels en slooten der uiterlijke vormen.</p>
<p>Bij den wellust voegde zich de ijdelheid. Merle d'Aubigné vult Schlosser aan wanneer hij ons den koning schetst als den schoonsten man van zijn tijd, die in tournooi op tournooi de overwinning behaalde, 't zij door zijn lichaamskracht en vlugheid, 't zij door de handige beleefdheid zijner tegenpartij; die voorts door Wolsey en al wat hem omringde gevleid en bedorven werd tot hij zich inbeeldde dat hij niet alleen de volmaaktste ridder en galantste koning was, maar ook de aangewezen verdediger van het geloof, de kampioen voor de kerk, de evenknie van Maarten Luther. Toen Clemens hem later den titel van Beschermer des Geloofs had geschonken, kwam de booze geest en fluisterde hem in dat hij meer was dan Clemens zelf, dat de ketterij alleen van de aarde zou kunnen uitgeroeid worden wanneer hij al zijn talent, al zijn
<pb n="254"/>macht en al zijn wetenschap vereenigde om Luther en de zijnen te bestrijden. Daarbij lette men wel op het volgende feit, door Merle d'Aubigné in herinnering gebracht: ‘De koning was werkelijk niet geheel en al vreemdeling in de Roomsche dogmatiek. Vermoedelijk was hij bestemd geweest om, indien Arthur niet gestorven ware, Aartsbisschop van Canterbury te worden. Thomas van Aquino, Bonaventura, tournooien, banketten, Elisabeth Blunt en andere van zijne maîtressen, zij vervulden altegader de ziel en het leven van dezen vorst, die nu en dan in de hofkapel missen liet uitvoeren door hemzelven gecomponeerd.’</p>
<p>Alzoo naast den wellust en de ijdelheid de grofste vleierij! Kon 't anders of dit alles te zamen moest een monster scheppen? Nauwelijks is het beruchte boek tegen Luther in 't licht verschenen of de fanfaren vervullen het luchtruim. ‘'t Is het geleerdste werk dat ooit geschreven werd,’ riep de een. ‘'t Is alleen te vergelijken met de werken van den Heiligen Augustinus,’ verzekerde een ander. ‘Hij is meer dan Constantijn de Groote, meer dan Karel de Groote. Hij is de tweede Salomo,’ juichte een derde. Ja, Leo X zelf verklaarde, toen het werk hem in plechtige audientie door den deken van Windsor aangeboden was (en waarschijnlijk door Z.H. nog niet gelezen), dat de H. Geest den koning had bijgestaan, want dat zoodanig werk de krachten van een gewoon mensch te boven ging.</p>
<p>Blijf eens nederig als een paus zich zoo over u heeft uitgelaten! Burnet was overtuigd dat Hendrik zelf niet twijfelde of er was inspiratie in 't spel; iets wat hem dubbel te stade kwam toen Luther en de zijnen luide verkondigden dat het boek een prul was en niet de koning maar zijn kapelaan 't geschreven had. Van de bewering van enkele anderen, dat Fisher
<pb n="255"/>of Erasmus er de hand in gehad hadden, wilden zij niet eenmaal hooren.</p>
<p>Wat nu de oprichting van den nieuwen pauselijken zetel te Greenwich betreft, scheen de daad van Hendrik moediger of overmoediger dan zij feitelijk was. Het Engelsche volk schrikte zoo heel erg niet toen de koning den paus te Rome de gehoorzaamheid opzegde om ook in geestelijke aangelegenheden voortaan zich zelf te helpen. Alleen moest Hendrik zekere kleinigheden in aanmerking nemen. Hij moest zich niet feitelijk afscheiden van de kerk. Hij moest allen schijn van gemeenschap met het Duitsche protestantisme vermijden. Nu, tegen dien schijn was Hendrik gewaarborgd door zijn boek; dus kon hij voor 't overige zijn gang gaan. Schlosser herinnert ons hoe Fox en Gardiner reeds vóor Wolsey's dood den paus dezen waren stand van zaken geschetst hadden. ‘Deze mannen,’ schrijft hij, ‘hadden den paus in een geheime samenkomst verklaard dat, als hij voortging de zaak des konings te rekken, de zaak in Engeland voor hem verloren was; dat de neiging van het Engelsche volk en der geestelijkheid, om zich aan de heerschappij van den Roomschen stoel te ontworstelen, reeds al te groot was en dat de paus derhalve, zoo de koning aan zijne geestelijkheid den vrijen teugel gaf, weldra zien zoude dat er dingen aan den dag kwamen die tot nu toe nog in het hart verborgen werden gehouden.’</p>
<p>Er stak dus meer achter de geheele beweging dan Hendrik zelf begreep; er waren anderen die dit wel begrepen. Terwijl de koning alleen zijn wellustig hart zocht te dienen, diende hij den geest van vooruitgang. Hij werd door mannen, die hun tijd beter begrepen, gebruikt, terwijl hij zich inbeeldde dat het heelal draaide op zijne wenken. Die mannen waren
<pb n="256"/>niet Wolsey of de pauselijke legaat, die zijne plannen van echtscheidingen nu eens in de hand werkten en dan weer dwarsboomden uit politiek van den dag, maar integendeel zij die hem voortdurend stijfden in zijn verzet tegen den paus en hem voet voor voet, en zijns ondanks, tot een schisma dreven waarvan hij nooit gedroomd had, waarvoor hij nog de oogen sloot toen 't reeds een voldongen feit was. Die mannen waren Thomas Cranmer en Thomas Cromwell. Hun sluwe staatkunde bracht den wellustigen koning werwaarts zij wilden. Zij zijn daardoor feitelijk de hervormers van Engeland geworden. Men doet verkeerd wanneer men hen daarom prijst en aldus om de uitkomst het onverantwoordelijke van hun gedrag voorbijziet. De voorliefde voor het protestantisme heeft echter menigeen daartoe verleid, vooral ten aanzien van Cranmer. Zelfs Schlosser, anders zoo vrijmoedig-onpartijdig tegenover vriend en vijand, is er bij de beoordeeling van den aartsbisschop van Canterbury ingeloopen; waarschijnlijk als de meeste geschiedschrijvers omgekocht door het tragische uiteinde van zijnen held, meer bijzonder door den moed waarmee deze onder Maria de bloedige den marteldood onderging. Doch een historicus behoort boven de zwakheden van gewone toeschouwers verheven te zijn, elk feit op zichzelf met gelijke onpartijdigheid te beoordeelen. En met dien maatstaf gemeten wordt Cranmer een laffe hoveling, een eerzuchtige die onder het priesterlijk kleed zeer alledaagsche streken verborgde, een man zonder nauwgezetheid van geweten, een protestantsche Jezuiet. Van zijn vriend Cromwell geldt nagenoeg hetzelfde. Ook deze, ofschoon geen geestelijke, had voorliefde voor de leer van Luther die door zijn koning gehaat werd als de gruwelijkste ketterij, doch verkoos liever de kromme dan de rechte wegen te bewandelen, gelijk wij zien zullen.</p>
<pb n="257"/>
<p>Reeds twee jaar vóor den dood van Wolsey, toen Hendrik meer dan ooit met de handen in 't haar zat, was Cranmer (‘de groote hervormer van Engeland,’ zooals wij uit onze schoolboeken hem leerden noemen) zijn reddende engel geweest door een fijn uitgedacht plannetje. Het moest Zijne Heiligheid dwingen den koning van Engeland te wille te zijn bij de quaestie der echtscheiding, en dezen tevens beschermen tegen den toorn van Karel V. De koning zag niet wat Cranmer wel zag, hoe door dat plan de eerste schrede gezet werd op den weg van het schisma, hoe Hendrik straks, vanzelf de aangewezen richting volgende, tot het uiterste zou moeten doorgaan. 't Kwam er immers maar op aan, een vorm te vinden waaronder het mogelijk werd zonder openbare ketterij een ander gezag boven dat van den paus te plaatsen. Aan Cranmer de eer dat gezag aangewezen te hebben.</p>
<p>'t Was aan het kleine hof van zekeren baron te Waltham, waar Cranmer huisonderwijzer was, dat Hendrik dezen zijn toekomstigen kanselier 't eerst ontmoette. Cranmer liet zich door twee erkend rechtzinnige katholieke geestelijken aan Z.M. voorstellen. Dezen verzuimden niet den koning te vertellen hoe hun vriend hoogleeraar te Oxford geweest was, doch om zijn huwelijk deze betrekking had laten varen. Voorts gaven ze hoog op van zijn groote kracht als geleerde in het canonieke recht. Indien de koning goeden raad noodig had ten opzichte van zijne echtscheiding, dan was Cranmer juist de man die Z.M. leek. Toen de koning nu Cranmer bij zich ontbood en hem raad vroeg, bleek het dat dit werkelijk 't geval was. Cranmer had de quaestie blijkbaar al bestudeerd en vroeg in de termen der theologanten octrooi voor zijn uitvinding. Hendrik had niets te doen dan door alle beroemde godgeleerden en alle universiteiten
<pb n="258"/>van naam in Europa een advies te laten uitbrengen. Was dit advies gunstig (Cranmer heeft waarschijnlijk geknipoogd terwijl hij dit zeide), was dit advies gunstig, dan kon Hendrik het den paus voorleggen. De paus, gerugsteund door zoo vele uitleggers van het canonieke recht, dat is zoogoed als door het canonieke recht zelf, zou toegeven en de echtscheiding kon op die wijze zeer spoedig een voldongen feit zijn.</p>
<p>Men zegt dat Hendrik dezen raad zoo verstandig vond dat hij uitriep: ‘Nu hebben wij het varken bij de beide ooren,’ waarbij hij waarschijnlijk op niemand personeel het oog had, maar eenvoudig toegaf aan de ruwe vroolijkheid welke hem en zijnen tijdgenooten eigen was zoodra 't hun meeliep in de wereld. De koningen van Oud Engeland hadden ontegenzeggelijk in hunne manier van spreken nu en dan iets van ordinaire kroegloopers. Voor koning Hendrik was de raad van Cranmer het ei van Columbus. Met de professoren in het canonieke recht en met de universiteiten zou hij wel klaar komen.</p>
<p>Waarlijk, hij kwam boven verwachting klaar. De Engelsche universiteiten werden net zoolang geplaagd tot zij meenden dat zwart wit was en in hare stoffige bibliotheken geen daglicht van kaarslicht meer konden onderscheiden. De geleerden van Bologna, Padua en Ferrara lieten zich natuurlijk omkoopen. In Frankrijk vond Hendrik op dat oogenblik een krachtigen steun in zijnen neef en broeder den koning, die hem op zijn beurt in meer wereldsche vraagstukken noodig had en de man scheen om zijn eigen professoren ook goed onder den duim te hebben. Alleen in Duitschland ging 't niet zoo grif wijl Catharina een tante van den keizer was; maar daarom vergenoegde men zich met eenige dubbelzinnige verklaringen van enkele geleerden. Zelfs Luther, die 't waarlijk niet deed om Hendrik te believen maar door de quaestie zelve aan 't soezen raakte, zelfs Luther
<pb n="259"/>gaf een advies dat ter zake dienen kon. De eerlijke monnik sprak als zijn gevoelen uit dat hij, ja, tegen de echtscheiding onoverkomelijke bezwaren had, maar dat zijns inziens niets den koning verhinderde twee vrouwen tegelijk te hebben. Abraham, Isaak, Jacob en verscheiden koningen van het Oude Testament waren Z.M. daarin voorgegaan. Doch Hendrik zei waarschijnlijk bij zichzelf, dat hij dit ook wel wist en 't al lang in practijk gebracht had.</p>
<p>Adviezen genoeg derhalve! En die heele paperassenboel ging naar Rome.</p>
<p>Helaas, nu wilde de Paus, die alles bedaard had afgewacht, geen toestemming geven en haalde zich daardoor den bekenden merkwaardigen brief van den Engelschen Tartuffe op den hals. Hendrik vertelde hem dat hij feitelijk in bigamie leefde, dat dit de schuld van den paus was die hem niet van zijn eerste vrouw wilde verlossen; dat hem dus niets anders overbleef dan zijn eigen moraliteit buiten den paus om te redden, dat hij dit verplicht was aan zijn geweten ('t welk van twee kwaden het minste behoorde te kiezen) en vooral aan het Engelsche volk, 'twelk in casu tusschen twee troonopvolgers zou moeten beslissen. Hij, Hendrik, wies zijn handen in onschuld. Zijne Heiligheid moest 't maar weten.... Doch Zijne Heiligheid, die tusschen twee vuren zat, èn Keizer Karel V èn Hendrik te vrind wilde houden, hield zich alsof hij 't maar niet met zichzelf eens kon worden en schoof de zaak op de lange baan.</p>
<p>In dit tijdperk kwam Cromwell op den voorgrond en bewees zijnen koninklijken meester, dat hij zeer gevoeglijk wereldlijk en geestelijk hoofd van Engeland tegelijk kon wezen. Indien men maar niet aan de kerkleer tornde en zich daardoor onthield van alle gemeenschap met de Duitsche
<pb n="260"/>protestanten, dan zou het volk wel gaarne meegaan met de beweging. Wij hebben boven reeds gezien dat die meening volkomen juist was.</p>
<p>Waarom kreeg Hendrik nu weer gemoedsbezwaren? Waarom vroeg hij hoe 't mogelijk zou zijn de hoogste kerkelijke waardigheid aan hem op te dragen zonder een wettig en naar de gebruiken en reglementen ingericht conclave? Alleen dan (dus meende hij) wanneer al de rechten, die de aartsbisschoppen met den paus gemeen hebben, aan de hoogste kerkelijke autoriteit in Engeland, den aartsbisschop van Canterbury, werden overgedragen, alleen dan kon er immers sprake zijn van een geregelde behandeling van zaken buiten den paus om? 't Kwam er op aan, iemand te vinden die deze rechten wist te bemachtigen en van wien men zeker was dat hij ze daarna gebruiken zou volgens het verlangen van den koning en van Anna Boleyn. En de daarvoor aangewezen man was niemand anders dan Cranmer. Eigenlijk was dit plannetje reeds vroeger klaar gemaakt, maar er was een leelijk incident ontstaan. Toen de vrouw van Cranmer overleden was, wier aanwezen haren echtvriend gelijk wij zagen weleer een professoraat kostte, had deze zich weer laten wijden. Doch Cranmer was, toen hij in Duitschland de adviezen der geleerden opzamelde, onder de hand verliefd geworden en wel op de nicht van den erkenden Lutheraan Osiander.... En hij was opnieuw getrouwd, de deugniet!</p>
<p>Dat wist de koning evenwel niet. In zijn ijver voor de vormen zou hij anders over dat struikelblok niet zijn heengekomen. Er waren immers toch nog elf formaliteiten tot wegneming van informaliteiten in acht te nemen eer de paus de verheffing van Cranmer tot aartsbisschop van Canterbury bekrachtigen kon? Doch nu had Hendrik ook een puik vicarius van Zijne Heiligheid. Cranmer was ten volle bereid het huwe-<pb n="261"/>lijk met Catharina van Arragon te ontbinden en dat met Anna Boleyn in orde te brengen. Daarbij zag hij er geen bezwaar in om toch den paus, wiens directen wil hij daardoor weerstreefde, gehoorzaamheid te zweren, al zou dit laatste dar ook maar zoolang duren tot men den Roomschen Kerkvorst geheel en al missen kon.</p>
<p>Cranmer maakte bij deze gelegenheid gebruik van de zoogenaamde reservatio mentalis, een hulpmiddel dat een fatsoenlijk hervormer gereedelijk aan gindsche zijde van de Alpen zou gelaten hebben. Hij riep vóor zijne eedaflegging vier getuigen in de kapel van St. Stephanus te Westminster bijeen en verklaarde daar plechtig, dat hij zich door den eed, dien hij zou afleggen, tot niets gebonden achtte wat strijdig was met Gods wet of met de rechten des konings, en dat hij den eed dus alleen maar voor de leus deed. Hij was er nu af en Cranmer werd den volgenden dag tot aartsbisschop gewijd, onder groot ceremonieel, met aanroeping van God en alle Heiligen.</p>
<p>Spoedig bleek het dat Cranmer er werkelijk niets van gemeend had.</p>
<p>Men begon met bij parlementsacte te verklaren, dat ieder die zich van eenig geestelijk hof op den paus beroepen zou des doods schuldig was. Onmiddellijk daarop werd de vereenigde Engelsche geestelijkheid gedwongen twee gewetensbezwaren van den koning uit den weg te ruimen. Daarop volgde een openbaar schrijven van den nieuwen aartsbisschop aan den wellustigen koning, waarin hij met nadruk wees op de ontzettende gevolgen welke 't voor de rust van het rijk zou hebben als de wettigheid der geboorte van den troonsopvolger in twijfel kon getrokken worden. Hij smeekte Z.M. aan de onzekerheid dienaangaande een einde te maken door
<pb n="262"/>hem, den aartsbisschop, een geestelijk hof te laten benoemen ten einde de zaak der echtscheiding te onderzoeken en te beslissen. Het behaagde Z.M. den koning goedgunstig op dat verzoek te beschikken.</p>
<p>Het geestelijk gerechtshof in casu was spoedig bijeengebracht. De aartsbisschop verzamelde de geheele geestelijkheid van zijn sticht, benoemde het geestelijk hof (en zichzelven tot voorzitter daarvan) en sprak bij afwezigheid van Catharina van Arragon, die hij listig verwijderd en van een beroep op den paus terughield, de scheiding tusschen den koning en zijn eerste gemalin uit. Den 23 Mei 1533 werd dit vonnis openlijk afgekondigd. Eenigen tijd later werd Anna Boleyn met alle ceremoniën gekroond.</p>
<p>&nbsp;</p>
<p>Wij zullen in deze treurige knoeierijen niet verder indringen. Wat wij wilden aantoonen is daghelder door de feiten bewezen, namelijk, dat de rol die Cranmer en Cromwell, maar vooral de eerste, hierbij gespeeld hebben alleszins verachtelijk geweest is. Schlosser, die steeds den mond vol heeft van den ‘edelen en godvruchtigen’ aartsbisschop, krijgt het nu en dan zelf te benauwd. Een paar malen acht hij zich verplicht nadrukkelijk te verklaren, dat er aan de handelingen van zijn heilige een luchtje was, en zeer bepaald stelt hij hem, als 't er op aankomt, achter bij Thomas Morus den kanselier, wien Cranmer en Cromwell wel poogden te redden, maar die desniettegenstaande den marteldood moest sterven omdat hij een geweten had en geen begrip van de reservatio mentalis.</p>
<p>Als wij zoolang bij Cranmer hebben stilgestaan is 't dan ook om Thomas Morus des te meer in het licht te plaatsen,
<pb n="263"/>met andere woorden, om te doen zien dat men protestant, hervormer, en wat niet al, wezen kan en 't toch afleggen tegenover een eerlijk katholiek voor wien ja ja en neen neen is; een ontdekking die wel niet nieuw of bijzonder is, maar door protestantsche geschiedschrijvers zeer dikwijls uit het oog werd verloren. Macaulay heeft ook hier weer goed gezien. Hij zegt van Cranmer met even zoovele woorden:</p>
<p>‘Thomas Cranmer was de man, die het voornaamste aandeel gehad heeft in de vaststelling van de voorwaarden der verbindtenis, waaruit de Anglicaansche kerk ontstond. Hij vertegenwoordigt de beide partijen die destijds elkanders bijstand noodig hadden. Hij was godgeleerde en staatsman tevens. Als godgeleerde was hij ten volle bereid om op den weg der veranderingen even ver te gaan als eenig Zwitsersch of Schotsch hervormer. Als staatsman wenschte hij de organisatie te behouden die, vele eeuwen lang, voor de oogmerken der Roomsche bisschoppen zoo verbazend dienstig geweest was, en waarvan men in 't vervolg gelijken dienst mocht verwachten voor de bedoelingen der Engelsche koningen en hunner ministers. Zijn karakter en zijn gaven maakten hem uitermate geschikt om als bemiddelaar op te treden. Heilig in zijn woorden, niet nauwgezet in zijn daden, onverschillig voor alles, stout in zijn denkbeelden, een lafaard en een oogendienaar als het op handelen aankwam, een verzoenbaar vijand en een lauwe vriend, was hij in alle opzichten berekend om de voorwaarden te regelen van het verbond tusschen de kerkelijke en wereldlijke vijanden des pausdoms.’</p>
<p>Dat klinkt heel anders dan de loftuitingen van Schlosser, zoo zelden afgebroken door een hulde aan de onweerstaanbare waarheid. Macaulay ziet niet voorbij dat Cranmer <hi rend="spat">the right man on the right place</hi> was in de dagen, toen de kerk-<pb n="264"/>ordening van Engeland tot stand moest komen; maar hij is daarom niet blind voor zijn fouten, ja, hij wijst rechtstreeks aan hoe die fouten door den aartsbisschop van Canterbury tot een systeem verwerkt waren, waaruit de onverzoenlijke tweespalt in zijn handelingen moet verklaard worden. Als godgeleerde zoo radicaal als de radicaalste, was hij als staatsman een voorstander van de oude leer, in zoover als deze het gezag in wereldlijke en geestelijke aangelegenheden ten behoeve van den koning en de kerkelijke grootwaardigheidsbekleeders handhaafde. Daardoor heeft Cranmer meer dan iemand het zegel van zijn karakter op de halfslachtige Anglicaansche kerk afgedrukt en verstaan wij ook te haren aanzien de uitdrukking <hi rend="spat">heilig in woorden, niet nauwgezet in daden</hi>; want heilig beteekent hier niets anders dan zalvend, dat is kerkelijk geijkt, dat is in <hi rend="spat">dit</hi> geval gehuicheld of zinledig. Het gebrek aan nauwgezetheid in daden wordt genoegzaam geillustreerd door de geschiedenis der Engelsche kerk om er hier niet verder over uit te weiden.</p>
<p>Hoe steekt tegenover den dubbelhartigen Cranmer de koninklijke figuur van Thomas Morus af! Bij dezen geen zweem van transactie tusschen overtuiging en tijdelijk belang, tusschen de politiek van een eerlijk gemoed en de berekeningen van 't geen men langs slinksche wegen zou kunnen verkrijgen. Hier hebben wij te doen met iemand die heilig in woorden en nauwgezet in daden was.</p>
<p>Het leven van Thomas Morus is een doorslaand bewijs voor de waarheid dat de mensch zijn lotsbeschikking slechts gedeeltelijk in handen heeft, dat anderen hem vaak binden en brengen waar hij niet wezen wil. Immers, indien er ooit een man geweest is die met een bescheiden deel van aardsche grootheid tevreden was, dan was het deze man, wien de
<pb n="265"/>waardigheid van kanselier letterlijk voor de voeten gegooid werd, ja, wien in die onwillig aanvaarde betrekking hooger eer ten deel viel dan aan eenigen grootwaardigheidsbekleeder van dezen rang voor of na hem.</p>
<p>Wij herinneren kortelijk de volgende feiten: Thomas More was de zoon van een lid van Kings-bench en werd in 1480 te Londen geboren. Na eerst, overeenkomstig de gewoonte van die dagen, een paar jaar als page aan het hof van kardinaal Morton, aartsbisschop van Canterbury, verkeerd te hebben, bezocht hij de universiteit te Oxford en wijdde zich voornamelijk aan de rechtsstudie. Weldra was zijn naam als een van de bekwaamste juristen beroemd en werd hem het ambt van onder-sheriff opgedragen. Door Wolsey aanbevolen en aan Hendrik VIII voorgesteld, verwierf hij zich zonder bepaalden toeleg van zijn kant de bijzondere genegenheid van dien vorst, die hem een plaats in zijnen geheimen raad schonk en hem herhaaldelijk in diplomatieke zendingen gebruikte. 't Is evenwel twijfelachtig of de genegenheid van weerskanten kwam. Zeker is 't dat More van den aanvang af een zekere terughoudendheid in acht nam. Zijn eerlijk, rond karakter kon geen vrede hebben met de wispelturigheid van zijn vorst.</p>
<p>Na het sluiten van den vrede in 1529, waaraan More het grootste aandeel genomen had, werd hij door den koning tot Lordkanselier benoemd en met de zorg voor het rijkszegel belast. Volgens getuigenis van vriend en vijand nam More zijne betrekking met zeldzame eerlijkheid en onpartijdigheid waar. Alleen betoonde hij zich een onverbiddelijk vijand van de aanhangers van Luther en legde hij een buitengewonen ijver voor de handhaving van het katholicisme aan den dag. Merkwaardig is uit dat oogpunt vooral de plechtige wijze waarop hij de
<pb n="266"/>bijbelvertaling van Tindal liet verbranden, een maatregel die hem in een andere eeuw naar zekere rubriek van krankzinnigen zou hebben verwezen, doch die destijds geheel in overeenstemming was met de heerschende denkbeelden. Ook handelde More te dien aanzien zonder twijfel in den geest van zijn heer. Evenwel, toen die heer zijn gehoorzaamheid op de proef stelde tegenover den paus, toonde More zich alles behalve geneigd om op dien weg hem te volgen. Met mannelijken moed verzette hij zich tegen de plannen van Hendrik, zoodra hij inzag wat het fatale einde van de worsteling met den heilgen stoel moest worden, anders gezegd, hoe wellust en ijdelheid het Engelsche hof in botsing zouden brengen met al degenen die aan de vaderlijke godsdienst gehecht waren. More nam toen een kloek besluit. Hij legde al zijne betrekkingen neer en trok zich in zijn landelijke woning te Chelsea, destijds nog buiten Londen, terug. Hier leefde hij rustig voor zijne familie en de wetenschap, in niet zeer ruime omstandigheden.</p>
<p>Doch Hendrik, geprikkeld door dezen rustigen tegenstand van zijn voormaligen vriend en (wat meer zegt) van een eerlijk man die aldus openlijk protesteerde tegen zijn schandelijk gedrag, liet More geen rust. In 1534 werd ook dezen het successiestatuut voorgelegd, waarbij de erkenning van de nietigheid van Hendriks eerste huwelijk op den voorgrond stond. More weigerde te teekenen. Hij wilde wel de erfopvolging, zooals die door Hendrik geregeld was, bezweren, maar weigerde zijn geweten met de aanneming van de andere punten te bezwaren. Koning Hendrik liet hem daarom gevangen nemen en tegelijk met Fisher, den bisschop van Rochester die zich even zoo weerbarstig getoond had, in den Tower gevangen zetten. Hier behandelde men hem zeer hard,
<pb n="267"/>in de hoop hem daardoor tot toegeven te nopen, doch 't was te vergeefs, zoodat de koning na dertien maanden zich genoodzaakt zag zijn ouden vriend de duimschroeven nog wat sterker te laten aanzetten, of liever, hem te stellen tegenover de vraag van leven of dood. De Paus-koning vorderde van al zijne onderdanen den supremaats-eed, dat is, zijne huldiging als gezalfde met den Heiligen Geest, dat is, de erkenning van zijn geestelijk oppergezag. More aarzelde geen oogenblik. Als christen meende hij geen wereldlijke macht als kerkelijke overheid te mogen erkennen. Niets, zelfs niet de beden zijner bloedverwanten, was in staat hem te doen wankelen. Na een procedure overeenkomstig de gewoonte des konings werd More dienvolgens den 6<hi rend="sup">den</hi> Mei 1535 tot de galg verwezen, welke straf Hendrik genadig in onthoofding veranderde. More stierf den 6<hi rend="sup">den</hi> Juli daaraanvolgend den marteldood, met een gelatenheid die alle toeschouwers ontroerde. Er ging een kreet van verontwaardiging door geheel Europa op.</p>
<p>'t Beste beeld van More vindt men in de brieven van zijn vriend Erasmus, terwijl Hans Holbein, de jonge, zijn gelaatstrekken voor de nakomelingschap heeft bewaard. Voorts heeft More in zijn Utopia en andere geschriften zichzelven een gedenkteeken gesticht, dat onze achting voor dezen moedigen katholiek tot bewondering opvoert.</p>
<p>&nbsp;</p>
<p>Het boekje dat voor ons ligt, en welks titel wij boven dit opstel schreven, is een hoogst voortreffelijk boekje. 't Behoort tot de beste producten der fantasie en houdt tegelijk den draad der historie met zeldzame nauwgezetheid vast. Ofschoon wij konden volstaan met het aan te bevelen, hebben wij geen weerstand kunnen bieden aan de verleiding 't als op den voet te volgen, overtuigd dat de indruk even frisch blijft voor
<pb n="268"/>wie het straks ter hand zal nemen. De aantrekkelijkheid ligt immers niet in het tragische van de ontknooping, die ten overvloede bekend is, maar in de fijne teekening van het familieleven dat voor More in zijn dagen van tegenspoed een bron van troost was.</p>
<p>‘Wij maken,’ schrijft Dr. J. van Vloten in zijn verdienstelijke voorrede, ‘wij maken als een deel van het te Chelsea gevestigde gezin uit, wandelen er meê aan de oever van den Theems of bevaren zijnen stroom; doorschrijden velden en weiden, of verlustigen ons in 't hooiland; slaan al zingende of psalmeerende de behulpzame hand aan bij 't boterkarnen, of houden ons in 't studeervertrek met de beschavende lectuur van de schriften der Oudheid bezig. Wij zien More als huisvader en kanselier, begeleiden hem in zijn grootheid en - niet minder groot voorwaar - in zijn val. Met zijn dochter maken wij ten slotte de eizingwekkende nachtelijke strooptocht meê, om, als een heilig kleinood, zijn afgehouwen hoofd meester te worden; en wij worden bij dat alles een zedelijk genot deelachtig, als slechts de belangstellende aanschouwing kan schenken van 'tgeen het menschelijk gemoed, alleen op waarheidvollen eenvoud uit, verkwikkends en verheffends biedt.’</p>
<p>'t Is geen woord te veel. De schrijfster (want de hand eener trouw verraadt zich op elke bladzijde), de schrijfster heeft haar best gedaan om het boekje tot een der meest intieme letterkundige producten te stempelen. Zij koos met fijnen tact den vorm van een dagboek en gaf de pen in handen aan More's meestgeliefde dochter, die het diepst in den geest van naar beroemden vader was ingedrongen en zonder twijfel ook de talentvolste van den geheelen kring. Haar dagboek omvat de laatste veertien jaren van More's leven en al de ijzingwekkende bijzonderheden van zijn dood die, gelijk Dr. Van Vloten
<pb n="269"/>opmerkt, zuiver geschiedkundig zijn. Letten wij daarbij op de omstandigheid, dat de schrijfster aan Margretha een nog hooger taak heeft opgedragen, wat Dr. Van Vloten met de volgende woorden omschrijft:</p>
<p>‘Verplaatsen wij ons, om 't in zijn volle waarde te genieten, nog eenige oogenblikken te midden van 't gezin en in de dagen, die 't ons voorstelt; en trachten wij ons daartoe, uit onze hedendaagsche omgeving en begrippen, wèl over te brengen in de zoo verschillende van toen. Houden wij ons wèl voor oogen, dat wij hier, uit de dagen der Hervorming, een geloovig Roomsch huishouden voor ons zien, met geen of weinig onroomsche bestanddeelen, en beginnen wij dus al aanstonds met dat gemoedelijk geloof voor lief te nemen, hoe verschillend van 't onze het zijn mag. Het is niet dat geloof wat onze belangstelling wekt, het is het hart, dat in den geloovigen boezem klopt, men zou haast willen zeggen: in spijt van dat geloof. Want - om dit in 't voorbijgaan op te merken - de groote Kanselier wiens beeld ons hier geschetst wordt, liet zich, trots al de verdraagzaamheid in zijn <hi rend="spat">Utopia</hi> aanbevolen, door den ernst, waarmeê hij zijn kerkgeloof handhaafde, soms tot ketterjacht verleiden; en de schrijfster heeft dan ook niet verzuimd, hem tegenover zijn min of meer onroomsch gestemden schoonzoon in dien geest te tinten, zonder den weldadigen indruk van zijn even krachtig als beminlijk beeld daardoor voor ons te verflauwen. Zij heeft ons, in hem en de besten der zijnen, <hi rend="spat">menschen</hi> van 't degelijkst en edelst gehalte weten te teekenen, Roomsch van kerkgeloof - gelijk hun tijd dat meêbracht - maar edel van inborst, en met wie en onder wie 't een genot is te verkeeren.’</p>
<p>Ziedaar genoeg om het boekje te kenmerken, niet alleen als belangwekkend door de feiten die 't ons herinnert en de karak-<pb n="270"/>ters die 't schetst, maar ook als in hooge mate bezielend door de duizend vragen en bedenkingen, die onder het lezen bij ons opkomen. More staat voor ons in een tijd van heftigen strijd vóór en tegen het nieuwe licht der zestiende eeuw, als een edel en geleerd man die, ten deele behebt met de vooroordeelen van zijne dagen, half met bewustheid en half zijns ondanks de hydra van domheid, bijgeloof en huichelarij bij de keel vat. Hij doet het met vaste hand, doch met afgewend gelaat. Hij valt, doch niet in een openlijke worsteling met de beginselen van zijn tijd maar, schijnbaar als offer voor een bijzonder gemoedsbezwaar, in een op zichzelf staand geval. Hij is een geleerde, maar acht zich als katholiek gebonden aan blinde gehoorzaamheid tegenover Z.H. den Paus. Hij voelt zich meesleepen door den stroom der eeuw, doch tracht zich niettemin een rustig huis te bouwen aan den oever. Hij ziet dat de wereld op hare grondvesten bewogen wordt, maar bidt dat God hem den vrede gunne waaraan zijn hart genoeg heeft, hem late leven als een vergeten burger, voor de wetenschap en de zijnen, daar buiten op het stille land.</p>
<p>Er is in dit boekje dus schijnbaar niets treffends, dan wat de feiten der historie daaraan hebben toegebracht. De schrijfster heeft al 't mogelijke gedaan om het tragische te overstemmen door 't idyllische. Toch tintelt het krachtigste gemoedsleven in elken regel. Van den beginne af gevoelt de lezer dat hij met geen alledaagsche dingen te doen heeft, dat er onder die kalme oppervlakte een zee van hartstochten kookt, die te eeniger tijd de arme familie, nu nog zoo vroolijk en zorgeloos, zal verzwelgen. Als zij zich laten afdrijven op den Theems, terwijl de avondzon aller aangezicht kleurt, vraagt men onwillekeurig of de morgen wel even vredig zal aanbreken? of gindsche dunne nevel niet een storm bergt in
<pb n="271"/>haar gaas? Geen wonder! Naast Thomas More zit Erasmus. Wij zijn in goed gezelschap, maar met lieden die niet kunnen zeggen tot hun eeuw: Ga voort, en laat mij er buiten!</p>
<p>Het dagboek brengt ons op eenmaal te midden der familie. Het tooneel is tot in de kleinste bijzonderheden gestoffeerd. De geur der lentebloemen verfrischt ons. Het gras aan den oever van den Theems is zoo hoog dat de wandelaars er tot de knieën inzakken. Luister!....</p>
<p>‘Mij dacht de welbekende toon van Erasmus' aangename stem te hooren, en uit mijn tralievenster kijkende, zag ik inderdaad den lieven kleinen man van de rivierzij komen, door Vader begeleid, die om de hitte zijn mantel aan een langen slungel achter hem te dragen had gegeven. Ik stoof de trappen af, om moeder te waarschuwen, die nog maar half in haar bouwen stak, en mij staande hield om haar nestels vast te maken, zoodat wij hen dan ook reeds in de zaal vonden, toen wij beneden kwamen.’</p>
<p>Wie kent er vriendelijker aanhef voor een idylle? Mij dunkt, 't ware niet ongelukkig geweest als Holbein de More's op dat oogenblik door zijn penseel had vereeuwigd. Wij zouden dan, wel is waar, de doctorale muts, den pelskraag en den gouden ridderketting van de hoofdfiguur gemist hebben, die wij te Bazel kunnen bewonderen, maar het geheel zou er niet minder om zijn geweest. Een reeks van de meest uiteenloopende gewaarwordingen zou er leven en kracht aan hebben verleend: Erasmus, recht blij dat hij zich, ver van het terrein zijner dagelijksche twisten met de monniken, eenige dagen aan de onbezorgde genietingen van het landleven mocht overgeven; moeder More, alles behalve op haar gemak door de omstandigheid dat haar nestels wel vast waren maar de plooien in haar kleed slechts even met de vlakke hand zijn wegge-<pb n="272"/>streken; Margretha zelf, met een blos op 't gelaat tegenover den ‘langen slungel,’ die niemand anders was dan Willem Roper, de makker harer kindsheid en straks haar wettige man; die slungel zelf, nog meer in de war dan zij; en, boven allen uitstekende door rustigheid en ernst, de huisvader en gastheer, die allen recht gelukkig wenschte te zien, opdat zijn vriend Erasmus zou weten dat het classicisme hem niet alleen in het hoofd maar ook in het hart zat. 't Eerste wat hij doet, nadat het avondeten was afgeloopen, is dan ook zijn gast het geheele huis rond te leiden, waarbij al de anderen een rol vervulden in den familie-optocht. Eerst in de zoogenoemde <hi rend="spat">academie</hi>, de leer- en werkkamer der jonge dames, houden zij halt en ontvangen de welgemeende, ofschoon misschien wat hoog opgeschroefde complimenten van den lieven, kleinen Rotterdammer.</p>
<p>‘Hij betuigde, met allen schijn van oprechtheid, nooit zulk een fraaie academie gezien te hebben. Ik wil 't waarlijk wel gelooven. Bessy, Daisy en ik’ (de drie gezusters More) ‘zijn zelf van meening, dat er denkelijk wel geen tweede zoo op de wereld is. Hij keek ook naar de boeken op onze lessenaars: Livius op dien van Bessy, Sallustius op dien van Daisy, en St. Augustijn op den mijnen, met vaders merken waar ik met lezen beginnen moest, en waar ik moest ophouden.’</p>
<p>Men ziet, de dames werden classiek opgevoed en waren tamelijk geëmancipeerd, volgens onze hedendaagsche begrippen, ofschoon ik niet vergeten mag te vermelden, dat er ook een groote steenen kruik vol blauwe en geele irissen, vuurroode tijgerlelies, hondsbloemen, kamperfoelie enz. op de tafel stond, en dat de vader van deze geleerde meisjes zich haastte aan Erasmus mee te deelen, hoe er in deze academie volstrekt geen verbod bestond om te lachen: ‘zijne meisjes wisten, hoe vroolijk en verstandig te wezen.’</p>
<pb n="273"/>
<p>Vervolgens ging 't naar de bijgebouwen, waar de kleine menagerie ruim de aandacht verdiende en de schrijfster van ons dagboek weer de gelegenheid vindt een van die kleine idyllische tinten aan te brengen, waarmee zij zoo meesterlijk overweg kan.</p>
<p>‘Willem Roper’ (de slungel van zooeven) ‘had voor moeder een aardig vreemd diertjen meegebracht, een marmotjen - als hij 't noemde; maar ze zei, dat ze geen tijd had voor dergelijk speelgoed, en dat hij 't maar aan zijn klein vrouwtjen geven moest. Mij dunkt echter, daar ik nu zestien ben en hij haast twintig is, dat wij te oud zijn geworden voor dat kinderspel; buitendien ben ik niet bijzonder ingenomen met een geschenk, dat niet voor mij bestemd was. Ik zal intusschen goed zijn voor 't kleine dier, en het misschien wel liefkrijgen, daar het zoo onschuldig en zoo grappig is.’</p>
<p>De lezing van St. Augustijn had de jonge dame dus niet bedorven. De kansen van den slungel, die een poos op het vasteland heeft doorgebracht, staan niet ongunstig.</p>
<p>Na deze warme en bezielde inleiding kost het ons weinig moeite bij de wel ietwat pedante gesprekken tusschen Erasmus en Thomas Morus tegenwoordig te zijn, wat trouwens onvermijdelijk is voor onze kennis van More's verhouding tot het hof. Erasmus poogt zijnen vriend te beduiden dat een rol op het grooter wereldtooneel hem voegt; en More acht zich meer dan gelukkig dat hij tot heden alle aanzoeken daartoe mocht afslaan.</p>
<p>‘Maar zou uw toenemende nuttigheid,’ vraagde Erasmus, ‘u niet gelukkiger maken?’ ‘Gelukkiger?’ zeî Vader, wat warm wordende; ‘hoe zou het mogelijk zijn langs een weg, zoo geheel in strijd met mijn aard? Thans leef ik zooals ik wil, wat weinig hovelingen kunnen zeggen. Een halfdozijn
<pb n="274"/>blauwgejaste bedienden richten zich naar mijn bestier in huis en tuin, op het veld of op den stroom; ik heb een stuk of wat kloeke paarden voor mijn werk, en geen voor ijdel vertoon; overvloed van gezonde kost voor een kloek gezin, en genoeg, met een hartelijke welkomstgroet, voor een paar dozijn vrienden, die niet verwend zijn. De lengte van mijn vrouws sleep overschrijdt de bepaling van 's Lands wet niet; en, wat mij zelven raakt, ik heb zoo'n afkeer van alle pronk, dat mijn leus is: van al die 'k in 't scharlaken zie, is geen enkele gelukkig. Ik heb een geregelden werkkring, die mijn gezin onderhoudt en mij in staat stelt vrede en recht te bevorderen; ik heb tijd in overvloed om met mijn vrouw wat te kouten en met mijn kinderen te spelen; ik heb tijd ook voor mijn godsdienst, voor wijsgeerige bespiegelingen en voor de beoefening der vrije kunsten, die mij hoogst weldadig zijn, als tegengift tegen de scherpe maar bekrompen rechtsgebruiken en gewoonten. Zoo er iets in 't hofleven is, dat het verlies van een dezer zegeningen vergoeden kan, zoo zeg, mijn waarde Desiderius, wat het wezen mag; want ik beken u dat ik 't niet weet.’</p>
<p>‘Gij zijt een zonderling mensch,’ antwoordt Erasmus... maar wij hooren aan den toon dat hij iets heel anders denkt; ja, straks, als hij zijn ware meening uitspreekt, is 't meer dan een gevoel van bewondering 't welk zich uit in de termen der beleefdheid.</p>
<p>‘Nu zal ik u,’ zegt hij den volgenden dag, bij gelegenheid van een watertochtje, met zijn onuitsprekelijk innemenden glimlach, ‘nu zal ik u, jongens en meisjes, eens vertellen, wat soort van man ik zou willen wezen, wanneer ik Erasmus niet was. Ik zou eenige jaren van mijn leven terug willen gaan en tusschen de dertig en veertig willen tellen; ik zou vroom en ernstig genoeg voor de kerk willen zijn, en
<pb n="275"/>toch geen man van de kerk; ik zou een blijmoedige, rustige, Engelsche huisvrouw willen hebben en een half dozijn vroolijke deerns en knapen; een Engelsche hofstee, geen hal noch hoeve, maar zoo tusschenbeide, dicht genoeg bij de stad voor mijn gemak, maar ver toch van haar rumoer. Ik zou een beroep willen hebben, dat mij dagelijks eenige uren geregeld werk verschafte, dat den lieden mijn aard deed kennen en mij aanspraak op een aanstelling in staatsdienst gaf, van welke mijn smaak mij echter terughouden zou. Ik zou geldelijk zoo onafhankelijk willen zijn, dat ik meer aanleiding vond te geven en voor te schieten, dan te vragen en te leenen. Ik zou blijheid zonder zotternij, en vrijheid zonder bandeloosheid willen aankweeken. Mijn kleeding en tafel zouden eenvoudig wezen; en wat mijn uitzicht aangaat, zou ik te lang noch te kort, te dik noch te dun, te rood noch te bleek willen zijn, maar een blanke huid en blauwe oogen willen hebben, en een gelaat zoo aantrekkelijk en innemend, dat al wie met mij in aanraking kwamen, niet anders konden dan mij lief krijgen!’</p>
<p>‘Wel, dan zoudt ge vader zelf willen wezen,’ riep Cecy en allen stemden in dat het portret volmaakt geleek.’</p>
<p>'t Behoeft geen herinnering dat twee mannen als Erasmus en More niet recht vertrouwelijk en als 't ware achter de schermen van het groote tooneel konden zitten babbelen, zonder de belangrijke vraagstukken van den dag ter sprake te brengen; doch juist hierin vertoont zich het zeldzame talent der ontwerpster van ons Dagboek. 't Kost den Rotterdamschen satiricus blijkbaar moeite zich in te binden, terwijl daarentegen More's scherts en luim zekere terughoudendheid bij kerkelijke quaesties nooit geheel verloochenen. Alleen als er sprake is van de gebreken der monniken, trachten de vrienden elkaar de loef af te steken. More vertelt, hoe hij zich eenmaal, aan het hof
<pb n="276"/>van kardinaal Morton, in een zinnespel een ondeugende toespeling op een dikken smulpaap van de heilige broederschap veroorloofd had, en Erasmus schroomt niet Luther als getuige te roepen, ofschoon hij wel weet hoe men te Chelsea over den Wittenberger denkt. ‘Luther mag wel zeggen,’ zei Erasmus lachende, met het oog op de monniken, ‘dat het vasten hun gemakkelijker valt dan ons het eten, daar ieder van hen voor zijn avondmaal twee pinten bier, één pint wijn, en zooveel hem maar lust aan kruidkoeken heeft, om zich te beter door zijn dronk te verfrisschen; terwijl ik... 't is waar, dat mijn maag Luthersch is, terwijl mijn hart oprecht katholiek blijft; zoo heeft de Hemel mij geschapen, en ik laat het aan uw oordeel over, of ik niet zoo mager als een wezel ben.’</p>
<p>Nog vertrouwelijker lieten de beide vrienden zich uit toen ze den volgenden morgen bij het aanbreken van den dag door Margretha werden verrast in het paviljoen. ‘Ik wou weer weggaan,’ schrijft ze, ‘toen vader, zonder 't gesprek af te breken, zijn arm om mij heen lei en mij tot zich trok. Zoo zat ik daar, met mijn hoofd tegen zijn schouder, en mijn oogen op Erasmus' gelaat gericht. Ze spraken over vele zaken en, naar al wat ik giste, waren ze ook reeds aan 't kouten geweest over den tegenwoordigen staat der kerk en hoezeer zij vernieuwing noodig had. Erasmus zei, dat de gebreken van de geestelijkheid en de onkunde van de leeken tot een hoogte geklommen waren, waarvoor een heelmiddel gevonden moest worden, zou het gansche gebouw niet in duigen vallen. Hij zei, dat de herleving der letteren door den hemel zelf met een kennelijk doel bewerkt scheen, zoo groot dat het moeilijk te zeggen was. Hij sprak van de nieuwe drukkunst en haar moeilijk te berekenen gevolgen; van de vruchtbare en bedrijvige geesten, die thans als uit den grond opkwamen en oude
<pb n="277"/>misbruiken aan 't licht brachten; van 't misbruik van 't monnikwezen en het wangedrag der kloosterlingen; in 't bijzonder ook van de dweepzucht en huichelarij der Dominicanen. Hij beschouwde de kwalen van den tijd als zoo hevig, dat de maatschappij ze, hoe eer hoe beter, met een krachtigen ruk, zou afwerpen; hij verwonderde zich zelfs over het geduld der leeken, zooveel menschengeslachten lang, doch meende dat zij thans wel uit hun sluimering zouden ontwaken. Het volk, zei hij, had in den laatsten tijd zijn natuurlijke kracht beginnen te leeren kennen en tegen de zwaarte van zijn juk leeren opkomen. Hij hield het leerstuk van den aflaat voor door en door slecht en onwaar.’</p>
<p>‘Vader zei, dat de allengs toegenomen strengheid der kerkelijke tucht voor meerdere vergrijpen zoo groot geworden was, dat zij den aflaat noodzakelijk maakte tot vermindering van den anders ondraaglijk zwaren last. Hij veroordeelde een draconisch wetboek, dat zelfs feilen van louter tucht met de strengste straffen bedreigde; hij beweerde, dat indien zulke overdreven gestrengheid in ons eigen land bij de burgerlijke wet werd toegepast, men meer dan twintig gauwdieven aan dezelfde galg zou moeten hangen, zonder dat de dieverij zelf iets verminderde.’</p>
<p>Is dat niet fijn geteekend en, wat meer zegt, naar de natuur? Erasmus is hier volkomen de man dien wij kennen; heftig bij al zijne benauwdheid voor den brandstapel, onbarmhartig waar de monniken ter sprake komen, en al licht verleid om van de menschen tot de leerstukken over te gaan. Morus, daarentegen, vergeet geen oogenblik te onderscheiden tusschen de wet en hen die de wet moeten uitleggen en ten uitvoer brengen. Zelfs bij het ergerlijkste misbruik, door de kerk van hare macht gemaakt, blijft hij geneigd haar te verdedigen. Het kwaad is,
<pb n="278"/>als 't van dien kant komt, minstens nog als noodzakelijk kwaad te rechtvaardigen. Ook sprak hij liever over andere onderwerpen en krijgt de lezer den indruk, dat 't hem niet spijt als de klok voor de metten, of eenig onbescheiden oproeping tot zijn dagwerk den loop van het gesprek stremt.</p>
<p>De bekwame schrijfster van ons Dagboek heeft dat begrepen, ja, met echte kunstenaarshandigheid maakt zij telkens van het meest alledaagsche gebruik om haar hoofdfiguur beter in het licht te plaatsen. 't Is of zij vreest dat zijn deftigheid en ernst, ondanks zijn goedheid en vriendelijkheid, ons toch nog te machtig zullen worden. Vandaar soms op eens, te midden van vaders wonderspreuken, een ondeugend genrestukje als het volgende: ‘Een lastig werk in den laten avond, dat karnen! Jellis wou maar niet gelooven, dat de room niet door de oude Gurney betooverd was, die verleden Vrijdag niet tevreden was over haar aalmoes en al morrend en pruttelend wegstrompelde. Hoe 't dan ook zij, de boter wou maar niet komen; doch moeder was vast besloten, zooveel goede room niet te loor te laten gaan, en zond dus Bessy en mij, Daisy en Mercy Giggs, tot hulp. Zij stond er op, dat wij om beurten zouden karnen, tot de boter voor den dag kwam, al moesten wij den ganschen nacht aan 't werk blijven. 't Was een stout zeggen, en dat haar had kunnen bekomen als Jefta zijn voorbarige gelofte. Zij had ons intusschen zoo ras niet verlaten, of wij maakten er een pretjen van, en zongen, om den tijd te dooden, het lied van de Chevy-jacht, van 't begin tot den einde. Toch kwam de boter nog maar altijd niet, waarop we, wat kalmer gestemd, op voorgang der goede Mercy, den 119<hi rend="sup">den</hi> Psalm aanhieven; en ziet, toen wij aan 't <hi rend="spat">lucerna pedibus</hi>, een lamp voor mijn voet en een licht voor mijn pad, gekomen waren, hoorde ik de karnemelk zich afscheiden en lustig spuiten.
<pb n="279"/>'t Was ondertusschen tot dicht bij twaalven geloopen, en Daisy al op de rechtbank in slaap gevallen. Jellis laat het zich niet ontzeggen, dat alleen ons Latijn de karnton onttooverd heeft.’</p>
<p>'t Is waarlijk alsof de dochters van den wijzen Thomas Morus alleen Latijn geleerd hadden om te beter te kunnen karnen.</p>
<p>Doch onze schrijfster laat zich door zulke verleidelijke tooneeltjes niet verleiden. Zij heeft een ernstige taak te vervullen. Langzamerhand moet ze ons voorbereiden op het tragische lot der familie. Door de vriendelijke huiskamer leidt de weg naar More's schavot. Daarom valt er hier en daar onverwacht, op een prachtvollen zomerdag of straks als ze vroolijk en innig tevreden bij den haard zitten, een sombere slagschaduw op de zonnigste plek en werpt de melancholie met schijnbaar grillige hand al de luchtkasteelen voor morgen omver.</p>
<p>‘'s Namiddags gingen wij allen naar 't hooiland. Ik wikkelde vader in een bos hooi, en hij moest de boete betalen, die hij eerst den schijn aannam, niet te willen voldoen. Cecy was er na aan toe, Erasmus er ook in te wikkelen; maar toen 't er op aankwam, zonk haar het hart in de schoenen en liep ze, tot over de ooren blozende, weg. Hij zei, dat hij nog nooit zulk een liefelijke schaamte gezien had. Vader, met zijn hoofd in mijn schoot tegen een hooimijt leunende, werd door Bessy gevraagd of hij sliep. ‘Ja,’ zeide hij ‘en ik droom ook.’ ‘Waarvan dan wel?’ vraagde ik. ‘Van een nog ver verwijderden dag, Meg, wanneer gij en ik op dit uur dit hooiland terug zullen zien, en mijn hoofd op uw schoot zal liggen.’</p>
<p>‘Welk een dwaze droom is dat, More!’ zei Moeder.</p>
<p>‘Wel, waar droomde jij dan van, Elzemoer?’ vraagde hij.</p>
<pb n="280"/>
<p>‘Als ik,’ zei ze, ‘in het geheel droomde, wanneer ik wakker ben, dan zou 't wezen van eindelijk eens Kanselier te worden.’</p>
<p>‘Wel vrouw, ik vergeef het je, omdat je niet <hi rend="spat">hoogstens</hi> gezegd hebt. Kanselier voorwaar! En gij zoudt dan vrouwe Elze willen wezen, en in een koets rijden, en er een spaanschen telganger, en een koppel windhonden op na houden, en voor en achter een sleep dragen, en een jachtvalk op de vuist!’ - ‘Op mijn pols.’ - ‘Neen, dat is niet zoo mooi als 't andere woord. Kom, loop heen!’</p>
<p>Zeg niet dat dit tafereel opzettelijk voor deze gelegenheid vervaardigd is. Dat zou waar zijn als de melancholie van More's droom alleen te verklaren was uit hetgeen volgt. Maar dit is niet het geval. Wij weten, hoe de toekomstige kanselier reeds in die dagen geslingerd werd tusschen de neiging van zijn hart en de aanzoeken van zijne vrienden; hoe men van den kant van 't hof herhaalde pogingen in 't werk gesteld had om hem aan 's konings dienst te verbinden. Zou hij op den duur kunnen weigeren? Ook Erasmus riep dat het plicht was zijne talenten ten dienste van het land te stellen. En Elzemoer, wij hoorden 't, was niet afkeerig van den luister, die op haar als de vrouw van den kanselier zou terugvallen. En toch wist More dat de tijden boos waren, dat hij die zijn vinger in staatszaken stak, niet zeker was of zijn hoofd niet binnen eenige maanden op het schavot zou prijken. De twisten tusschen de roode en witte roos waren geeindigd. York had zich moeten buigen voor Lancaster. Maar de gruwelen van familiehaat en partijschap waren daarmee niet uitgeroeid. Hendrik VIII was geen haar beter dan Richard III, want hij overtrof dit monster in ijdelheid. Naarmate hij zich meer overgaf aan de stille genietingen van het landleven en de zijnen te gelukkiger om zich heen zag, moest dus bij More te eer
<pb n="281"/>de gedachte opkomen, hoe goedkoop de afgehouwen hoofden waren en hoe gevaarlijk de eereposten aan het hof. En toch, als Erasmus straks afscheid neemt van zijn beminden gastheer, zal hij meenen geen hartelijker profetie te kunnen achterlaten dan deze: ‘Men zal u nog aan 't hof krijgen!’</p>
<p>‘Ja,’ antwoordde More, ‘ja, als Plato's jaar om is.’</p>
<p>&nbsp;</p>
<p>Erasmus kreeg gelijk en de schaduwen om het huis van More werden zwaarder. Niet rechtstreeks maar zijdelings, en als bij overrompeling, kregen ze hem toch aan 't hof. ‘Het blijkt,’ schrijft Meg den 11<hi rend="sup">den</hi> Juli, ‘dat Vaders late komst gister avond door zijn drukke werk veroorzaakt was. Men had hem een uitlandsche zending voorgeslagen, waartegen hij zich, zoolang hij kon, verzette, maar waarbij hij zich eindelijk, hoewel met weerzin, neerleggen moest. Hoe lang zijn afzijn duren zal, is onzeker, 't geen op alles een schaduw werpt; doch er valt nog zooveel te doen, dat er weinig tijd tot nadenken is, en Vader is 't bedrijvigst van allen. Hij heeft echter tijd weten te vinden, om met moeder een reisjen door 't land voor ons af te spreken, dat eenige weken van zijn afwezen vullen zal. Ik ben vol bezwarende gedachten en voorgevoelens, daar ik van nature steeds wat al te bezorgd ben. O, laat mij al mijn kommer op een ander overdragen! <hi rend="spat">Fecisti nos ad te, Domine</hi>; <hi rend="spat">et inquietum est cor nostrum, donec requiescat in te</hi>!’</p>
<p>Hoort gij?.... ‘Ik ben vol bezwarende gedachten en voorgevoelens, daar ik van nature steeds wat al te bezorgd ben!’ - - En dat terwijl haar vader een eervolle onderscheiding geniet, terwijl zijn naam straks door heel Europa zal klinken en de dankbaarheid van het hof hem wacht bij zijn tehuiskomst!
<pb n="282"/>Zal niet nu, op hun binnenlandsch reisje, reeds ieder hen eerbiedig groeten om zijnentwil? En is vader niet reeds te lang miskend of voorbijgegaan ten gevolge van zijn eigen te groote bescheidenheid?....</p>
<p>Of denkt Margretha soms aan dien zonnigen dag in het hooiland, toen vader wakend zat te droomen en zijn hoofd op haren schoot rustte?...,</p>
<p>&nbsp;</p>
<p>Er volgt nu een hiaat van eenige maanden in Meg More's Dagboek. Den 27<hi rend="sup">sten</hi> Mei 1523 vat zij de pen weder op. Behalve haar eigen kleine teleurstelling - - zij had een groot werk ondernomen, waarvan haar vader op de hem eigen zachtzinnige en verschoonende wijze de voortzetting verhinderde, ‘omdat er sommige dingen zijn die een vrouw, als ze 't beproeft, even goed kan doen als een man; maar sommige ook, die zij niet vermag’ - -, behalve dat heeft zij te boeken, hoe er wolkjes van ernstige voorbeduiding opkomen. Vooraf evenwel moet zij haar kleine hartsgeheimen vertellen. Vader heeft haar eens onder handen genomen, haar gevraagd hoe 't kwam dat zij maar niet van Willem Roper scheen te willen houden, en bij die gelegenheid een onderwerp aangeroerd dat tot nog toe tusschen hen beiden niet verhandeld was, ofschoon Meg er alles van begrepen had. ‘Wat heb ik mij met hem in te laten?’ heeft Meg gevraagd, met het oog op Willem Roper. ‘Willem is in zijn soort heel goed, maar wij kunnen immers ieder onzes weegs gaan? Ik ben jong, heb nog veel te leeren, schep vermaak in mijn studie; waarom die dan door andere en minder wijze gedachten te verstoren?’ - ‘Omdat niets wijs is,’ antwoordt More, ‘wat niet tevens praktisch is, en ik mijn kinderen verstandig zoek te ontwikkelen, om ze voor
<pb n="283"/>'t leven in de wereld, niet daar buiten noch daar boven, te bekwamen. Men kan zijn leven al mijmerende over Plato verslijten, en toch de wereld verlaten, zonder ze door zijn medewerking een greintjen beter gemaakt te hebben, dan men ze vond. Onze studie levert weinig uit, wanneer ze niet anders teweegbrengt, dan ons naar volmaaktheden in anderen te doen verlangen, die wij te vergeefs in ons zelf zouden zoeken. Het is zelfs niet noodzakelijk noch goed voor ons, alleen met menschen van een gelijksoortige geaardheid, als de onze, te leven. De voortvarende zet den trage aan, de hartstochtelijke wordt door den bezadigde getemperd, de koelbloedige houdt den opgewondene in toom. Zoudt gij meenen, dat moeder mij beter als vrouw zou passen, wanneer ze als Luther en Melanchton redetwisten kon? Zelfs uw eigen lieve moeder, Meg, was minder dan gij van nature met studie ingenomen; zij leerde daar om mijnentwil van houden, doch werd eerst door mij wat zij was.’</p>
<p>Wij krijgen wel een beetje medelijden met Willem Roper. Gelukkig dat hij later geen last schijnt gehad te hebben van de emancipatie-theorie die hier, min of meer omwonden, gehuldigd wordt, ja, dat integendeel, gelijk het meer gaat, de litterarisch minder ontwikkelde man toch in den stroom des levens de sterkere bleek te wezen. Wij zullen weldra gelegenheid hebben om Willem van een kant te leeren kennen, die hem ver boven zijn aanstaande geleerde wederhelft en zelfs boven vader More verheft. Doch ondertusschen achtten de beide laatstgenoemden 't een concessie als ze verschoonend over hem denken wilden, en dit was de schaduwzij van de opvoeding onder het dak te Chelsea. 't Is waar, vader More had reden om zijn verhouding tot Elzemoer niet alleen te rechtvaardigen maar zelfs min of meer tot een voorbeeld te willen
<pb n="284"/>stellen. 't Gerucht liep, dat hij eigenlijk verliefd was geweest op een zijner schoonzusters, en, bespeurende dat Elze genegenheid voor hem koesterde en tante Nans minder, zijn wankelende neiging verplaatst had. Hij was weduwnaar en had zeker een vrouw voor zijn huishouden en een moeder voor zijne kinderen noodig. Doch, zooals wij zeiden, ook Meg zou Willem Roper van een anderen (wij zeggen, beteren) kant leeren kennen. 't Tafereeltje is te karakteristiek om 't hier niet in zijn geheel te laten volgen:</p>
<p>‘Na het grootste deel van den voormiddag met mijn bloemen bezig geweest te zijn, wilde ik in 't Paviljoen wat gaan uitrusten, toen ik daar binnentredende bijna over Willem struikelde. Hij lag er lang uit op den grond, met zijn armen onder 't hoofd, en een boek voor hem. Ik wilde mij zoodra mogelijk weer wegmaken, toen hij uitriep: ‘loop niet weg, nu je toch eenmaal hier bent!’ en dat op een toon, zoo ruw, en anders dan hij gewoon is, dat ik min of meer verbijsterd bleef staan, en toen zag dat zijn oogen rood waren. Hij sprong eensklaps overeind en zei: ‘Kom, Meg, sta mij nu eens te woord!’ en mijn hand in de zijne vattende, leidde hij mij zonder verder spreken naar buiten, tot wij in de olmenlaan kwamen. Ik verwonderde mij over zijn ontsteltenis, en meende wat te zullen hooren dat mij mishagen zou, zonder juist te weten wat. Ik had evenwel van toen tot nu kunnen raden, vóór ik ook maar bij benadering de waarheid had kunnen gissen. Zijn eerste woord was: ‘ik wou, dat Erasmus hier nooit den drempel overschreden had; hij heeft mij heel ongelukkig gemaakt;’ daarop, ziende hoe ik voor mij staarde, sprak hij: ‘“sta hem nu niet verder ter zij, lieve Meg, maar verbind, zoo gij kunt, de wonden die hij geslagen heeft. Daar zijn toch kwetsuren, als gij weet, al ware 't maar
<pb n="285"/>een snee in den vinger of dergelijke, die wij zelf niet wel verbinden kunnen.”’</p>
<p>Ik antwoordde, dat ik maar een jonge en onervaren arts was.</p>
<p>‘“'t Is mogelijk,”’ hervatte hij, ‘“doch gij hebt een levendig vernuft, geduld en zachtheid, en zijt, voor een meisjen, waarlijk niet van kennis ontbloot.”’</p>
<p>‘Misschien,’ zei ik, ‘maar Mijnheer Gunnel’....</p>
<p>‘“Gunnel zou de laatste wezen om mij te helpen,”’ viel hij mij in de rede, ‘“en ook met uw vader kan ik ditmaal niet spreken; hij is vooreerst te bezet, en voorts....”’</p>
<p>‘Welnu, pater Francis dan?’ vraagde ik.</p>
<p>‘“Pater Francis!”’ zei hij, zijn hoofd schuddende met een mismoedigen lach: ‘“dacht gij waarlijk, Meg, dat hij mij vermocht te antwoorden, als ik hem Pilatus' vraag deed: wat is waarheid?”’</p>
<p>‘Wij weten dat al,’ sprak ik.</p>
<p>‘“Wat weten wij?”’ vraagde Willem.</p>
<p>‘Ik zweeg een oogenblik en antwoordde toen eerbiedig: ‘dat Jezus de weg, de waarheid en het leven is.’</p>
<p>‘“Ja,”’ riep hij uit, zijn handen met een soort van vervoering ineenslaande, ‘“dat weten we, God zij geloofd! en een ander fondament kan er niet gelegd worden, dan dat er gelegd is, namelijk Jezus Christus; - maar, Meg, is dat het beginsel onzer kerk?”’</p>
<p>‘Wel voorzeker,’ hernam ik met vastheid.</p>
<p>‘“Hoe is het dan,”’ riep hij haastig uit, ‘“met menschelijke vindingen overstelpt! Paulus spreekt van een eenmaal gedane offerande; en wij meenen in den heiligen ouwel een voortdurend offer te zien. De Heilige Schrift zegt ons, dat wij door het geloof zalig worden; en de kerk leert, dat ons dat door onze werken te beurt valt. Er staat geschreven:
<pb n="286"/>gij zult geen beelden hebben, en wij vereeren beelden van goud en zilver...”’</p>
<p>‘Hou op, hou op!’ riep ik, ‘ik mag dat niet aanhooren. Gij hebt ongelijk; gij weet, dat gij ongelijk hebt!’</p>
<p>‘“Hoe, en waarin?”’ zei hij, ‘“zeg het mij toch; ik verlang er naar, terecht gewezen te worden.”’</p>
<p>‘Onze beelden zijn maar zinnebeelden onzer Heiligen,’ antwoordde ik, ‘en 't zijn alleen de onbedrevenen en onkun digen die het doode hout en steen aanbidden.’</p>
<p>‘“Doch waarom in 't geheel Heiligen te vereeren?”’ ging Willem voort, ‘“waar is de lastbrief daartoe?”’</p>
<p>‘De Hemel,’ sprak ik, ‘vaardigde dien in verschillende wonderen kennelijk uit. Ik kan met Socrates tegen Agathon tot u zeggen: gij kunt wel mij, maar niet de waarheid weerspreken.’</p>
<p>‘“O, scheep mij niet met Plato af!”’ hernam hij ongeduldig, ‘“kom mij alleen met de Heilige Schrift te lijf!”’</p>
<p>‘Hoe kan ik dat,’ vraagde ik, ‘wanneer gij mijn Nieuwe Testament wegneemt, vóór ik het nog voor de helft heb uitgelezen? Ik vrees, arme Willem, dat het dat boek was, dat u zoo in de war bracht; of leert onze kerk niet, dat de onkundigen het slechts tot hun verderf raadplegen?’</p>
<p>‘“En toch zegt de Apostel,”’ antwoordde hij, ‘“dat het alles bevat, wat wij voor onze zaligheid behoeven.”’</p>
<p>‘Zeker doet het dat, wanneer wij 't maar wel weten te onderzoeken,’ hervatte ik, ‘en er in vinden wat wij noodig hebben.’</p>
<p>‘“En hoe dit dan te doen, zonder het te doorlezen?”’ vraagde hij, ‘“en hoe het spoor niet bijster te worden, wanneer Kerk en Bijbel in strijd zijn?”’</p>
<p>‘Tot een wijzer gaan, om ons terecht te helpen,’ antwoordde ik.</p>
<pb n="287"/>
<p>‘“Maar wanneer de zwarigheid nog altijd dezelfde blijft?”’</p>
<p>‘Dat kan ik onmogelijk vermoeden,’ hernam ik min of meer ongeduldig; ‘Gods woord en Gods kerk moeten wel samenstemmen; wij alleen doen hen verschillen.’</p>
<p>‘“Kom, Meg, dat is juist een dergelijk antwoord als pater Francis zou geven, en dat het raadsel niet oplost. Wanneer ze, voor ieder menschelijk verstand, verschillende wegen inslaan, op welken zullen wij ons dan houden? Ik weet het en ben er zeker van: Gij, Heer Jezus, zijt mijne gerechtigheid. <hi rend="spat">Tu, domine Jesu, es justitia mea</hi>.”’</p>
<p>Hij zag er, met zijn saamgevouwen handen en omhoog geslagen oogen, zoo bezield en vervoerd uit, dat ik hem wel even plechtstatig aanstaren, en naar hem luisteren moest. Eindelijk zei ik: ‘zoo gij dat weet en daarvan zeker zijt, hebt gij ook mij uwe wisselingen niet kenbaar te maken, en wij zullen dus, met uw verlof, dat gesprek maar niet verder voortzetten. Hoe treffend en belangrijk toch ook zijn onderwerp wezen mag, het betreedt, naar mijn gevoel, te veel een verboden terrein, dan dat ik er mij veilig op zou achten, en het de vraag is, of het niet naar ketterij riekt. Intusschen, Willem, neem ik hartelijk deel in uw streven, en zal gaarne voor u bidden.’</p>
<p>‘“Doe dat, Meg, doe dat!”’ hernam hij, ‘“en spreek verder met niemand over deze zaak.”’</p>
<p>‘Zeker zal ik dat niet, want ik vrees dat het u, zoo niet mij zelf, in ongelegenheid zou brengen; doch, daar gij mij raad hebt gevraagd, neem hem ook aan, en....’</p>
<p>‘“Wat is die dan wel?”’ vraagde hij haastig.</p>
<p>‘Lees minder, bid meer, vast, en bezig zulke middelen als onze kerk aanbeveelt, en ik twijfel niet of deze verzoeking zal van u wijken. Neem er maar eens ernstig de proef van!’</p>
<pb n="288"/>
<p>En daarmee ging hij heen, hoewel hij nog meer scheen te willen zeggen. En wat mij betreft, ik heb woord gehouden, en ernstig voor hem gebeden; want het deert mij, hem in zulk een toestand te zien.’.................................</p>
<p>Men ziet het, Erasmus had, ondanks zijn goede gezindheid voor de familie More en trots zijn huivering om met kerkelijke vraagstukken in aanraking te komen, toch kwaad zaad gestrooid; en dit was opgekomen waar 't geleerde hoofd van 't gezin en Meg dit het minst verwacht hadden. Beter dan honderd afbeeldingen van kerken en hoogaltaren toont het Dagboek ons daardoor èn den toestand waarin de eenvoudigsten van gemoed destijds het eerst en 't meest gebracht werden, èn de machteloosheid der wijzen en verstandigen om de kerk door dialectiek te redden. Meg, die (zeker niet al te hoffelijk) haren aanstaanden heer en meester herinnert hoe de kerk voor onkundigen geen heil in het lezen van de Heilige Schrift ziet en 't daarom terecht aan deze verboden heeft, Meg staat machteloos tegenover zijne twijfelingen, weet niets beter te doen dan hem ijverig bidden aan te bevelen, met belofte dat zij hem daarin ijverig zal ter zijde staan. Naïef vooral is haar verzekering, dat zij woord gehouden heeft.</p>
<p>Doch mogelijk brengt More, de geleerde More, 't er beter af? 't Zal straks blijken. Ondertusschen geeselt Willem zich van tijd tot tijd naar de gewoonte der poenitenten van die dagen, en maakt Meg te zijnen behoeve uittreksels uit de kerkvaders. Of 't baten zal? De aandacht van More wordt voor 't moment door geheel andere zaken in pacht genomen. ‘'t Is grappig, trouwens, zoo als Erasmus' voorspelling vervuld is. Plato's jaar is nog niet om, of reeds is vader aan 't Hof geroepen’, schrijft Meg in October 1524,
<pb n="289"/>‘en de koning schijnt niet van zins, hem weer te laten glippen.’</p>
<p>'t Behoeft geen vermelding dat Elzemoer 't door deze belangrijke verandering in de maatschappelijke positie van haar man erg druk heeft. Meg vertelt ons zelf, dat Moeders hoofd een beetje op hol was. Zij moest een reeks van bedienden aanschaffen, doch gelijk wij weten had zij die moeite wel over voor de eer. Vader More niet alzoo. Hij betreurt zijn vrije uren, zijn huiselijke ontspanningen, en verwenscht zijn fortuin. Zou Meg evenwel gelijk hebben als zij schrijft: ‘Doch dat is maar gekheid, want hij voelt, dat het een macht is, hem over mindere geesten geschonken, en die hij tot een nuttig en verheven doel kan aanwenden’? Wel mogelijk! Er is een eerzucht die niets gemeen heeft met scharlaken en goud, en een eerlijk man wordt daar licht in gevangen. Ook moeten we erkennen dat Hendrik VIII zijn nieuwen gunsteling het vuur al zeer na aan de scheenen legde. ‘De koning,’ schrijft Meg, ‘kwam ons van morgen verrassen. Moeder had nauwelijks tijd, zich in haar scharlaken kleed en huif te tooien, voor hij 's binnens huis was. Zijne Majesteit was uiterst minzaam voor allen, en kuste ons bij 't weggaan naar de rij af, wat Bessy glimlachend, Daisy stokstijf, Mercy oodmoedig, ik met weerzin, en Moeder met verrukking onderging. Zij vindt hem een knap man; en zeker is hij welgedaan genoeg, doch heeft aanleg, om al te dik te worden. Zijn langwerpige gespleten oogen richten zich overvrij op alles, als wilde hij zeggen: wie durft mij letten of weerstaan? Zijn voorhoofd teekent verstand en rondheid, zijn wimbrauwen hoogmoed, en zijn paffige wangen zinnelijkheid. Zijn gang en houding is slepend en aanmatigend, en zijn spraak wat afgebroken.’</p>
<p>Op deze hoogte van het Dagboek mengt zich de weemoedig
<pb n="290"/>comische figuur van een nar, genaamd Patterson, onder de reeds bekende. More is nu een groot heer geworden zoodat zulk een element van waarheid en humor niet langer in zijn kring mag ontbreken. Indien er ooit een nar geweest is die zijn meester waardig mocht heeten en dezen met nooit geevenaarde vrijmoedigheid zoo innig liefhad als een dienaar zijn heer maar hebben kan, dan is het deze nar geweest. Zijn eerste ontmoeting met More is karakteristiek, en de rol die wij hem later zien spelen bevat een bijdrage voor de kennis van het menschelijk hart welke tegen een geheel jaar karakterstudie opweegt. Weldra behoort het tot More's meestgeliefkoosde uitspanningen, met Patterson te wedijveren in gevatheid. ‘Maak plaats, broeder!’ roept Patterson hem toe: ‘gij zijt koning Hendrik's nar slechts en ik die van Thomas More: ik laat het aan u zelf te beslissen, wie de grootste van de twee is.....’</p>
<p>Een van de merkwaardigste aanteekeningen uit Margretha's Dagboek is die van den 26<hi rend="sup">sten</hi> October. Zij bevat een gesprek tusschen More en zijn nar, waarbij de laatste op eigenaardige manier zijn meester 't gevaarlijke standpunt beschrijft van ieder die zich aan 's konings dienst verbond. De nar meende dat zijn meester veel grooter nar was dan hij zelf, en dat Hendrik niet licht een tweeden zoo vinden zou. Dat zou de koning gewaarworden als hij ooit - wat God verhoeden mocht! - More's hoofd van de schouders lichtte.</p>
<p>'t Was natuurlijk slechts scherts, en 't werd dan ook als zoodanig opgenomen, doch Meg kan niet nalaten bij deze gelegenheid te verklappen hoe haar vader eigenlijk over zijn Heer en Gebieder dacht. ‘Vader,’ zegt ze, ‘schept er veel meer vermaak in, met Patterson dan met den koning te jokken, daar hij dezen altijd als den leeuw beschouwt, die zich 't eerste het beste oogenblik eens op hem werpen, en hem verscheuren
<pb n="291"/>kan’ Wij weten dat hij zich in die opvatting niet bedroog, terwijl de nar hem tot zelfs na zijn vreeselijken dood met de teederste genegenheid bleef aanhangen.</p>
<p>En ondertusschen vervolgen ook de meer intieme aangelegenheden haar aangewezen weg. Meg zou het persoonlijk ondervinden dat wij menschen wikken en wegen, maar ons lot niet in handen hebben. Zij had, bedrogen door den ijver waarmee Willem Roper zich op de rechtsstudie was gaan toeleggen, zich verbeeld dat hij niet meer over haar dacht, en dat de muizenissen, die hij ten aanzien van de kerk in zijn hoofd gehaald had, voorgoed verdwenen waren. Maar noch het een, noch het ander was 't geval. Willem wachtte slechts op een gunstige gelegenheid om haar zijn liefde te verklaren, en die andere quaestie zou hem ook na zijn huwelijk nog menigen slapeloozen nacht bezorgen. Meg vertelt ons 't eerste op haar ongekunstelde manier, waaraan alle meisjes een voorbeeld mogen nemen. ‘Mijn lot is dan beslist! Wie weet 's ochtends, bij 't opgaan der zon, wat hem 's avonds, voor zij ondergaat, nog te wachten staat? Neen, de Grieken en Romeinen mogen van toeval spreken, ons past dat niet. Het was Ruth's geluk dat zij op Boas' veld kwam; maar wat haar toevallig dacht, was door den Heer beschikt.’</p>
<p>‘Eerst gaf hij mij dat marmotjen; maar dat marmotjen sterft; daarop, omdat ik het diertjen zoolang gekoesterd heb, en van nature teerhartig ben, moet ik wat schreien. Dan moet Willem juist binnenkomen, terwijl ik mijn tranen zit af te drogen. Dan moet hij, heel onredelijk, vooronderstellen, dat ik het arme diertjen niet om zich zelf zoo lief kon hebben, als wel om zijnentwil; en daarop moet hij dan zoo regelrecht en ernstig aan 't hof maken gaan, dat ik, die al wat voorbereid ben en weet dat het vader genoegen zal doen en.... hatende, een
<pb n="292"/>stijfkop te zijn, en veel beter over Willem denkende sedert hij zoo hard aan 't studeeren gegaan is, en zoo mild voor de armen is, en zijn onrechtzinnige twijfelingen er aan heeft gegeven;.... ondersteld, zeg ik, dat het vroeger of later zoo wezen moest, was het tot niets nut, er zoo lang over te broeien; en zoo is nu de zaak dan beslist, en bid ik God, ons een gelukkig leven te schenken!’</p>
<p>Wij wisten dat het zoover komen moest, maar hadden 't ons niet zoo eenvoudig, zoo natuurlijk, zoo echt landelijk voorgesteld. Hoe! Niets van Plato en niets van de kerkvaders, en vooral zoo'n goedgeloovige onderstelling ten opzichte van Willem's ketterij! En dit bij een rechtzinnige katholieke, die vurig gebeden had dat alle twijfelingen van hem mochten weggenomen worden! Was dat eenvoudig een gevolg van de lichtgeloovigheid waardoor de liefde zich kenmerkt? of was Margretha More zelf niet meer zoo streng in die leer als zij zich wel verbeeld had?</p>
<p>Vader More was, gelijk wij reeds weten, met de aanstaande verbindtenis hoogelijk ingenomen. Zijn scherpe blik had wel bespeurd dat zijn geliefd kind, in de bange dagen die komen konden, een sterken arm noodig zou hebben; dat een rustige schoonzoon, met een eenvoudig hart, zijne plaats als haar leidsman beter zou vervullen dan een saletjonker. Zelfs te midden van zijn klimmenden voorspoed verliest hij de mogelijkheid dat 's konings gunst hem op eens ontvallen kan geen oogenblik uit het oog. Toen de koning op zekeren dag weer te Chelsea geweest was en wel een uur, met den arm om More's hals, in den tuin gewandeld had, zoodat zelfs Willem Roper er zich goeds van voorspelde -, zei More: ‘Ik ben Gode dankbaar in Zijne Majesteit inderdaad zulk een goed Heer te vinden, en ik geloof dat hij mij werkelijk zooveel gunst be-<pb n="293"/>toont als iemand in zijn Rijk; maar onder ons wil ik u wel zeggen, zoon Willem, dat ik geenerlei reden van trots daarin vind: kon hij toch ten koste van mijn hoofd een slot in Frankrijk winnen, het zou weldra van mijn schouders vliegen.’</p>
<p>Zou More daarbij enkel aan 's konings wispelturigheid gedacht hebben? Of zouden de kleine onaangenaamheden, die nu en dan den vrede tusschen hem en Wolsey, den toen nog zoo machtigen kardinaal, verstoorden, hem het hart hebben ontrust? 't Is onzeker, ofschoon de kardinaal nog zwakker op zijn beenen stond dan hij.</p>
<p>Ook gaf juist Willem Roper, toen reeds zijn schoonzoon, hem aanleiding tot bijzondere voorzichtigheid. 't Schijnt namelijk dat kardinaal Wolsey de lucht gekregen had van Willems kettersche gevoelens, en dat More niet dan met moeite een nader inquisitoriaal onderzoek voorkomen had. Doch More zelf verstond op dat punt geen gekheid. Na een langdurig, ernstig onderhoud met den schuldige nam hij Meg ter zijde en zeide tot haar: ‘Ik heb lang geduld met uw man gehad; ik heb met hem geredeneerd en geredetwist, en ik geef hem nog mijn bescheiden vaderlijken raad; maar ik merk dat niets van dat alles hem tot reden kan brengen en daarom, Meg, zal ik niet langer met hem twisten.... Ik wil ook mijn hart niet van hem aftrekken, doch een anderen weg inslaan; ik zal mij tot God wenden en voor hem bidden!’</p>
<p>Dit laatste had Meg, gelijk wij weten, al zoo dikwijls gedaan, zeker ook na het huwelijk dat haar de gelegenheid geopend had om zich van het ijdele harer vroegere vrome verwachtingen te overtuigen. Willem had zich niet bekeerd. Hij had aan de bedenkingen en vragen van zijn hart het zwijgen opgelegd; hij had door afleiding, en misschien ook wel een weinigje om harentwil, zijn best gedaan niet te denken, maar te
<pb n="294"/>gelooven wat hem door anderen was voorgepreekt... Helaas, 't had niet geholpen; Margretha was voor haar leven gebonden aan een ketter, en al haar wijsheid, met die haars vaders versterkt, was onmachtig om hem te overtuigen. Het laatste woord van More bij de jongste samenspreking met Willem was geweest: ‘Zóóveel heb ik recht van u te verlangen, dat gij <hi rend="spat">haar</hi> niet in uwe ketterijen meesleept: gij zult de zaligheid van mijn kind niet in de waagschaal stellen.’ - - ‘Sedert dien tijd,’ schrijft Meg, ‘ligt er een sombere nevel over onze geesten, er is een wolk tusschen mijn ziel en de zijne gedrongen, zonder dat er met een woord van de zaak gerept is. Ik bid, maar mijn gebed schijnt nutteloos.’</p>
<p>Voordat zij More's geschiedenis ten einde bracht, heeft de schrijfster van ons boekje dit kleine tusschendrama geheel afgewerkt. 't Is op zichzelf een kunstwerk van het beste allooi. 't Gunt ons een diepen blik in de dingen die destijds omgingen in de harten.</p>
<p>Reeds den morgen na dien waarop zij de zooeven aangehaalde woorden schreef, vervolgt Meg haar Dagboek. Zij heeft een vreeselijk onrustigen nacht gehad en is in haar onrust, naar men billijk vreezen mag, zelf een heel eind van den rechten weg afgedwaald. Onder haar bidden is ze gaan philosopheeren, en in de bezorgdheid over het zieleheil van haar man heeft ze schier vergeten hoe Augustinus en anderen 't wel moesten opnemen dat zij zoo weinig vastheid geput had uit hunne geschriften. Zij heeft gebeden, en wel het eerst tot de Heiligen in wier hulp of voorspraak zij een onbepaald vertrouwen stelde; doch op eenmaal is de vraag in haar hart gerezen, waarom ze niet veeleer tot de hoofdbron zelf zou gaan, en toen is zij begonnen aan het <hi rend="spat">Eia mater</hi>, <hi rend="spat">fons amoris</hi>, dat haar in gemeenschap moest brengen met de Moeder Gods. Niet lang
<pb n="295"/>daarna, evenwel, heeft ze gedacht: ‘Ook haar vraag ik maar om tusschen beide te komen; laat mij nog een trap hooger gaan....’ En ze is een trap hooger opgeklommen, ja, nog hooger dan tot den Zoon... Ze heeft den Vader zelven aangeroepen in haar nood. En daarmee is ze in slaap gevallen en heeft ze een wonderlijken droom gehad. Zij droomde dat ze, afgemat van het wachten op Willem die nog steeds toefde, zich angstig begon te maken en wederom opstond om hem te gaan zoeken; dat ze hem in diep gepeins vond en hem vergeefs bij zijn naam riep en, toen ze hem wilde aanraken, op iets hards, iets kouds, op een muur van ijs stiet, dien ze niet verwrikken kon; ja, hoe langer zij zich inspande om dien hinderpaal tusschen haar man en zichzelve uit den weg te ruimen, te sterker werd hij. Haar adem vroor vast aan den ijzigen wand, en het beeld van haar man verdween hoe langer zoo meer in een nevel, tot hij geheel en al uit haar gezicht verdwenen was.</p>
<p>‘Toen,’ zoo vervolgt ze, ‘toen bad ik. Ik drukte mijn voorhoofd tegen den wand en bleef heete tranen weenen, en de warme adem des gebeds bleef van mijne lippen uitgaan, en nog hield ik daarmee aan toen, zonder dat ik weet hoe, het ijs begon te smelten! Ik voelde, dat het week en opziende kon ik, in vreugdevolle verbazing, dicht bij de andere zijde den omtrek van een lichaam zien, dat het gelaat wel afgewend hield, maar toch in luisterende houding scheen. En, gelijk afbeeldingen door den damp schijnen te vergrooten en verdraaien, kwam het mij voor wel dikker dan Willem, maar toch Willem zelf te wezen. Nadat de scheidsmuur tot op de hoogte der borst gedaald was, lei ik mijn hand op zijn schouder; hij draaide zijn hoofd om, lachend, maar zwijgend tevens, en, o Hemel! het was Willem niet, maar.....’</p>
<pb n="296"/>
<p>‘Wat kon ik, zelfs in mijn droom, anders doen dan aan Zijn voeten te vallen? Wat kon ik, ontwaakt, ook anders doen dan dat? De ochtend begon te schemeren; ik was koortsig en onverkwikt, doch verkoos niet langer in het bed te blijven. Willem was reeds opgestaan en weggegaan en zoo gauw ik maar klaar kon komen, haastte ik mij hem achterna.’</p>
<p>‘Ik weet niet wat ik verwachtte, noch wat ik te zeggen dacht. Op 't oogenblik, dat ik de deur van zijn kamer opendeed, bleef ik steken. Daar stond hij, midden in 't vertrek, met zijn hand op een geopend boek, zijn hoofd wat geheven, zijn oogen starend op iets of iemand, alsof hij er zich mee onderhield. Zijn gansche gelaat was verhelderd, en tintelde als van een onuitsprekelijke kalmte en verheffing, die hem voor mij scheen te veredelen; en toen hij mijn stap hoorde, keerde hij zich om, en strekte, in plaats van mij af te weren, zijn armen naar mij uit.... Wij scheidden, zonder noodig te hebben, een enkel woord verder te spreken....’</p>
<p>Wat dunkt u? Zou dat iets anders zijn dan de noodzakelijke gevolgtrekking uit de aangegeven betrekking tusschen den eerlijken ketter en zijn liefdevolle, goedgeloovige maar wetenschappelijk gevormde vrouw? Als wij ons niet ganschelijk vergissen, heeft de schrijfster hier willen doen uitkomen welk een grootspraak 't van vader More en zijn edele Margretha geweest was, toen zij met verschoonend medelijden over Willem Roper spraken; toen ze meenden dat hij en alle eenvoudigen van hart geen twijfel zouden koesteren aan de waarheid van al wat de kerk leerde, zoolang zij zelven, de fijn beschaafde christenen, hen voorgingen in gehoorzaamheid en blind geloof. De tijden waren intusschen veranderd, en de menschen met hen. Meg zelve kon niet worstelen in den gebede, tot bekeering van den man aan wien geheel haar hart hing, zonder
<pb n="297"/>zelve besmet te worden door 't geen haar vader het verlies harer eeuwige zaligheid genoemd had. De voormalige ‘slungel’ stond straks voor haar met verhelderd gelaat, vol kalmte en verheffing. Als hij zijn armen voor haar opent, stort ze zich aan zijne borst alsof ze daar een vrede zou vinden, dien alle Heiligen vereenigd haar niet hadden kunnen aanbrengen.</p>
<p>&nbsp;</p>
<p>Wolsey is gevallen en Thomas More is in zijn plaats verheven, als de eenige die, volgens den kardinaal zelf, geschikt en waardig was hem op te volgen. Welhaast vervult zijn naam heel Engeland. Men vertelt elkander zijne vonnissen en vergelijkt ze bij die van Salomo. Alles gaat zoo goed dat Meg verklaart, niet te weten waarom ze niet allen recht vroolijk en opgeruimd zouden zijn. Zij begreep wel dat er benijders zouden opstaan en dat de zon niet elken dag even helder zou schijnen, maar 't was toch niet onaangenaam eer en lof in te oogsten als men wist dat hij, die er het voorwerp van was, 't ruim verdiende.</p>
<p>More alleen was gedrukt. Hij zag de wolken aan den horizont en wist wat die zouden aanbrengen. Hij hoorde het loeien in de verte en beefde minder voor zichzelf dan voor zijn huis en de dierbaren die het bergde.</p>
<p>‘Behaagde 't God, Roper, dan werd ik liefst, als maar drie dingen in de kristenheid welbeslagen waren, in een zak gepakt en in den Theems geworpen.’</p>
<p>‘Welke drie dingen kunnen dat zijn, vader,’ vraagde Willem, ‘gewichtig genoeg, u tot zulk een wensch te leiden?’</p>
<p>‘Op mijn woord, Willem,’ was More's antwoord, ‘geen andere dan deze. Vooreerst, daar thans de meeste kristen vorsten in oorlog zijn -, dat er algemeenen vrede ware; verder -
<pb n="298"/>daar thans de kristenkerk met verschillende dwalingen en ketterijen jammerlijk bezocht is -, dat zij in een weldadige eendrachtigheid bevestigd werd. Ten derde, dat die zaak van 's konings huwelijk, tot eere Gods en tot rust aller partijen, tot een goed einde gebracht werd.’</p>
<p>‘En inderdaad’, voegt Meg hierbij, ‘dit laatste knaagt aan vaders hart. Hij heeft zich zelfs voor den koning op zijn knieën geworpen, om hem te smeeken dat hij afliet hem daarin tot zijn wil te willen hebben, hem, met ontroerde stem en zelfs onder tranen, de woorden herinnerend die hij, bij 't overhandigen van 't groote zegel, tot hem gesproken had: “Zie eerst op God, en dan, na God, op mij.” Maar de koning is stijfhoofdig in deze zaak: zoo koppig als een muildier..... En dat alles ter liefde van een brunette, met een wrat op haar hals en een vinger te veel!’</p>
<p>Over de gebeurtenissen buitenshuis zwijgt overigens het Dagboek zooveel maar mogelijk is. Daardoor heeft de schrijfster niet alleen getoond het eigenaardige standpunt van Meg More volkomen begrepen te hebben, maar ook een eigenaardig licht geworpen op het karakter van haren held. More was blijkbaar niet gewoon de bezwaren en bekommernissen van de kanselarij in zijn huiselijken kring over te brengen, al mocht het hem, evenmin als ieder ander man van diep gevoel, niet gelukken de wolk die op zijn voorhoofd lag elken middag of avond weg te vegen voor hij de hand aan den klopper lei. Nu en dan begreep Meg meer dan zij durfde vragen en boekte zij hoe haar hart bezwaard was door zorgen, zonder ons de reden te kunnen meedeelen.</p>
<p>‘Daar is vader 't nu met Willem oneens en met Erasmus’, lezen we op eenmaal zonder eenige aanleiding, ‘en met Erasmus, van wien hij eerst geen goed genoeg wist
<pb n="299"/>te zeggen; en nu zegt hij, dat, zoo hij dergelijke meeningen voorstaat, zijn lieve Erasmus, wat hem betreft, des Duivels Erasmus mag zijn,’ terwijl zij er onmiddellijk op volgen laat: ‘En daar is Vader ook met de helft der geleerde hoofden van 't Kristendom in strijd, omtrent de vraag van 's konings huwelijk.’ Dat is alles. En toch voelt ieder, dat het laatste hier de hoofdzaak was. Vader More is ontstemd en daardoor korzelig. Zelfs zijn goede vriend Erasmus moet een veer laten zitten. ‘Hij trekt zich de dingen zoo aan,’ zegt Meg, ‘dat het hem allen eetlust beneemt. Gister schoof bij zijn lievelings-schotel, een krachtige broodsoep ter zij. ‘“Ik weet niet, hoe 't met mij is, Elze, zeide hij, maar ik schijn mijn maag verloren te hebben.”’</p>
<p>‘En dat door de schuld van eene vrouw met een wrat in den hals en elf vingers!’</p>
<p>Nu, er kwam verandering. In Augustus is Meg zoo gelukkig te kunnen meedeelen dat Vader ‘het groot zegel er aan gegeven heeft!’ Ze hadden er geen van allen eenig idee van gehad en hij deelde 't den zijnen mee op de hem eigen eenvoudige manier. Na het morgengebed kwam hij zelf in plaats van een zijner volgelingen, zooals 't gebruik meebracht, aan de bank zijner vrouw en zei: ‘Mevrouw, Mylord is weg,’ en geleidde haar daarop naar buiten. Elzemoer dacht in 't eerst dat 't een grap was, maar toen zij de waarheid begreep, barstte ze uit in tranen. En allen volgden haar voorbeeld onder den eersten indruk. Doch daarna veranderde de stemming als een blad aan een boom. More zelf maakte er allerlei gekheden over; Patteson, de nar, riep om het gemeste kalf, ten einde de herleving van zijn broer te vieren, en 't geheel eindigde als een vroolijke, recht huiselijke dag.</p>
<p>Doch het hinkende paard kwam achteraan. De oud-kanselier
<pb n="300"/>kon den staat, dien hij tot nu toe gevoerd had, niet aanhouden. Er moest bezuinigd worden. Twee jaar geleden had een brand een groot deel van de hoeve vernield en More's particulier vermogen had daardoor een gevoeligen klap gekregen. 't Was de vraag niet of hij zijn rang zou kunnen ophouden, maar of ze rond zouden komen. Zoo ooit, dan bleek 't evenwel juist nu hoe zeldzaam groot Thomas More was, hoe hij in vollen nadruk een kloek man mocht heeten.</p>
<p>Meg heeft hem in dat karakter geschetst, zoo goed als Holbein's penseel 't maar zou vermocht hebben. Fijner van teekening kan 't niet. Luister: ‘'s Avonds vergaderde hij ons allen in het paviljoen rondom zich, zette zich daar in zijn gewonen leunstoel, sloeg zijn arm om Moeders lijf en zei: “hoe blij moet Cincinnatus niet geweest zijn, toen hij weer in zijn huis was, en er met zijn Racilia in de deur stond.” Daarop verlangde hij wat dikke melk en room, zei hoe zacht de zomerlucht was, die over den Theems streek, en verzocht Cecy van “'s Konings jacht ging aan” te zingen. Toen volgde er de eene ballade na de andere, totdat ieder - zoo goed of kwaad het ging - zijn zang gezongen had, terwijl hij er, met gesloten oogen en een kalmen glimlach om den mond, naar luisterde. Beide rimpels tusschen zijn brauwen werden allengs gladder, tot ze op 't laatst in 't geheel niet meer te zien waren.’</p>
<p>Daarna begon hij op zijn gewonen welberekenden en tevens zoo innig gemoedelijken toon over de <hi rend="spat">res angusta domi</hi> - de bekrompen huiselijke omstandigheden - te spreken. ‘Hoe eerder begonnen,’ meende hij, ‘hoe eerder gedaan.’ Hij verheelde daarbij niets. Alles wel geteld, had hij weinig meer dan een schamele honderd pond. Daarom zouden allen, ieder wat hij kon, moeten bijdragen; en het overbodige behoorde afgeschaft te worden. Dewijl hij zich bewust was niemand
<pb n="301"/>iets ontvreemd te hebben, en daar hij nooit meer genomen had dan hem toekwam, zouden zij er hem geen verwijt van maken dat hij voor geen spaarpot had gezorgd.</p>
<p>‘Wij drongen allen om hem heen en waarborgden hem door woord en kus onze medewerking,’ schrijft Meg, en geen lezer van het Dagboek, die 't anders verwacht had.</p>
<p>‘Welnu,’ zei More, ‘mij dunkt, dat wij dan zoo eenstemmig, met vasten tred, berg af moesten gaan, en niet als een stuk lood naar omlaag ploffen.’</p>
<p>Is 't wonder, dat Meg een maand later schrijven kon: ‘Nu de eerste verrassing en teleurstelling, en 't eerste vuur van getrouwe zelfopoffering voorbij is, in welk een kalme en zalige rust hebben wij nu onzen vrede gevonden!’..? 't Ware te wenschen dat de wijsheid, hier in het begin der 16<hi rend="sup">de</hi> eeuw zoo glansrijk van hare kinderen gerechtvaardigd, de wijsheid aller eeuwen mocht worden. Vooral in onze dagen, nu een zoogenaamd fatsoen, in verband met valsche schaamte en gebrek aan zelfbeheersching, zoo menig huisgezin ongelukkig maakt, zou een kalmte en berusting als van Thomas More belangrijke bijdragen kunnen leveren voor de oplossing der sociale quaestie. Menigeen, die morgen of overmorgen een berg van schande zal hoopen op de hoofden der zijnen, als men elkaar op de straten vertelt dat hij ‘gesprongen’ is, kon ten minste de achting van vrouw en kinderen trachten te redden door hun oprecht en tijdig mededeeling te doen van den stand zijner zaken; doch hoe weinigen hebben den moed die daarvoor vereischt wordt! More had dien moed, en de gevolgen bleven niet uit. Meg vermeldt, dat hij er met elken dag jonger uitzag, al was zijn jeugdig uiterlijk van een kalmer en rustiger aard, die meer overeenkwam met de liefelijke zoelte van een mooi najaar (soms aan de Mei gelijk), dan met de Meimaand zelf.</p>
<pb n="302"/>
<p>'t Was dan ook niet bij woorden en voornemens gebleven. Het aantal bedienden was tot het hoog noodige ingekrompen. De arme Patteson, die zoo noode van zijn broeder scheidde en wien allen met een zucht zagen heengaan, was ook een voorwerp van weelde geweest. More had een goed kwartier voor hem gevonden bij den Lord Major. Daarop waren achtereenvolgens alle bezuinigingen ingevoerd, die bij den omvang van het gezin maar mogelijk waren. Ik zeg, bij den omvang van 't gezin! Want ze waren, allen bij elkander, twee en twintig in aantal, klein en groot; en wat de een had, 't kwam ook den ander toe. ‘Sedert vaders toespraak in het Paviljoen’ zijn wij voortdurend als één zin en één ziel geweest; geen van ons heeft gezegd, dat een onzer bezittingen uitsluitend van hem zelf was, maar wij hebben alles gemeenschappelijk gerekend.’</p>
<p>En toch zouden zij den storm niet kunnen weerstaan. More zag hem opkomen. Wat hij genoot beschouwde bij slechts als een verademing. Juist de kalmte kondigde het onweer aan. De mooie brunette, die den koning bekoord had, ondanks de wrat op haar hals, zon op wraak. De vorsten en vorstinnen waren in die dagen niet geneigd een man van invloed en gewicht een rustige rust te gunnen. Men duldde geen Cincinnatus, die blij was weer kool te mogen planten! Ieder gevallen grootheid was een Coriolanus, die straks de vijanden den weg zou wijzen naar de stad, die hem had uitgebannen.</p>
<p>Patteson, die zich bij den Lord Major verveelde en daarom luisterde in stede van te babbelen, kwam in April 1533 Meg waarschuwen. Met Paschen zou 's konings geheim huwelijk publiek worden en Anna Boleyn gekroond. Hij kende ten overvloede den koopman die het fluweel en 't goudlaken moest leveren, en de personen die bij die gelegenheid zouden optreden
<pb n="303"/>in het zinnespel. 't Was dus alles zoo zeker als tweemaal twee vier. ‘Ter liefde der veiligheid dus, jufvrouw Meg, laat uw vader naar den goeden raad van een nar luisteren, en bij tijds zijn zeilen reven. Want gij behoeft er niet aan te twijfelen, of deze trotsche vrouw zal zoo wraakgierig als Herodias zijn, en, zoo hij haar niet tijdig te winnen weet, zich zijn hoofd op een schotel willen voorzetten.’</p>
<p>Of Meg dat geloofde? Het blijkt niet uit haar aanteekeningen, maar 't kwam overeen met de sombere voorgevoelens van haar vader, en dat was genoeg om haar den angst in 't hart te jagen. Misschien kwam ook zijn droom van weleer haar voor den geest en dacht ze terug aan den dag, toen zij hem schertsend en stoeiend onder het hooi bedolven had.</p>
<p>Doch zoo zij zich boven die indrukken al heeft weten te verheffen, zeer spoedig kwam de werkelijkheid en noopte haar den nar gelijk te geven. Den 4<hi rend="sup">den</hi> April kwamen drie bisschoppen More uitnoodigen de plechtigheid der kroning met zijne tegenwoordigheid te vereeren. Zij boden hem daarbij twintig pond aan om zijn costuum in overeenstemming met het feest te brengen. More bedankte evenwel op heuschen toon en weerstond hun aandrang. Zij gingen hoogst vriendelijk gestemd weg.... ‘Doch ik ben,’ zegt Meg, ‘over den afloop niet ten volle gerust.’</p>
<p>Den 9<hi rend="sup">den</hi> weet zij ons verder te vertellen, dat er een allerbelachelijkste aanklacht tegen haar vader ingediend was; ‘niet minder dan van omkooping.’ Doch, gelijk wij reeds van elders weten, zonder gevolg; ja, met den niet geringen triumf dat helder bleek, hoe onpartijdig en eerlijk de brave man zijn kanselierschap steeds had waargenomen. Toch waren het vingerwijzigingen, die men niet geheel voorbij kon zien. De vijanden waren bezig hun netten te spannen. Reeds vier dagen
<pb n="304"/>later bleek dit opnieuw, bij de ons evenzeer bekende procedure tegen Elisabeth Barton, die in haar geestdrijven den aanstaanden dood van Hendrik voorspeld had. De poging om More hierin te betrekken mislukte evenwel desgelijks. Cromwell was genoodzaakt zijn naam uit de aanklacht te schrappen, bij gebrek aan bewijs. Uitstel was nogtans geen afstel. De volgende dag bewees dit. De hertog van Norfolk, anders een zeldzame gast te Chelsea, bracht More een bezoek. Bij het afscheid hoorde Meg hem zeggen: ‘Bij de mis, Heer More, 't is gevaarlijk met vorsten te kibbelen; ik zou, als vriend, wenschen, dat gij u naar 's konings welbehagen schiktet; want <hi rend="spat">indignatio Principis mors est</hi>; - 's konings misnoegen is de dood -. Waarop More antwoordde: ‘Is dat alles? Het eenige onderscheid tusschen ons beiden zou dan wezen, dat ik vandaag stierf en gij morgen.’</p>
<p>Wij gevoelen dat de ontknooping nadert. Den volgenden ochtend, nadat het gezin in vrede het ontbijt gebruikt heeft en zelfs trouwhartig en tamelijk opgeruimd gekibbeld over de vraag of roggebrood dan wel wittebrood gezonder was, komt plotseling de lang verbeide slag. Laat ons ook dit gedeelte uit het Dagboek eenvoudig mogen overschrijven:</p>
<p>‘Vader scheen, zonderling genoeg, voor 't oogenblik geslagen en naar een antwoord te zoeken, toen Hebron binnentrad en hem wat in het oor fluisterde. Hij stond plotseling op en ging met hem de zaal uit, terwijl hij bij 't heengaan, zijn hoofd omwendende, zei: “blijft allen een poosje waar je bent,” gelijk wij, ongaarne genoeg, deden. Bijna onmiddellijk keerde hij terug, zijn muts afborstelende, en zei kalm: “laat ons nu naar de kerk gaan,” en, moeders arm in den zijne nemende, ging hij ons voor. Wij volgden zoo spoedig wij konden; en ik, nog meer naar hem dan naar den geestelijke luisterend, meende hem nooit zoo vastberaden te hebben hooren antwoorden,
<pb n="305"/>noch lustig opzingen, waardoor ik ook zelve wat meer bemoedigd werd. Na den dienst biechtte hij, en kuierde toen met ons huiswaarts. Zich daarop haastig omkeerende riep hij mijn man toe: “nu er op los Willem,” sloot het zijpoortjen achter zich dicht, en liet ons aan de binnenzij staan, zonder meer naar ons om te zien. Anders was hij toch altijd gewoon geweest, zich door ons tot de schuit te laten begeleiden, en zich daar, vóór hij weg ging, herhaaldelijk goên dag te laten kussen.’</p>
<p>‘Ach, hoe zwaar is ons die dag gevallen, met hoeveel moeite ten einde gebracht! Ons huis, ofschoon te groot voor het zooveel verkleinde gezin, leek toch tot nu toe nooit zoo leeg. Thans echter is het alsof iets droefs en bangs, onuitsprekelijk in woorden en onzichtbaar voor het oog, doch voor 't gevoel maar al te merkbaar, de ijle ruimte innam. Voor 't eerst scheen ieder traag en werkeloos; niet alleen door eenigen onlust om te arbeiden, maar als stak er iets onvoegzaams in, er aan te gaan. Daar was niets om over te schreyen, niets om over te kouten, en toch stonden wij allen elkander in groepen aan te staren, als het vee onder 't lommer, wanneer er een onweer in aantocht is. Mercy scheen de eerste om de stilte af te breken; ik voorkwam haar echter, en zei: “Wat te doen?” “Bidden,” fluisterde zij. Ik liet haar arm los, toen op het eigen oogenblik Bessy, met wangen zoo bleek als de dood, inkwam, en uitriep: “'t is nu uit; een staatsbode van zaken heeft hem van morgen afgehaald.” Wij slaakten één gemeenschappelijke zucht. Mercy ijlde weg en ik haar na, om het aangegeven middel te beproeven, doch te vergeefs.’</p>
<p>Het Dagboek vermeldt hier een bijzonderheid die ons onbekend was, maar die de waarschijnlijkheid vóór zich heeft. Men zou namelijk More den oppermachtseed hebben voorgelegd,
<pb n="306"/>doch deze zou geweigerd hebben hem <hi rend="spat">in dien vorm</hi> te doen. Daarop zou men de zaak aan 's konings oordeel onderworpen en dezen niet ongezind bevonden hebben zich met een gewijzigden eed te laten tevreden stellen. ‘'s Konings hart was tot zijn ouden dienaar genegen; maar koningin Anna, met haar ontijdig getier, was zijn persoonlijken wil te sterk en toen, na vier dagen, de ongewijzigde eed vader opnieuw voorgesteld en deze op nieuw door hem verworpen was, werd hij naar den Tower verwezen.’ En dus zou in dit geval de wellust werkelijk alleen den doorslag hebben gegeven. Wij kunnen ons ondertusschen voorstellen in welken toestand de huisgenooten te Chelsea achterbleven. Het talent der schrijfster vertoont zich hier op de meest verrassende wijze. 't Is of zij ieder karakter afzonderlijk bestudeerd heeft. Zelfs het min of meer comische element, dat zelden afwezig is bij tragische omstandigheden, werkt mee om onze belangstelling en deelneming op 't hoogst te spannen. Elzemoer vooral is meesterlijk geteekend. Op haar herhaalde aanvragen heeft ze eindelijk toegang tot haar man gekregen. Als ze weer terug is, omringen allen haar en bestormen haar met vragen. 't Duurde echter een geruimen tijd eer zij spreken kon. Nog verstikten de tranen haar stem, doch eindelijk, toen Daisy hare hand bij herhaling gekust had en tot haar zeide: ‘kom lieve moeder, schrei niet meer; 't kan noch hem, noch u, noch ons eenig goed doen. Wat hebt gij 't eerst tegen hem gezegd?....’ toen vatte zij moed en sprak ze:</p>
<p>‘O, mijne eerste woorden, liefste kind, waren: groote goedheid, More! ik sta versteld, hoe gij, die altijd voor een wijs man werdt gehouden, u thans zoo dwaas kunt aanstellen, om hier in dezen engen, leelijken kerker, met geen ander gezelschap dan ratten en muizen te liggen, terwijl gij daar buiten in vrijheid kunt leven, 's konings gunst en die van den raad
<pb n="307"/>genieten, en tot uw kostelijk huis, uw boeken en schilderijen, uw vrouw, kinderen en huisgezin terugkeeren, wanneer gij maar 'tzelfde doen woudt, als de bisschoppen en de geleerdste lui van 't land zonder eenig gewetensbezwaar gedaan hebben!’</p>
<p>'t Is het verhevene en 't belachlijke bij elkaêr. More had zich in zijn tweede vrouw niet vergist toen hij vertrouwelijk aan Meg trachtte te beduiden, dat het een wijze beschikking des hemels was als man en vrouw sterk uiteenloopende karakters hebben. In moed en volharding, waar 't een gewetensvraag betrof, had hij moeilijk een beter antipode kunnen vinden. Indien Elzemoer bijvoorbeeld aan Erasmus ware toegevallen, zouden die beiden bij de eerste dreiging des gevaars aan den loop zijn gegaan, of, liever nog, zich hebben laten vinden tot elken vorm van eed aan den koning en zijn boel. Het antwoord van More was dan ook geenszins bitter; veeleer ironisch. Hij had Elzemoer onder de kin gevat, alsof zij een kind was dat nog het ABC des levens moest leeren, en haar gevraagd of zij meende, dat hun huis te Chelsea dichter bij den hemel was dan zijn kerker in den Tower. Elzemoer had er niets van begrepen, maar haar hoofd teruggetrokken en verklaard dat zij dit voor mallepraat hield.... En daarop had More 't opgegeven zijne vrouw tot een dieper inzicht van den toestand te brengen, en naar de kinderen, de pauwen, de konijnen, den tekst van den vorigen zondag, den staat van haar beurs en den hoepel van zijn oudsten kleinzoon gevraagd, om te eindigen met een verzoek, dat voor haar tot dezelfde categorie behoorde maar in zijn mond een gansch andere beduidenis had: of hij Meg niet eens zou kunnen zien?.... ‘Toen,’ zoo eindigde Elzemoer haar verhaal, ‘toen gaf hij mij op allerlei punten raad, en sloeg zijn arm om mijn hals en zei: laat ons bidden; doch terwijl hij bad,
<pb n="308"/>ging ik aan 't tellen van zijn grijze haren; hij had er, een maand geleden, geen enkel nog. En wij waren nauw nog weer opgerezen of ik werd weggehaald, en zei: wanneer zult gij van toon veranderen, en als een verstandig man handelen? - En hij antwoordde: Wanneer? en keek daarbij heel diepzinnig: wel, wanneer de brem niet meer bloeit, en 't kussen uit den smaak is. Daarop duwde hij mij bij de schouders al lachend weg, en riep mij nog na: mijn hartelijke groete aan allen, en laat vooral Meg mij eens komen zien.’</p>
<p>Is 't wonder dat Meg op de beschrijving van dit tragischcomische tooneel de volgende aanteekening laat volgen: ‘Ik heb een gevoel, alsof mij een koord om 't hart gespannen was; 't is mij, als zou het bersten, zoo 't langer zoo moet voortgaan’?....</p>
<p>Doch zeker heeft ze van toen af alles in het werk gesteld om aan zijn verlangen te kunnen voldoen, en 't behoeft niet gezegd te worden dat, zoodra 't haar eindelijk gelukt was toegang tot zijn kerker te krijgen, de ontmoeting tusschen Vader en dochter een geheel andere was dan die tusschen man en vrouw. Ook hierbij vertoont zich telkens de luim waardoor More zich steeds onderscheidde, maar hoe gansch verschillend was het gehalte en de bron. Bij de ontmoeting met Elzemoer diende elke schijnbaar vroolijke uitval om te vergeten dat het ware gevoel afwezig was, om zich zelven te ontveinzen dat er tusschen deze vrouw en hem geen gemeenschap meer bestond nu het leven alleen zijn ernstigen kant naar hen toegekeerd had. Bij 't bezoek van Meg gaf hij slechts toe aan die onwillekeurige neiging van onzen geest om, wanneer het hart dreigt te breken, zich boven alle wereldsche dingen te verheffen en alles en allen uit te lachen, wijl God groot maar het heelal zoo akelig klein en nietig is. Als Meg in zijne armen ligt en hij zijn dierbaar kind als met éen blik van liefde om-<pb n="309"/>vat, is zijn eerste woord: ‘Wel, Meg, wat hebje een zomersproeten! Je moet een middeltjen daartegen van het dametjen vragen, dat men hier gebracht heeft; je kunt er op rekenen, dat ze zalfjens en tincturen in menigte heeft; en toch, Meg, zal ze ten slotte tot hetzelfde eind komen, en als de vrouw van vel en been zijn, waarvoor je als kind altijd zoo bang placht te wezen. Vertel dat geschiedenisjen daarom ook nooit aan je kinderen; 't zou hun maar akelige voorstellingen van den dood geven.’ Zoo gaat hij voort en brengt daardoor zijn kind en zichzelf langzamerhand weer terug tot het punt waarom beider gedachten zich draaiden, evenals de verbeelding van den man, wien is aangezegd dat hij morgen sterven zal, alle hoeken en bogen van zijn kerkerhol vervormt tot een schavot. Al wat More tot zijne dochter zegt, dat zegt hij tevens tot zichzelf; als hij haar troost en bemoedigt, 
is 't opdat hij zelf getroost en bemoedigd worde. Meg verstaat hem. Zij weet al wat er in hem omgaat en valt hem niet in de rede. Wat zou zij kunnen zeggen dat zoo goed haar eigen gevoel uitdrukte als 'tgeen hij zeide? Is 't niet alsof zij weder naast hem zit en aan zijne lippen hangt als hij haar den Phaedo voorleest? Is 't niet of zij Socrates de hand ziet uitstrekken naar den gifbeker, op welks bodem hooger wijsheid lag dan er voorzat in den raad zijner vijanden? Het Dagboek is op dezen datum zelfs zoo sober dat wij met geen enkel woord vernemen in welke gemoedsstemming vader en dochter van elkander scheidden. ‘En nu vaarwel, lieve Meg! ik hoor den sleutel al in het deurslot draaien.... Deze kus voor moeder, en die voor Bessy, en die voor Cecy.... deze en deze voor de gansche bende. Houd uw oogen droog, en uw hart hoopvol, en bedenk dat alleen een onvergeeflijke zonde ons voor altoos weenen doet.’</p>
<pb n="310"/>
<p>De ontknooping komt al nader, en met de najaarsstormen komen angst en zenuwachtige schrik de woning te Chelsea binnen. Het verweesde gezin schuwt de eenzaamheid van holle kamers en lange sombere gangen. Als er maar een blad van den boom valt, of de wind harder dan gewoonlijk om het dak loeit, scholen ze bij elkaar: mannen, vrouwen en kinderen. Eens viel er een zwaluwnest uit den schoorsteen op de haardplaat, juist toen een der kinderen las hoe Herodias het hoofd van den Dooper eischte als prijs voor haar danskunst.... en verschrikt vlogen allen op. Zelfs de kloeksten werden bleek als de dood. Daarbij kwam weldra voor Meg en haar Willem een vreeselijker voorbereiding, een proef van de smart die God hun bereidde, welke even bitter was als de smart zelve. Wij laten 't haar liefst zelve vertellen. Wie kan dat zoo goed als een moeder?</p>
<p>‘De lieve kleine Wil heeft een aanval van koorts, en ik zit bij hem te waken, terwijl de kindermeid slaapt. In den voornacht was hij aan 't ijlen, en vertelde mij van een mooi bont hitjen niet grooter dan een bij, dat een gouden zadel en suiker-oogjens had, dommelde daarop in, maar schrikte telkens wakker, “moelief!” roepende, en mompelde zachtkens, “o!” zoodra hij zag, dat ik bij hem was. Eindelijk liet ik hem mijn voorsten vinger in de hand houden, om hem, zonder spreken, van mijn bijzijn te vergewissen. Eensklaps evenwel staart hij angstig naar den voet van 't rustbed en zegt ontsteld: “Moeder! Waarom hangt die bijl daar in de lucht met zijn scherpen kant tegen ons gekeerd?” Ik sta op, verzet de lamp, en zeg: “zie j'em nu nog?” - “Neen,” zegt hij, “nu niet meer,” en sluit zijn oogjens. Een goede poos later, terwijl ik hoopte dat hij sliep, zegt hij, op geheel verschillenden toon, en die als een zachte muziek klonk: “Nu
<pb n="311"/>zweeft daar een lief Cherubijntjen, een hoofdjen zonder lijf, met twee kleine wiekjens onder zijn kin; maar zoo lief! en het schijnt mij te kennen, en gaat ook, geloof ik, allengs weer een lichaam krijgen... Moeder! Moeder! zeg Hobbinol, dat er zulk een lief lammetjen in den Hemel is!” en daarmee sliep hij in.’</p>
<p>‘Hij is dood, mijn aardige!.... Hij ontglipte, als een vogeltjen, aan mijn handen! en thans kan ik niet aan hem denken zonder te schreyen.... zulk een lief, onschuldig kind! Mijn vogeltjen! Mijn Willem! Zijn moeders hartelap!.... Ze zijn allen verwonderlijk lief voor mij.’</p>
<p>Het jaar is weer om. Een nieuw is aangebroken. De lente brengt geur en kleur en verkwikkenden zonneschijn. Maar te Chelsea wordt het al duisterder en duisterder. Het einde der vreeselijke rechtspleging wil nog maar niet komen, en toch is de hoop sinds lang gestorven voor den man en vader, die in den Tower zit en wacht. 't Is of er verademing ligt in de aanteekening van den 7<hi rend="sup">den</hi> Mei: ‘Vader is voorgeroepen.’</p>
<p>Wij kennen de bijzonderheden van het proces. 't Was als alle anderen onder Hendrik VIII en nog lang na hem. De koning was de uitvinder van de <hi rend="spat">bill of attainder,</hi> die 't mogelijk maakte een lastigen onderdaan in zijn macht te krijgen zonder den omhaal van vormen waaronder er licht een was die de gerechtigheid de hand boven 't hoofd hield, of voor 't minst belette dat haar het zwaard uit de hand werd geslagen. Daarbij hadden gewillige raadslieden den koning reeds lang geleerd hoe men rechtbanken kon samenstellen buiten de bestaande rechters om, en onder den schijn van bijzondere zorg voor het heil van den staat. Vader is voorgeroepen, 't beteekende dus precies hetzelfde als: de teerling is geworpen; zijn lot is beslist.</p>
<p>Den 1<hi rend="sup">sten</hi> Juli is men dan ook gelukkig met de quaestie
<pb n="312"/>klaar gekomen. Bij zijn terugkeer van Westminsterhal wacht Meg met haar zwager Dancey hem op. Willem Roper is in de rechtszaal doorgedrongen. Bessy en Cecy zijn, door vermoeidheid en overspanning overmand, naar huis gegaan. ‘Het eerst wat ik zag,’ zegt Meg, ‘was de bijl, met zijn scherpen kant naar hem toegekeerd.... mijn eerste waarmerk van zijn veroordeeling. Ik baande mij een weg door de menigte.... daar voelde ik een koude hand op mijn arm; die van den armen Patteson, zóo veranderd dat ik hem nauwelijks herkende, met een rozekrans van kruisbessen, die hij door zijn vingers liet glijden. “Wacht je tijd af, juffer Meg!” zei hij, “als hij hier langs komt, zal ik ruim baan voor je maken... O, broeder, broeder! Wat overkwam je, dat je dien eed weigerde? <hi rend="spat">Ik</hi> heb hem gedaan!” - Een oogenblik later: “nu, juffer, nu!” en zijn armen rechts en links slaande, maakte hij een bres in den volksdrom, door welke ik, spiesen noch hellebaarden vreezende, heendrong en mijne armen om vaders hals wierp. “Mijn Meg!” riep hij uit, en drukte mij aan zijn hart, alsof onze zielen moesten samenvloeien. “God zegen u!” zei hij; “genoeg, genoeg mijn kind! Wat begint gij, om zoo te schreyen en mijn hart te breken? Bedenk, al sterf ik onschuldig, dat het niet zonder Gods wil is, die, had Hij 't beter geacht, de harten mijner vijanden had kunnen omkeeren; bezit daarom uw ziel in lijdzaamheid! Kus allen voor mij, zóó en zóó en zóó.....” Daarop liet hij mij weer in Dancey's armen vallen, terwijl de wachten om ons weenden. Maar ik kon hem zoo nog niet voor altoos laten glippen; geen minuut later waagde ik een nieuwe poging, rukte mij van Dancey los, klemde mij nogmaals aan Vader, en nogmaals hadden zij deernis met mij en hielden stil, terwijl ik aan zijn hals hing. Thans stonden er zware druppels op zijn dierbaar 
voorhoofd, en groote
<pb n="313"/>tranen hingen aan zijn oogleden. “Om Kristus wil, Meg!” fluisterde hij, “doe mij niet bezwijken! Je zult toch mijn laatste bede niet afslaan?” - “O, neen,” riep ik uit, en liet terstond mijn armen los. “God moge u zegenen!” zeî hij nu, met een laatsten kus. “Vader! vader!” kon ik mij niet weerhouden te roepen. “De wagen Israëls en zijne ruiteren!” fluisterde hij haastig en wees met zulk een bezielden blik omhoog, dat ik opwaarts zag, in de meening bijna een zaligend vizioen te zien; en toen ik mij weder omkeerde, was hij weg, en ik kwam niet weer tot bezinning, voor ik mij in mijn eigen kamer terugvond en mijne zusters mijne handen vatten.’</p>
<p>&nbsp;</p>
<p>De aanteekeningen die nu volgen zijn kort. Den 5<hi rend="sup">den</hi> Juli schrijft Meg dat alles afgeloopen is, dat ze het ergste gedaan hebben; den 6<hi rend="sup">den</hi> vermeldt ze met een paar woorden hoe hij, volgens een ooggetuige, ‘blij als een bruidegom’ was heengegaan om met de onsterfelijkheid bekleed te worden; den 7<hi rend="sup">den</hi> copieert zij in haar Dag- en Levensboek vaders laatste woorden, aan haar met houtskool geschreven: ‘Ik was nooit meer met uw doen omtrent mij ingenomen, dan toen gij mij 't laatst vaarwel hebt gekust.....’ Bij den hemel, zij had wel verdiend dat zijn jongste gedachte aan haar gewijd was geweest, dat hij haar nog prees toen hij ten doode ging!...</p>
<p>Indien 't niet historisch was, zouden wij wanen dat de ontzettende gebeurtenissen, die wij kortelijk boekten, Meg krankzinnig hebben gemaakt, want den 19<hi rend="sup">den</hi> Juli lezen we: ‘Men heeft ons veroorloofd, zijn armen, geknotten romp te begraven; maar, zoo zeker als er een zon aan den hemel is, ik wil zijn hoofd hebben en dat nog vóór die zon op nieuw weer verrijzen zal ook. Zoo geen verstandige lui mij ter zij willen
<pb n="314"/>staan, zal ik het met een nar voor lief nemen....’ En den volgenden dag vertelt zij met zekeren wellust al de bijzonderheden van dien afgrijselijken nachtelijken tocht, waarbij alleen de kinderlijke liefde haar voorlichtte, maar... waarbij ook een licht viel op de betrekking tusschen haar en den doode, 'twelk de gewone vrouwelijke schroomvalligheid en de gangbare voorstellingen van 'tgeen kiesch en betamelijk is ver wegdreef, om niets dan een geweldig verheven classicisme over te laten. Wij zijn bij deze gelegenheid niet meer in de zestiende eeuw, aan den ingang van den nieuweren tijd; wij gaan met Antigone de poort van Thebe uit, om te zien hoe zij het lijk haars broeders begraaft, ofschoon, ja, omdat koning Kreon den dood bedreigd heeft aan ieder die zich in zijn wraak zou durven mengen. Anna Boleyn mocht de rol van Herodias' dochter spelen aan Hendriks hof. Het loon zou ze niet hebben.</p>
<p>‘Ik legde mij te slapen, maar mijn hart bleef wakende. Kort na 't eerste hanegekraai hoorde ik een steentjen tegen mijn venster werpen; ik kende het teeken, stond op, kleedde mij aan, sloop zachtjens naar beneden, en ging de deur uit. Ik werd de koude hand van den nar bij 't aanraken gewaar; zijne tanden klapperden, deels van koû, deels van vrees, maar hij lachte bij zich zelf, toen hij mij bij den arm nam en met zich mee trok, fluisterende: ‘een nar en een blonde vrouw zullen ze nog betrekken.’ Een bootjen met een paar roeyers lag klaar, en een van hen nader stappende, zei: ‘Helaas, juffrouw Meg! Wat gaat ge beginnen? Zijt ge dol op zulk een onderneming uit te gaan?’ Ik antwoordde, dat ik dol zou worden, als ik niet ging, en dat ik 't zou volbrengen ook; ‘help mij in 't bootjen,’ zei ik, ‘en steek van wal!’</p>
<pb n="315"/>
<p>‘Wij zakken de rivier rustig af, en bereiken eindelijk de trappen aan de London-brug. Patteson, opstaande, zegt: “blijft allen, waar je bent!” springt aan land, en rept zich de trappen op naar de brug. Weldra keert hij op zijn schreden terug, en zegt: “nu is alles klaar, juffrouw.... meer nog dan je wel wist.... gauw naar boven; de kust is vrij.” Hobson - want hij was 't - hielp mij aan wal en zei: “haast u, juffrouw; als ik dorst, zou ik meegaan.” Zoo zijn er wel meer, dacht ik bij me zelf.’</p>
<p>‘Ik keek niet op vóór ik bij de poort was, waar ik, een oogenblik naar boven starende, den donkeren omtrek van het spookachtig en toch zoo dierbaar overschot zag. Sidderende wrong ik mijn handen en riep: ‘helaas, helaas! dat hoofd heeft heel wat keeren op mijn schoot gelegen; gave God, dat het er nog op lag.’ Plotseling zag ik daarop de paal zich bewegen en mijwaarts neigen, en mijn voorschoot ophoudende, ving ik er, dol van blijdschap, schrik en deernis, de neergegeworpen vracht in op. Patteson, sidderend en lachend, zei op fluisterenden toon: ‘Was dat niet wel overleid, juffer? Voort nu met onzen buit, want een nar en zijn schat scheiden ras; doch ik denk niet, dat ze ons hard achterna zullen zitten: we hebben vrienden daar op de brug. Ik zal je in 't bootjen helpen, en dan zeggen: God zegen je, juffrouw, met je vracht!’</p>
<p>Ontzettend niet waar? En toch niet enkel ontzettend!</p>
<p>&nbsp;</p>
<p>Ik ben aan het eind van de mij voorgestelde taak. Is er iemand die meent, dat ik te veel aanhalingen gebruikt heb om mijn gunstig oordeel over het uitstekende boekje te staven, ik verschil van hem in gevoelen. Alleen door de lezing van
<pb n="316"/>het geheel kan men al de voortreffelijkheden van Margretha's Dagboek genieten. Gelijk alle goede boeken, wier kracht in waarheid en ongekunstelden eenvoud gelegen is, beveelt het zich zelf heter aan dan elk ander vermag. Wie dit in twijfel trekt, leze en herleze 't!</p>
</div>
<div type="chapter">
<pb n="317"/>
<head rend="h3">Uit het boek der martelaren.</head>
<p>........................... ‘En wat nu 't toekomende leven betreft, dat voor de heeren 't een en al schijnt, ik voor mij heb nooit of nimmer een bezoek uit een andere wereld gehad. Ik durf dus niet beweren dat ons op een of andere ster van het firmament 't verloren paradijs zal geopend worden, maar, eerlijk gezegd, ik heb er ook geen de minste behoefte aan. Slechts de kranken willen niet sterven.</p>
<p>'t Is waar, het leven schijnt tamelijk kort; vooral wanneer men de tweede helft verspillen moet aan het uitdrijven van al den onzin, dien men ons gedurende de eerste helft in het bloed stuwde. Nogtans, ik heb den noodigen tijd kunnen vinden om de wereld en mijzelven iets meer dan oppervlakkig te bezien. Ik heb de geschiedenis doorbladerd, den kringloop des levens bespied, de eeuwige wisseling en 't verheven voorwaarts vernomen. Ik ben voldaan. Het is nu eenmaal zoo dat een mensch niet <hi rend="spat">alles</hi> kan leeren; op den melkweg zoomin als hier op aarde; in duizend jaren evenmin als in een gewonen menschenleeftijd; doch, nog eens, er blijft voor een blik op de ordening van 't geheel juist tijd genoeg over, zoo we ons slechts door het eeuwig klokgebengel den geest niet laten
<pb n="318"/>verdooven. Wat wil ik ten slotte nog meer? Zal ik vol heimwee van Elyseesche velden gaan droomen? Moet ik daar volstrekt de schimmen van vroegere geslachten ontmoeten? Ik voel er hoegenaamd geen roeping toe. Edele voorgangers hebben mij hunne werken nagelaten, hunne zielen vermaakt; zij wonen in mijne borst; hun nagedachtenis wordt dankbaar door mij geeerd. Maar voor persoonlijken omgang zijn de vrienden op aarde mij voldoende geweest.</p>
<p>Nog minder lacht mij 't vooruitzicht toe, met de kerk van eenig hemelsch Jerusalem den ouden strijd van meet aan te hernieuwen. Zoo er in andere gewesten een priesterdom leeft, zal het natuurlijk weer, evenals de geestelijkheid hier op aarde, de wijsheid in pacht hebben en den lieven Heer naar zijn hand willen zetten. Neen, 't zal daar <hi rend="spat">mijn</hi> plaats niet zijn. Als mijn taak hier volbracht is, wil ik hartelijk graag ter rust gaan. Ik zal mijn boek sluiten en mijne pen aan jongeren overgeven. Zij zullen haar doopen in frisschen inkt en wakker voortwerken aan het werk der gerechtigheid -, en zóó zal het goed zijn.</p>
<p>Slechts de kandidaten des hemels zijn bang voor den dood. Slechts de egoïsten van 't “hier namaals” verscheiden in angst en vertwijfeling. Want hun leven was zonder vrucht en hun dood is zonder nalatenschap. De kampioen der waarheid daarentegen kent den schrik des doods niet. Aan de volschoone, glorierijke menschheid beveelt hij stervend zijnen geest, en daar hij leefde voor dat wat eeuwig is, zal hij eeuwig leven.’</p>
<p>&nbsp;</p>
<p>Wat heb ik mij dikwijls verdrietig gemaakt bij 't lezen van bovenstaande bladzij uit.... doch verdere aanwijzing blijve hier achterwege. Is niet de schrijver éen uit velen? Vertegen-<pb n="319"/>woordigt hij niet een goed deel onzer tijdgenooten? Ja -, en 't zijn niet de namen door hen gevoerd, niet de titels hun door zichzelven of anderen gegeven, die allereerst onze aandacht verdienen; het is hun innerlijk bestaan, hun denken en gevoelen, dat onze belangstelling eischt.</p>
<p>Wat heb ik mij dikwijls verdrietig gevoeld bij het lezen van die bladzij! Ik zeg: dikwijls. Want zonder het te weten, of te willen bekennen misschien, werd ik evenzeer aangetrokken als afgestooten door den man die mij dus schrijvend pijn deed. Ik zeg: pijn -, en dat woord is zoo slecht niet gekozen.</p>
<p>Wij begrijpen elkander, hoop ik.</p>
<p>Of is het u onbegrijpelijk - laat ons eens recht vertrouwelijk zijn! -, is het u onbegrijpelijk dat een mensch op zekeren tijd van zijn leven in het woord ‘sterveling’ iets diep weemoedigs begint te vinden? Het was er, dat woord, eêr wij geboren waren. Het was er, evenals heel die taal die, om zoo te spreken, als uitzet in dit leven voor ons klaar lag, of, beter gezegd, die ons mettertijd, die ons allengs den inventaris van ons lief en leed zou ontrollen. Lang hebben wij van ‘den sterveling’ gesproken, gezongen, ook als de gelegenheid 't zoo meebracht, en wij deden 't werktuiglijk gelijk zoovele dingen ons ‘machinaal van de hand gaan.’ Doch, niet waar? het is met sommige woorden als met sommige zaken: te eeniger tijd kloppen ze recht ernstig bij ons aan en vragen recht ernstig om gehoor. En zoo is er dan ook een tijd gekomen waarin gemeld woord ons wonderlijk begon aan te doen.</p>
<p>Wij ontdekten, of men wees er ons op, dat van alle schepselen op aarde alleen de mensch met den naam ‘sterveling’ wordt genoemd. Van dat oogenblik af zagen wij in dat woord een kind van smarte, lang gedragen onder het hart der menschheid, en eindelijk ter wereld gekomen met al de
<pb n="320"/>weemoedstrekken van het wondere wezen, mensch genoemd, dat niet dan noode zich aan de algemeene wet der vergankelijkheid onderworpen voelt, geen vrede heeft met den dood, integendeel, vol smartelijke verbazing, ja, met ontzetting zelfs het raadsel <hi rend="spat">zijner</hi> sterfelijkheid begon aan te staren ten dage dat voor zijn geest een ideaal verrees, welks heerlijkheid voor de ruimte tusschen wieg en graf te groot scheen..........................</p>
<p>Doch mogelijk meent iemand dat men in ‘zoo'n woord’ meer zoekt dan er in zit?.... Het zij zoo voor 't oogenblik! Als wij 't in de hoofdzaak maar eens zijn, en vermoedelijk is dit wel 't geval. Ik acht het waarschijnlijk dat menigeen, wien de ontleding van het woord ‘sterveling’ koud laat, voor de hoop der onsterfelijkheid nogtans een hart heeft; waarschijnlijk, bij den tegenwoordigen stand van veler ontwikkeling, dat iemand zijn lievelingsdichter heeft zonder te vermoeden dat ‘de taal gansch het volk,’ dat zij, wèl beschouwd, het grootst en aandoenlijkst gedicht der menschheid is. Nog eens, het zij zoo! wij willen vandaag, als 't dan zoo heeten moet, over woorden niet twisten. Eén vraag: 't was misschien wel uw lievelingsdichter die gezongen heeft:</p>
<lg type="poem">
<l>‘Daar is een tijd van komen,</l>
<l rend="; 1tab">Daar is een tijd van gaan;</l>
<l>Dat hebt gij meer vernomen,</l>
<l rend="; 1tab">Maar hebt gij 't ook verstaan?’</l>
</lg>
<p>Welnu, <hi rend="spat">hebt</hi> gij dat verstaan? laat ons dan elkaar de hand reiken. Ik bedoelde zooeven niets anders 'dan dat voor een mensch, die met zijn hoofd en hart begon te leven, de gedachte onzer sterfelijkheid iets zeer aandoenlijks heeft. <hi rend="spat">Die</hi> mensch.... doch laat uw dichter het zeggen:</p>
<pb n="321"/>
<lg type="poem">
<l>‘Die blikt soms lange, lange</l>
<l rend="; 1tab">Terug in zijn weleer,</l>
<l>En 't wordt hem bange, bange,</l>
<l rend="; 1tab">En 't leven buigt hem neer.’</l>
<l>&nbsp;</l>
<l>‘Hij peinst: nog pas gekomen,</l>
<l rend="; 1tab">Pas gistren en zoo veer</l>
<l>Reeds op de snelle stroomen</l>
<l rend="; 1tab">Van 't wondre, diepe meer.’</l>
<l>&nbsp;</l>
<l>‘Die voelt van al dat komen,</l>
<l rend="; 1tab">Dat komen en dat gaan</l>
<l>Van menschen, dingen, droomen,</l>
<l rend="; 1tab">Zich moê en onvoldaan.’</l>
<l>&nbsp;</l>
<l>‘En.....</l>
</lg>
<p>ja, ook dit:</p>
<lg type="poem">
<l>‘En haakt met alle vromen</l>
<l rend="; 1tab">Naar 't oord, waar vroeg of laat</l>
<l>Weer allen samenkomen</l>
<l rend="; 1tab">En niemand henengaat.’</l>
</lg>
<p>Dus, we begrijpen elkander. Maar het lijkt wel of de auteur der aangehaalde bladzij, die mij zoo menigmaal ontstemde, ons <hi rend="spat">niet</hi> begrijpt. Het ziet er naar uit, dat hij en zijn gelijken zeer weinig sympathie hebben voor 't weemoedig najaars-gevoel waaraan gij en ik op zekeren leeftijd (wij dachten dat dit zoo echt-menschelijk, zoo gansch natuurlijk was) niet vreemd bleven. Veel minder nog hebben wij van die zijde eenig medegevoel voor onze hoop op een ‘toekomend leven’ te wachten.</p>
<p>'t Is duidelijk, men noemt ons daar ziekelijk, sentimenteel en - als 't er op aankomt - niet weinig zelfzuchtig, aanmatigend daarenboven.</p>
<pb n="322"/>
<p>Is dit geen miskenning, van reine gevoelens en bedoelingen, die onzen toorn verdient?</p>
<p>Vroeger meende ik zoo. Goddank, dit is anders geworden.</p>
<p>Onder ons gezegd, het kon wel eens uitkomen dat de auteur van die bladzijde een moediger, edeler mensch was dan velen ‘dergenen die gelooven.....’</p>
<p>&nbsp;</p>
<p>Wat dunkt u? Als hij eens een slachtoffer van verkeerde opvoeding ware, met name een dergenen aan wie de noodlottige invloed van zeker kerkelijk stelsel gebleken is? Ik geloof dat we hier werkelijk met zoo iemand te doen hebben: 't is, dunkt me, als met handen te tasten. Zie maar:</p>
<p>Liever dan ‘met de kerk van eenig hemelsch Jerusalem den ouden strijd van meet aan te hernieuwen,’ wil onze vriend voor altijd inslapen als zijn eind hier gekomen is. Den eeuwigen dood verkiest hij boven het eeuwig leven met zeker ‘priesterdom.’ Dat leven zou, meent hij, toch niet anders zijn dan een eeuwig gehaspel waarbij de tegenstander ‘weer de wijsheid in pacht’ zou hebben, de waarheid niet zou worden gebaat.</p>
<p>Moet er niet heel wat gebeurd zijn eer een mensch tot zoo naargeestige beschouwingen komt? Heeft het ‘priesterdom’ tegenover zulk een niet veel op zijn kerfstok?</p>
<p>Ik weet wat iemand mij in bedenking kan geven. ‘Onder de priesters en geestelijken,’ zou hij kunnen zeggen, ‘zijn zeer achtenswaarde en lievenswaarde menschen. Onder hen die een goed deel van den lieven levensdag met schimpen en smalen op de geestelijkheid doorbrengen, onder hen zijn zeer nietige, zeer nare, zelfs zeer liederlijke menschen.’</p>
<p>Toegestemd, het een en het ander. Doch uit de bladzij in
<pb n="323"/>quaestie spreekt geen gemeene natuur, geen Jan Rap wiens kracht in zijn brutaliteit, wiens zaligheid in het grieven van andersdenkenden gelegen is. Uit die bladzij spreekt, in weerwil van alle ironie en sarcasme, ondanks 't vertoon van triumfante geestkracht en berusting, een ontzaglijke weemoed, een kwalijk verholen smart over een verloren ideaal.</p>
<p>Kunt gij u de geschiedenis van zulk een menschenleven niet voorstellen?</p>
<p>Ik zie den knaap die, met een schoonen, gelukkigen aanleg begaafd, aan de leiding der eerwaarde paters wordt overgegeven. Aanvankelijk voelt hij zich gansch niet onbevredigd. Zie hoe zijn gelaat van geestdrift blinkt bij 't verhaal van het leven der heiligen die allen zoo vroom waren en zoo heilig! De kinderlijke fantasie doet zich te goed aan den hemelglans in hun leven, lijden, sterven; aan al de wonderen van barmhartigheid door hen verricht. Wát is daarmeê te vergelijken? Wát haalt bij al de zoetheid en gratie der gebenedijde moeder Gods! Wát is er reiner en machtiger dan het goddelijk wonderkind op haren schoot! O zalige tijd der ontluikende liefde voor het smetteloos hemelsch ideaal! O zoete huivering bij het eerste ‘<hi rend="spat">Kurie eleison</hi>!’ bij het eerste ‘<hi rend="spat">Miserere</hi>!’ en ‘<hi rend="spat">Dies irae</hi>!’</p>
<p>Maar de knaap groeit op, en wat het vermogen had hem aan te trekken, heeft niet de kracht hem te boeien op den duur.</p>
<p>De tijd der kindsheid, met haar geheimzinnigen drang naar het bovennatuurlijke, met haar aangeboren neiging tot bespiegeling over dood en eeuwigheid, die tijd van overheerschend fantasie- en gevoelsleven, gaat zachtkens aan voorbij. De dorst naar het weten vangt aan, de ure van het scherper denken en waarnemen is gekomen. Wat zullen de eerwaarde paters en fraters? Dien dorst bevredigen? Voor dat denken in alle
<pb n="324"/>oprechtheid eerbied hebben? Voor dat waarnemen steeds nieuwe wegen en velden openen? Zullen zij hun leerling, met behulp van aard- en hemelglobe, een blik doen slaan in 't verheven samenstel der zichtbare schepping? Zullen ze hem wijzen op de plechtige regelmaat en orde van 't geheel, die als onkreukbare natuurwet de gedachten des Oneindigen weerspiegelen? Des Oneindigen naar Wien de volkeren, van 's werelds aanbegin, gezocht en getast hebben? Zal de knaap aan hunne hand zooveel mogelijk de geschiedenis der menschheid leeren verstaan, om aan het heilig voorwaarts als aan het groote Godsgebod te leeren gelooven? Zal hij onder hun invloed alzoo een mensch worden van degelijke kennis en goed geloof en goeden wille, levenslustig genoeg om in zijn mate de wereld dezes aardrijks te helpen cijnsbaar maken aan de ontwikkeling van den mensch, aan de gezondheid en welvaart, stoffelijk en geestelijk, van de menschelijke samenleving? Zal....</p>
<p>Van dit alles, en nog zooveel meer, zal waarschijnlijk zoogoed als niets inkomen.</p>
<p>Men zal den leerling beduiden dat niets der menschheid zooveel onheil berokkend heeft als de onzalige dorst naar weten. Men zal hem zijn trek naar het weten als een verzoeking des duivels leeren wantrouwen -, des duivels die een menschenmoorder was van den beginne, des duivels die onze arme stamouders ten val bracht, en langs dien weg het nakroost van Adam tot blinden en dooven en halve idioten maakte, onbekwaam om waar te nemen naar den eisch, ongeschikt om uit zichzelf iets anders te denken dan gedachten ten doode en ten verderve.</p>
<p>Men zal hem uiteenzetten, dag aan dag, hoe deze aarde - <hi rend="spat">de</hi> wereld, gelijk het daar heet -, hoe ze eigenlijk naar recht en billijkheid al voor duizenden jaren had moeten te gronde
<pb n="325"/>gaan, ter oorzake van 's menschen goddeloosheid; maar hoe ze naar goddelijke genade is gespaard gebleven, opdat Gods Kerk gelegenheid zou hebben om van het menschelijke nog te redden wat te redden viel. Zeer scherp zal men hem inprenten dat dienvolgens zijn eenig levensdoel moet zijn: een gehoorzaam, dankbaar zoon der kerk te worden, ten einde door haar te ontkomen aan den eeuwigen zielebrand.</p>
<p>Nadat aldus het levensdoel geopenbaard is zal men den leerling vanzelf doen inzien, hoe ijdel en nietig ten slotte al het aardsche kennen en weten en bedrijven moet zijn, en hoe éen heilige als schutsengel op den weg naar 't hemelsch Jeruzalem oneindig meer waarde heeft voor de arme ziel, dan tienduizend professoren in allerlei kunsten en wetenschappen, en hoe het inzicht in de hemelsche rangordening, door de zalige kerkvaders geopenbaard, even dienstig is tot zaligheid als al de wetenschap en wijsbegeerte der ongeloovigen verderfelijk voor de wereld die in 't booze ligt.</p>
<p>Langs dien weg zal de voedsterling, naar het oordeel der eerwaarde paters en fraters, tot den juisten blik in de geschiedenis der menschheid geraken. Het zal hem duidelijk worden dat er een geschiedenis van heiligen en martelaren, een geschiedenis van Gods Kerk op aarde, stralend en vonkelend van hemelsch genadelicht -, maar dat er voor de rest zoogoed als <hi rend="spat">geen</hi> geschiedenis is. De zondige wereld buiten de kerk heeft immers geen geschiedenis, zoomin als de dood of de hel er een hebben?... Wat de ongeloovigen geschiedenis noemen is immers niet anders dan een eindeloos gewirwar, een chaotisch gedwarrel, een machteloos dringen en dwingen binnen den tooverkring van Satan en zijn engelen, een wanhopig tandengeknars tegen God en zijn heiligen?....</p>
<p>De aarde een oord der ballingschap, ja, der verdoemenis
<pb n="326"/>het lichaam een kerker, al het wereldsche zonde en ijdelheid; alleen de heilige moederkerk een wijkplaats, een redding, de sleuteldraagster van het koninkrijk der hemelen, de deurwachster van het verloren paradijs; het ware leven alzoo een leven voor de kerk en door de kerk, een volgen van 't gewijde priesterdom -, ziedaar het antwoord, het licht, door de eerwaarde leiders aan hun leerling gegeven!</p>
<p>Duizenden zijn er mee tevreden, of wanen dat ze het zijn, of nemen den schijn aan alsof ze het waren.</p>
<p>Bij den knaap, dien ik bedoel, heeft noch het een plaats, noch het andere.</p>
<p>Zijn geest verzet zich tegen 't voedsel hem geboden. Hoe dikwerf ook beproefd, het werk des verduwens wil niet vlotten. Hij kan niet gelooven dat deze aarde de moeite van het aanzien niet waard zou zijn, dat een onderzoek naar haar geheimen den arbeider niet loonen zou. Hij voelt, als bij instinct, dat het een vruchteloos pogen zal zijn zich voor de onwetendheid op te winden of te bezielen. Het schijnt hem een bedenkelijke zaak 't gezond verstand en de kennis, waaraan de menschen zooveel te danken hebben, onder 't patronaat van den duivel te stellen. Het wil er niet bij hem in dat het de rechte methode zou zijn, in de eerste klasse eener school weinig anders te doen, dan wachten en hopen op de tweede. Hij kan 't vermoeden niet van zich afzetten dat een mensch in <hi rend="spat">deze</hi> wereld is om allereerst voor <hi rend="spat">deze</hi> wereld te leven. Aan het toekomende gelooft hij, doch met hoe meer liefde hij daaraan gelooft, te onweerstaanbarer is zijn drang naar denken en werken. Een onbedrieglijke stem zegt hem dat hij het betere van een hooger wereld niet waard zal zijn indien hij het goede in <hi rend="spat">deze</hi> wereld, dus ook zijn aanleg om te denken en te werken, niet dankbaar waardeert en gebruikt.</p>
<pb n="327"/>
<p>De strijd tusschen natuur en dressuur is alzoo begonnen, de strijd tusschen wet des levens en wet der kerk, de eeuwenheugende strijd tusschen den geest des menschen, die vooruit wil, en de geestelijkheid onder de menschen, die het recht van zoodanigen wil ontkent. Zou de knaap 't vermoeden? Heeft hij eenig voorgevoel van de lange en bange worsteling die hem wacht?</p>
<p>O, als hijzelf 't u eens verhalen kon! De geschiedenis van dien avond toen hij voor 't eerst in allen eenvoud, zoo argeloos en oprecht, met zijn bezwaren en twijfelingen voor den dag kwam!.... De geschiedenis van al de volgende dagen en jaren!</p>
<p>Wat was de pater vriendelijk en goed, die hem aanhoorde! Hoe lokte zijn eerwaardig gelaat het eene woord na het andere uit! Was er iets heerlijkers te bedenken, dan zoo beminnelijk en vertrouwelijk een vriend en leidsman aan wien men alles, alles zeggen kon?</p>
<p>Helaas, waarom streek er allengs zoo wonderlijk een glimlach over het gelaat van dien vriend en leidsman? Waarom zag hij zijn leerling ten slotte met zulk een vreemden blik aan, half weemoedig, half gestreng? Had de knaap dan een misdaad gepleegd? Was het zonde dat hij om licht gevraagd had, meer licht? Moest hem dáárom een poenitentie worden opgelegd? Zóóveel gebeden en zóóveel....</p>
<p>Ach, wat was het dat dien avond 't gebed van den jongen niet vlotten wilde?</p>
<p>De gewijde natuurverkrachting was begonnen. En de knaap, ofschoon zich wèl bewust dat er iets niet richtig was, vermoedde toch dát nog niet. Op den duur kreeg hij er besef van. Op den duur....</p>
<p>O, die vernederingen op school, in 't bijzijn der makkers!
<pb n="328"/>O, die gedurige vermaningen tot gehoorzaamheid en ootmoed, waarbij hij dan telkens (volgens de bestaande ordening) van zijn zitplaats moest opstaan om den pater voor zijn vermaning te danken! Hoe kon hij danken voor iets wat hem de onredelijkheid zelve scheen?.... Hij kon het niet, maar de paters zouden 't hem wel leeren. Dat was hun taak, ter eere Gods, tot heil der zielen. Hadden zijzelven niet geleerd klein te worden, neen, minder dan klein? Hadden zijzelven niet geleerd zich als <hi rend="spat">niets</hi> te achten tegenover de superieuren, door God over hen gesteld? Ja, dat hadden ze. Zij waren <hi rend="spat">niets</hi> tegenover de superieuren.... Wie weet of ze niet juist <hi rend="spat">daarom</hi> met te feller ijver toch <hi rend="spat">iets</hi> poogden te zijn.... tegenover de teere jeugd, aan hun zorgen toevertrouwd?! De menschelijke natuur blijft, trots alle verdrukking, naijverig op hare rechten.</p>
<p>En de paters volhardden in hun taak.</p>
<p>Hij <hi rend="spat">kon</hi> niet van harte danken als vermaning en straf hem onrechtvaardig voorkwamen -, hij <hi rend="spat">kon</hi> het niet, de eerlijke jongen. Hij kon niet helpen dat hij de zakeu anders begreep dan hem bevolen werd ze te begrijpen. Slechts aarzelend, schoorvoetend stond hij op om een ongelijk te bekennen dat hij niet voelde.</p>
<p>Maar de paters volhardden in hun taak.</p>
<p>Eens op een dag had de leerling zich meer dan ooit onwillig betoond -; onwillig, namelijk, om in de verdoemenis der ketters een schitterend deel van Gods heilsraad, een stof tot aanbidding en dank te vinden. Bij de gansche les over aard en hemel, hel en vagevuur, was een sterk gevoel van onlust in zijn gelaat en houding te lezen geweest. Daar werd hem, ten slotte, het noodige strafwerk opgegeven. Als naar gewoonte moest hij opstaan om den eerwaarden zielzorger zijn
<pb n="329"/>dank te betuigen. Uit kracht der gewoonte stond hij op -, doch de stem haperde bij deze <hi rend="spat">gratias</hi>, en bleeker dan anders was de arme toen hij na zijn dankgeprevel weer ging zitten.</p>
<p>Evenwel, met zulk een gebrekkig goed werk mocht de eerwaarde opvoeder niet tevreden zijn. Nog eens, en nog weder, en nog verscheiden malen moest de weerspannige opstaan, zijn dank betuigen en weer gaan zitten, totdat ten laatste de houding deemoedig, de stem gebroken genoeg scheen. Toen was de eerwaarde vader of broeder tevreden; hij had zijn lam voor 't oogenblik uit den greep van Satan gered en zou wellicht dien dag, of later, een dankgebed te meer richten tot Onze Lieve Vrouwe.... Maar het arme kind!... O, hoe zijn hoofd klopte, zijn polsen joegen, zijn hart....</p>
<p>Wie heeft een hart te verliezen, en gevoelt niet dat het onder zulk een zaligmakend geweld te gronde kan gaan?</p>
<p>Meer en meer met zichzelven en de wereld en God in tweespalt sleept de jonge scholier zijn leven voort. Zoo hij te eeniger tijd niet als beproefd rechtzinnig, niet als een getrouw, geloovig zoon wordt afgeleverd, 't is wijl zijn ongewoon veerkrachtige aanleg hem onder 't africhtings- en verminkingssysteem heeft staande gehouden. 't Is nog bovendien wijl de paters Jezuïeten, van dien dag af toen de kleene boeteling in koortsgloed op zijn bedje werd gelegd, eenigszins anders met hem te werk zijn gegaan, begrijpende dat men van een stof als de zijne langs den meest gebruikelijken weg geen cadavers, ik wil zeggen, geen volgzame zonen maakt.</p>
<p>De schooljaren zijn eindelijk voorbij en de jongeling haalt ruimer adem dan het kind. Doch hoe scherper hij straks in de wereld om zich heen poogt waar te nemen, te dieper beseft hij wat rijke gelegenheid tot ontwikkeling hem in den
<pb n="330"/>schoonen zaaitijd des levens onthouden werd. Zijn dorst naar kennis is verre van onderdrukt, integendeel, tot een brandenden dorst gestegen. Met onstuimigen hartstocht jaagt hij voort. Natuur en geschiedenis moeten haar geheimen ontsluieren aan den leergierige, die in de legenden der heiligen geen bevrediging vond.</p>
<p>‘<hi rend="spat">Terra est rotunda</hi>,’ ja, dat had men op school hem geleerd; ‘<hi rend="spat">terra est globosa</hi>,’ men had het nauw aangeroerd tenzij met hoofdschudden<note n="1)" place="foot">Niet allen, niet de meesten zelfs, mochten, als de Potsdammer hoogleeraar Berghaus, in hunne jeugd op het Jezuieten-college een leeraar aantreffen die het ‘terra globosa’ met al zijn gevolgtrekkingen dorst aannemen en verdedigen tegenover een lichtschuw of onwetend priesterdom. (Zie Voorrede van Dr. Berghaus' ‘Geschiedenis der aardrijkskundige ontdekkingen,’ in onze taal ten jare 1857 te Sneek bij Van Druten en Bleeker uitgekomen.)</note>. Te gretiger vangt hij thans de leer der astronomie op. Te sneller (als een die al 't verzuimde moet inhalen) maakt hij daaruit zijn gevolgtrekkingen. Indien deze aarde een der millioenen wereldbollen of hemellichamen is, die in het mateloos heelal zich op hunne baan wentelen -, wat is dan <hi rend="spat">boven</hi> en wat is <hi rend="spat">beneden</hi>? Wat is er dan voortaan van hemel en vagevuur en hel? Allerlei vragen verdringen zich in zijn brein. Allerlei tegenstrijdige gewaarwordingen prikkelen en zweepen hem. Voort moet hij, voort! Het is de eerste vreugde eener ziel die een nieuwe wereld van kennis geopend ziet; het is de smart van een mensch die zijn verleden als verbeuzeld betreurt; het is de wrok over geleden schade en verdrukking; het is een gloeiend verlangen om zich door macht van wetenschap op zijn verkeerde leidslieden te wreken: het is 't besluit om van nu afaan der kerk en haar stelsel den oorlog op leven en dood te verkla-<pb n="331"/>ren; het is dit een en ander, beurtelings of te gader, wat hem voortdrijft en.... helaas, vrij ongeschikt maakt voor de taak van den kalmen onderzoeker.</p>
<p>Onder zulke omstandigheden slaat hij straks het boek der geschiedenis op. Waar is een bladzij die tot feller haat hem niet prikkelt? O, in alle eeuwen der historie heeft dat ‘priesterdom’ de volken geplaagd, bedorven, vernederd! Het heeft de waarheidsliefde vervolgd, de domheid verheerlijkt, de luiheid zaliggesproken, een onwaardeerbaar kapitaal van geest en stof in de doode hand verlegd. Het heeft de natuur voor ongoddelijk gescholden en haar, die groote en goede, met krachteloos wijwater en nog laffer bezweringsformulieren bespot. Het heeft de aarde onbebouwd gelaten voor zoover het een kennis en arbeid vreesde, die der kerk noodlottig konden zijn. Het heeft zich overigens aan het rijke en vette der aarde niet weinig te goed gedaan, en intusschen den ijverigen werkman het uitzicht op den hemel geopend.... 't scheen eerlijk gedeeld!.... O, dat priesterdom!....</p>
<p>Aldus onze patient. In den eersten tijd is hij voor geen rede, gelijk het heet, meer vatbaar. Inderdaad, hij is patient, hij lijdt aan monomanie. Alle geestelijken zijn hem bedriegers, en wie er anders over denkt is in zijn oog een verkapte Jezuïet, misschien wel de grootste bedrieger van allen. Patienten van dien aard zijn er meer geweest en, helaas, ook in den nieuweren tijd, nu de onpartijdigheid van den geschiedkundige toch wel eens ter sprake komt, zijn sommige historici aan die kwaal, om zoo te zeggen, nog bij hun leven gestorven.</p>
<p>De vriend wiens geschiedenis ons hier bezighoudt is aan 't gevaar dier historici, en aan nog andere gevaren ontkomen. Zijn gezonde natuur, door de slechte leiding van zijn eerste leerjaren niet gedood, heeft ook den heftigen schok der latere
<pb n="332"/>reactie doorstaan; althans ten deele. 't Ware mogelijk geweest - wat anderen gebeurd is - dat diepe zwaarmoedigheid hem voor het leven alle geschiktheid had benomen, dat bittere wrevel hem tot instemming verleid had met de bekende uitspraak: ‘deze wereld is slechter dan geen wereld.’ 't Ware mogelijk geweest dat vertwijfeling aan waarheid en recht, aan levensroeping en zieleadel, zich van hem meester en hemzelven tot een prooi van losbandigheid en zingenot had gemaakt. Tegen dit een en ander heeft zijn goede geest hem beschermd.</p>
<p>Zie er de bladzij op aan, waarmee dit opstel aanving.</p>
<p>- ‘Ik heb de geschiedenis doorbladerd, den kringloop des levens bespied, de eeuwige wisseling en 't verheven voorwaarts vernomen’ -; dat is niet de taal van den luiaard, noch van den pessimist.</p>
<p>- ‘Zij’ (de edelen van vroeger tijden), ‘zij hebben mij hunne werken nagelaten, hunne zielen vermaakt, zij wonen in mijne borst, hun nagedachtenis wordt dankbaar door mij vereerd’ -; dat is de taal van een edel, erkentelijk gemoed.</p>
<p>- ‘Als mijne taak hier volbracht is wil ik hartelijk graag ter rust gaan. Ik zal mijn boek sluiten en mijne pen aan jongeren overgeven. Zij zullen haar doopen in frisschen inkt en wakker voortwerken aan het werk der gerechtigheid’ -; zóó spreekt de mensch die aan <hi rend="spat">het goede</hi> gelooft, aan den adel en de macht van het goede.</p>
<p>Indien deze mensch een ongeloovige moest heeten, men zou de begeerte niet kunnen onderdrukken dat er velen ongeloovig mochten zijn gelijk hij.... en niet op hun eigen manier, zonder pit of heerlijkheid.</p>
<p>Niettemin -, ondanks den eerbied dien hij ons afdwingt, wat is er in zijn woorden dat ons niet rustig stemt, niet bevredigt?</p>
<pb n="333"/>
<p>Het is, als ik wèl zie, een onuitsprekelijk gevoel van vermoeidheid waaraan hij vruchteloos zoekt te ontkomen, waarmee hij worstelt, waarvan hij het ziekelijke niet gevoelen, veeleer zich ontveinzen wil. Het is niet alleen dat gevoel van vermoeidheid, maar ook die strijd er tegen, die poging om het te ontkomen, het te ontkennen zelfs. Het is dus ten slotte de innerlijke onrust, de tweespalt, de afgematheid en opwinding beide, die ons pijnlijk aandoen.</p>
<p>O, dat priesterdom! Al heeft de vroegere haat tegen ‘de heeren’ voor een goedaardiger gevoel, voor spot en satire, plaats gemaakt -, o, dat priesterdom, het is en blijft toch de plaag van zijn leven.</p>
<p>- ‘Zoo er in andere gewesten een priesterdom leeft zal het natuurlijk weer, evenals de geestelijkheid op deez' aarde, de wijsheid in pacht hebben en den lieven Heer naar zijn hand willen zetten’.... daar hebt ge 't!</p>
<p>Niet onmogelijk zijn er tijden geweest, enkele oogenblikken misschien, waarin, onder den invloed van ik weet niet welke feiten of bespiegelingen, de hoop op een volgend leven, de hoop op ‘andere gewesten’ als vanzelf weer opdoemde aan zijn gezichteinder. Maar.... dat priesterdom! Bij de enkele gedachte daaraan verdween het hemelsch visioen, of werd het bedorven.</p>
<p>‘Neen, 't zal daar <hi rend="spat">mijn</hi> plaats niet zijn;’ de ironie is even duidelijk als verklaarbaar; ik heb er niet tegen. Evenmin kan iemand bezwaar hebben tegen de verzekering: ‘ik voor mij heb nooit of nimmer een bezoek uit een andere wereld gehad.’ Ook dergelijke betuiging heeft tegenover de ‘heeren’, die ‘weten wat niemand weet’, haar recht.</p>
<p>Maar al wat naar ijdele opwinding en zelfmisleiding zweemt, dat heeft <hi rend="spat">geen</hi> recht in het rijk der waarheid. Luister!</p>
<pb n="334"/>
<p>Zoo iemand zegt: ‘als mijn taak hier volbracht is wil ik hartelijk graag ter ruste gaan;’ zoo hij, met andere woorden, zegt: ‘dood is dood en ik zou niet wenschen dat het anders ware;’ zoo hij verklaart: ‘ik heb den noodigen tijd kunnen vinden om mijzelven en de wereld iets meer dan oppervlakkig te bezien’ en er dan bijvoegt: ‘ik ben voldaan;’ zoo hij ten overvloede orakelt: ‘slechts de kranken willen niet sterven, slechts de kandidaten des hemels zijn bang voor den dood;’ zoo hij ten slotte nog meedeelt: ‘voor persoonlijken omgang zijn de vrienden op aard mij voldoende geweest;’ zoo hij, met andere woorden, te kennen geeft dat voor eeuwig van hen te scheiden hem niet te zwaar zal vallen..... dan spookt in dit een en ander een opwinding, een zelfmisleiding, een onwaarheid, die voor de rechtbank van 't echt menschelijk denken en gevoelen <hi rend="spat">geen</hi> recht heeft van bestaan.</p>
<p>In de stelling: ‘slechts de kranken willen niet sterven,’ spreekt die onwaarheid haar stoutste en hoogste woord.</p>
<p>Of, van krank gesproken: kan men <hi rend="spat">gezond</hi> zijn, naar kennis dorsten, en zich ‘<hi rend="spat">voldaan</hi>’ gevoelen met een kennis die ‘iets meer dan <hi rend="spat">oppervlakkig</hi>’ heet? Kan men gezond zijn, vol levenslust, en een uitkomst zien in persoonlijke vernietiging? Kan men gezond zijn, vol hartelijke liefde voor de zijnen, en recht getroost voor eeuwig den vriend vaarwelzeggen?</p>
<p><hi rend="spat">Kan</hi> dat? - Of moet men kunstmatig zich opschroeven om te meenen en te verklaren dat dit alles heel goed kan?</p>
<p>Niet waar? Het laatste alleen is denkbaar.</p>
<p>‘Slechts de kranken willen niet sterven!’ Geen valscher stelling dan deze, gelijk zij in haar algemeenheid daar ligt. 't Is juist het gezonde, levenslustige, bloeiende menschenleven, dat huivert van de gedachte des doods.</p>
<p>'t Zijn juist de harten vol geestdrift voor waarheid en recht,
<pb n="335"/>vol liefde voor vriend en vijand, die bij het laatste afscheid zouden breken, zoo ze niet als vanzelf zich keerden naar het licht en de lucht van een schooner wereld. 't Zijn de edelsten, die, als Schiller, de ruimte ‘tusschen wieg en graf’ voor den waarlijk levenden, strevenden mensch te eng achten; die, met Jezus, in het aangezicht des doods zeggen: ‘nu is mijne ziel ontroerd.’</p>
<p>- ‘Slechts de kranken willen niet sterven!’ Maar sinds eeuwen wentelden zich ontelbare kranken op hun legerstee, reikhalzend naar den dood, als naar hun verlosser. Sinds eeuwen zijn er duizenden leegloopers wie het leven verveelt, zijn er lafaards die van het leven niets dan kwaad spreken, zijn er goddeloozen wier leven een spel, wier laatste vertroosting de hoop op een eeuwigen nacht is!</p>
<p>- ‘Slechts de kranken willen niet sterven!’ O, 't is ergerlijk.... Maar ik begrijp hem. Hij denkt aan ‘de kandidaten des hemels,’ die bang zijn voor den dood, uit vrees voor de hel. Ja, <hi rend="spat">deze</hi> tobbers zijn het die hem verbitteren, <hi rend="spat">deze</hi> slaven vervullen hem met wrevel en toorn. En waarom? In <hi rend="spat">hun</hi> angsten ziet hij den noodlottigen invloed van het <hi rend="spat">priesterdom,</hi> in <hi rend="spat">hun</hi> krankheid van hoofd en hart ook de reden van der priesteren voortdurende macht. Aan <hi rend="spat">die</hi> macht heeft hij, tot elken prijs, den dood gezworen en - - hier raakt de opwinding in vollen gang. Eenmaal van oordeel dat in de leer der onsterfelijkheid het zwaartepunt van der priesteren gezag over de schare gelegen is; dat door die leer de angst voor dood en hel mitsgaders de liefde voor zielmissen zijn in de wereld gekomen en dat alzoo de tyrannie der geestelijkheid mogelijk, ja, bij al haar onnatuurlijkheid, de natuurlijkheid zelve werd -, eenmaal van dát gevoelen kan hij allengs niet anders meer zien dan dat de leer der onsterfelijkheid der men-<pb n="336"/>schen grootste vijand is. Van dat oogenblik af luidt het: ‘<hi rend="spat">écrasez l'infame</hi>!’ en ontkenning van de onsterfelijkheid wordt hier het kenmerk van den <hi rend="spat">gezonden</hi> mensch. Ziedaar de geschiedenis!</p>
<p>Wèl een aandoenlijke geschiedenis! Wèl een der treurigste bijdragen tot beantwoording van de vraag hoe men een ‘sterke geest’ wordt.</p>
<p>Een ‘sterke geest’! Alle ironie is ver van mij nu ik die woorden hier nederschrijf onder den indruk van een aandoenlijk levensbeeld.</p>
<p>Inderdaad, de man met wien wij te doen hadden is tot op zekere hoogte <hi rend="spat">een man</hi>. Hij heeft <hi rend="spat">sterkte</hi> betoond, immers de <hi rend="spat">kracht</hi> om, na een vreugdelooze en tamelijk onvruchtbare jeugd, het leven als opnieuw te beginnen; de kracht om tegen wanhoop en lichtzinnigheid bewaard te blijven; de kracht om aan ‘het werk der gerechtigheid’ hoofd en hart te wijden; de kracht om op den triumfeerenden gang van dat werk, ook voor de verre toekomst, blijmoedig te hopen.</p>
<p>Maar zie, deze ‘sterke geest’ is <hi rend="spat">niet sterk genoeg</hi> geweest om nog een andere heilige hoop te blijven koesteren, een ander beeld der toekomst te blijven liefhebben. Niet sterk genoeg om voor den zin en de waarheid van 's menschen hoop op een toekomend leven het oog en 't hart open te houden waar hij den onzin en leugen van sommige onsterfelijkheidpredikers bestreed. Al kampend tegen een vrees en bijgeloof, die ons geslacht onteeren, heeft hij allengs ook de blijde hoop en het eerlijk geloof, waardoor vele edelen zich sterk gevoelden, in zijn afkeer betrokken. Steeds feller gedreven, steeds feller drijvend, is hij tot ruwe overdrijving gekomen, tot miskenning van een adellijk bestanddeel in het leven der menschheid, tot geweldplegen aan zichzelven, tot velerlei innerlijke tegenspraak, tot
<pb n="337"/>allerlei machtspreuken, waarvan hij 't gedwongene niet dan vruchteloos zoekt te verbergen<note n="1)" place="foot">Uit den ‘Ned. Spectator’ van 4 October jl. (zie het daar voorkomend opstel van Keerom) kan men vernemen dat zelfs een zoo uitmuntend geleerde als de Duitscher Rozenkranz zich op het punt der onsterfelijkheidsleer door de priesters het oog der critiek heeft laten uitsteken. Die leer schijnt hem te hinderen wijl het ‘juist’ door <hi rend="spat">haar</hi> ‘gebeurd is dat dieren, slaven en vrouwen bij de graven hunner meesters geofferd zijn’ en wijl door haar ‘de tyrannie der geestelijkheid mogelijk is geworden.’
<lb/>
Zonderling! - Op die manier redeneerend zou men bijvoorbeeld ook aan de <hi rend="spat">wetenschap</hi> ten laste kunnen leggen dat door haar de inquisitie is mogelijk geworden. Zonder wetenschap immers geen ketterij, en zonder ketterij geen inquisitie.
<lb/>
Maar bij eenig nadenken ziet ieder het slordige van dergelijke redeneeringen. Ze bewijzen alleen dat wie te veel bewijst niets bewijst, en dat <hi rend="spat">halve</hi> waarheden altijd <hi rend="spat">heele</hi> leugenen zijn.
<lb/>
Laat mij hier nog bijvoegen dat ook de verzekering van Rozenkranz: ‘ik ben voor mijzelven omtrent dit vraagstuk (der al- of niet-onsterfelijkheid) onverschillig geworden’ niet in het boek der wijsheid thuis behoort. In het algemeen is onverschillig zijn almeê van 't naarste wat een mensch ooit zijn kan. In dit bijzonder geval bewijst die onverschilligheid dat de heer Rozenkranz, zoo al niet levenszat, toch niet zeer levenslustig en dus niet zeer gezond <hi rend="spat">is</hi>. En men bedoelde toch waarschijnlijk iets zeer gezonds te zeggen!....</note>.</p>
<p>- ‘De kampioen der waarheid - - kent den schrik des doods niet. Aan de volschoone, glorierijke menschheid beveelt hij stervend zijnen geest, en daar hij leefde voor dat wat eeuwig is, zal hij eeuwig leven;’ lees die woorden, of hoor ze, en zeg vrij dat hier niet de grootspraak van een ijdelen dwaas, dat hier de geestkracht van een edel mensch is.</p>
<p>Maar.... Ja, luister!.... Maar hoor dan straks dat ‘Vader, in uwe handen beveel ik mijnen geest!’ van den lijder op Golgotha. En erken dat ook deze wel waarlijk een ‘kam-<pb n="338"/>pioen der waarheid’ is geweest, dat ook deze ‘geleefd heeft voor dat wat eeuwig is,’ dat ook deze een ‘volschoone, glorierijke menschheid’ heeft liefgehad. En vraag dan ten slotte, of hij, in de laatste ure zijn geest aan ‘den Vader’ bevelend, zeer zwak of zeer sterk is geweest, een kind des bijgeloofs en der vreeze, of de <hi rend="spat">menschenzoon</hi> vol van een geloof, een liefde en een hoop, die geen onzer kan derven zonder schade te lijden!</p>
<p>&nbsp;</p>
<p>Er is een slag van optimisten met wie men 't geduld kan verliezen zonder een zwaarhoofd te zijn. Het is 't geslacht dergenen die de martelaars van kerkelijk despotisme uitsluitend zoeken in de geschiedenis van den ouden tijd. Hoor hen redeneeren, als 't zoo heeten mag:</p>
<p>- ‘Wij leven in een vrij land, meneer!’</p>
<p>- ‘'t Zal zoo'n vaart niet loopen, wees u dáár gerust op!’</p>
<p>- ‘We laten ons niet meer dwingen, o neen!’</p>
<p>- ‘De tijden der inquisitie zijn lang voorbij, geloof u dát maar!’</p>
<p>- ‘Wat zoo'n geval als met dien jongen Mortara betreft,’ begint er weer een. Doch 't is geen verlies als ge maar heengaat, niet blijft luisteren. 't Geval van dien jongen Mortara, gij weet het, wordt enkel te berde gebracht ten bewijze dat men met zijn optimisme niet over ijs van éen nacht gaat, integendeel, wel heel goed de geschiedenis bijhoudt en wel bijzonder goed weet wat er gaande is, en wel fameus goed....</p>
<p>Nog eens, gij kunt veilig heengaan. Hier is het volk dat ‘ziende ziet en niet bemerkt, hoorende hoort en niet verstaat.’</p>
<p>Want, van den jongen Mortara gesproken.... Wie telt ze, de duizenden, die nog heden, in dit vrije land, hun kinderen,
<pb n="339"/>hun lievelingen aan vreemde leiding.... toevertrouwen, als ge 't zoo noemen wilt? Wie telt ze, de vaders en moeders, die wel beseffen dat er betere scholen zijn dan de gewijde kloosterschool, die met het onderwijs van de geestelijke broeders en zusters bij lange na niet dwepen, die zoo hartelijk graag hun eigen zin en weg zouden volgen, zoo menigmaal al zuchtend een steelschen blik naar de openbare school sloegen.... maar die den moed niet hadden om heeroom's wil te wederstreven! Wie telt ze, de armen, zelfs in dit vrije land?</p>
<p>Wie zal ze over een jaar of wat kunnen tellen?</p>
<p>Als dat land met ‘geestelijke’ scholen overdekt zal zijn.</p>
<p>Als men de kudde voorgoed bij elkaar gezweept en van allen omgang met de ketters gespeend zal hebben.</p>
<p>Als het zal schijnen of er nooit een tijd gelijk de tijd onzer schooljaren is geweest - nog pas een twintig jaar geleden - toen de Hollandsche jongens op menige plaats tegen elf uur 's morgens (was het niet op een Woensdag?) 't gemeenschappelijk schoollocaal verlieten, om voor een deel naar de ‘kinderleer,’ voor een ander deel naar de ‘catechisatie’ te gaan -, en toen ze onderweg wel wat beters te doen hadden dan elkaar om 't ‘geloof’ scheel aan te zien!</p>
<p>Zooals ik zeide, dat is al een poosje geleden; de toestand is veel veranderd en zal er vooreerst niet beter op worden.</p>
<p>Het clericalisme is taai De eeuwen door heeft het wel memigmaal een verrassenden slag geslagen, juist ter ure dat het zelf aan den genadeslag bezweken scheen. 't Was telkens of het zich een wijle maar stillekens dood had gehouden om intusschen nieuwe kracht op te doen en nieuwe plannetjes te bedenken.</p>
<p>Sinds het jaar éen van vele ‘liberalen,’ sinds 48, is het niet anders geweest. Het clericalisme heeft de wezenlijke vrien-<pb n="340"/>den van den vooruitgang schijnbaar hun gang laten gaan, de quasi-vrienden, niet schijnbaar maar van heeler harte, hun toasten laten slaan. Doch inmiddels heeft het van wachtpost tot wachtpost zijn bevelen gegeven, nu stil dan luide, al naar een beproefde tactiek het meebracht. Het voelt zich heden, vooral in ‘dit vrije land,’ tamelijk sterk.</p>
<p>En ondertusschen heeft de ijver van Rome vele clericalen van Dordt en Genève aan 't werk gezet. Sinds ettelijke jaren loopen hun colporteurs en verdere trawanten het land af om in steden, dorpen en gehuchten alle gereformeerde ziel tegen Rome en ‘het modernisme’ onder de wapens te kleppen. ‘Hoor, o volk, wat de Heraut roept en wat de Bazuin schalt en wat de Stemmen verhalen! Zie, o volk, hoe de Standaard wordt opgeheven door 's Heeren knecht!’</p>
<p>En het volk hoort en ziet.... totdat den lieden het hooren en zien vergaan is, met andere woorden, totdat ze genoeg zijn opgewonden om te gaan werwaarts men hen drijft, genoeg om op hun beurt de kinderen en kindskinderen, de dienstknechten en dienstmaagden derwaarts te drijven.</p>
<p>Zóó raken de localen der secteschool vol! Zoo wordt de bevolking onzer openbare scholen gesmaldeeld.</p>
<p>De velden, beide, van kerkelijk en anti-kerkelijk fanatisme, van bijgeloof en ongeloof, zijn wit voor den oogst.</p>
<p>- ‘Maar wat wilt ge?’ zegt iemand. ‘Er is niets tegen te doen.’</p>
<p>Ik antwoord: er <hi rend="spat">wordt</hi> veel tegen gedaan, doch er moet meer nog tegen gedaan worden. Voorshands zal iemand reeds meehelpen als hij een te optimistischen broeder van de dwaling zijns wegs bekeert, hem aan 't verstand brengt dat er iets anders te doen is dan in dit heden te roepen: ‘vrede, vrede! en geen gevaar!’</p>
<pb n="341"/>
<p>- ‘Dus dweepzucht tegenover dweepzucht! Dus aan de alarmklok om de menigte op te winden?’</p>
<p>Neen, <hi rend="spat">dus</hi> wakker zijn en wakker maken! <hi rend="spat">Dus</hi> de oogen geopend voor al 't gevaar waarmee de secteschool dit vrije land bedreigt! En de oogen geopend voor 't geen er in onze openbare scholen voortreffelijks is!</p>
<p>- ‘Doch ze zijn godsdienstloos....’</p>
<p>Ik meende dat dit een misverstand, en dat het onderwerp uitgeput was. Doch in ieder geval, <hi rend="spat">uw huis</hi> is <hi rend="spat">niet</hi> godsdienstloos?.... Welnu, laat uw kinderen dáár leeren wat godsdienst is! O, laat ze 't dáár leeren!</p>
<p>Gij hebt overigens gelijk: 't is niet in de scholen van Rome en Dordt alleen dat sommige kinderen dezes tijds, die voor het kerkelijk fanatisme geen aanleg hebben, afkeerig worden van een edel geloof, een heilige hoop....</p>
<p>Doch op éen gevaar te hebben gewezen, is het voor ditmaal niet genoeg?</p>
</div>
<div type="chapter">
<pb n="342"/>
<head rend="h3">Brutaal geleerd.</head>
<p>Professor Barman zat met de hand onder 't hoofd voor zijn lessenaar. Zijn blik rustte op een klein, net gedrukt boekje. Er was toorn in dien blik, doch een toorn, met weemoed gemengd, die slechts weinig behoefde te veranderen om geheel in 't gemoedelijke over te gaan.</p>
<p>Dit laatste was een ongewoon verschijnsel bij professor Barman. Geen zijner vrienden had ooit den indruk gekregen dat zijn gemoedelijkheid hem in den weg zat. Hijzelf was min of meer verbaasd.... ja, hij deed telkens een poging om, in plaats van verbaasd, geërgerd te worden, maar 't ging niet. Als hij niet capituleerde, geen water in zijn wijn deed, dan zou hij waarlijk nog moeten toelaten dat er een traan in zijn oog welde.... Professor Barman en een traan! 't Was al te gek, 't was meer dan belachelijk.</p>
<p>Professor Barman had geen vroolijke jeugd gehad. Zijn karakter was daardoor verstaald, maar zijn blik op de wereld was tevens streng geworden, als die van een politie-agent. Hij had zooveel fouten bij anderen gevonden, dat hijzelf geen fout meer kon maken. Hij was zoo gewoon den vinger op menschelijke zwakheden te leggen, dat hijzelf een asceet scheen te zijn. Zijn ideaal was: nooit op een domheid of
<pb n="343"/>dwaasheid betrapt te worden; zijn stelregel: niets te doen of te zeggen, wat hij niet met feiten of cijfers staven kon. 't Lag dus voor de hand dat hij zich tot een enkel vak, een speciaal punt van studie bepaald had, ja, dat hij bij instinct een zoodanig had uitgekozen als maar zeer enkelen tot nog toe hadden aangedurfd; een vak waarvan mijlen in den omtrek de geleerde wereld om zoo te zeggen niets, letterlijk niets wist. Hij had op dat terrein reeds enkele ontdekkingen gedaan. Door onafgebroken inspanning had hij de wezenlijke beteekenis van twee, drie verschijnselen, waarover tot op dat oogenblik de dikste duisternis gehangen had, in helder licht geplaatst; dit in een verhandeling die door zeer weinigen gelezen, door velen bewonderd was. Ja, de wereld wist hoe hij reeds langer dan tien jaar zich met een microscopisch klein gedeelte van een microscopisch klein vraagstuk onledig hield en dat hij vermoedelijk nog tien andere jaren van zijn nuttig leven daaraan wijden zou.</p>
<p>Laat ons, ten einde goed verstaan te worden, hier reeds dadelijk uitspreken, dat het ons lang niet verdienstelijk voorkomt de verdiensten van specialiteiten op wetenschappelijk gebied te miskennen. Veeleer stemmen wij gaarne in met den lof door de kenners hun toegezwaaid. 't Is waar, nu en dan wordt de roem, dien een specialiteit zich weet te verwerven, goedkoop verkregen. Men kan een zeer bekrompen, kleingeestig, enghartig man zijn, en toch de wereld in verbazing brengen door zijn geleerdheid. Men kan lid worden van alle binnenlandsche, en correspondeerend lid van alle buitenlandsche genootschappen zonder iets anders dan een armzalige boekenwurm, een wandelend woordenboek, de copie, of liever, de caricatuur van een geniaal man te wezen. Maar men <hi rend="spat">behoeft</hi> niet bekrompen en kleingeestig te zijn, alleen omdat men al zijne krachten op
<pb n="344"/>éen punt verzamelde en zich tevreden stelt met den lof, daar uitsluitend maar daar ook met meer vrucht dan iemand anders te arbeiden. Er zijn specialiteiten die, doordrongen van de waarheid dat alleen een behoorlijke verdeeling van den arbeid het menschdom op den weg der volmaking vooruitbrengt, een open oog behielden voor 'tgeen anderen verrichtten. Overtuigd dat alleen samenwerking het doel kan bereiken, rekenen zij 't zich, met dezelfde welwillendheid waarmee zij anderen aan hun disch noodigen, als een plicht en een eer toe op hun beurt de gast van hun collega's en van gewone stervelingen te zijn.</p>
<p>Tot deze soort van specialiteiten behoorde professor Barman, om de waarheid te zeggen, eigenlijk niet. 'k Beweer niet dat hij er te degelijk, evenmin dat hij er te pedant voor was. Misschien lag het aan zijn eenzelvigheid, aan zijn temperament, aan een dorperlijken draai in zijn geleerden aanleg -, wie zal het zeggen?</p>
<p>Prof. Barman wist alles van sommige oude dichtstukken; wel te verstaan, van ouderen dan de ouden. Slechts ééne zaak ontging hem daarbij: de poëzie, die er in leefde. Maar ge hadt hem over het metrum moeten hooren, over de etymologie van een woord, over de verschillende dichtvormen der oudere oudheid, over de geschiedenis van manuscripten, van commentaren enzoovoort. Kolossaal!</p>
<p>Prof. Barman behoorde niet tot degenen die, als De Génestet, overal poëzie vinden; niet tot de Goetheanen, die van iederen greep in het volle menschenleven iets belangrijks wachten. Prof. Barman hield weinig of niets van dergelijke algemeenheden. Hij begreep niet hoe een verstandig man zich met zulke nesterijen kon ophouden. Meermalen heeft iemand hem hooren verklaren dat een mensch van al die zoogenaamde poëzie niet leven kan. Prof. Barman hield van degelijkheid,
<pb n="345"/>van positieve kennis. Hij betreurde 't dat er zoo weinig degelijkheid onder de menschen was. Geen onderwerp waarover hij, met eerbied gezegd, al doceerend, steeds doceerend, eeuwig doceerend, zóó kon doorslaan. Dat velen hem daarom een Nurks noemden kon hem niet schelen. Nurks mocht een onaangenaam mensch in den Haarlemmerhout geweest zijn; in den regel had hij dan toch maar gelijk gehad.</p>
<p>Even ongunstig als over de poëzie dacht professor Barman over de zoogenaamd populaire voorstelling van de resultaten der wetenschap. Hij begreep niet wat de menigte met resultaten had uit te staan -; de menigte, die immers den weg waarlangs ze verkregen waren niet kon doorloopen. Eigenlijk had hij in 't algemeen weinig eerbied voor resultaten. 't Was hem bij zijn studie hoofdzakelijk te doen om het genot van te arbeiden, te zoeken, te ontginnen. Als de waarheid kant en klaar voor hem gestaan had, hij zou haar zonder veel omslag den rug hebben toegekeerd. Als het zweet niet van zijn aangezicht gutste, verbeeldde hij zich dat hij niets had uitgevoerd. 't Was hem gebeurd dat hij dagen en weken, ja, maanden naar iets had gezocht, wat hij zoogoed als zeker wist niet te zullen vinden, en wat wel vermoedelijk onbruikbaar zou wezen zoodra hij 't mocht gevonden hebben. Maar hij was intusschen een baliemand vol critische aanteekeningen rijker geworden. Hij wist dat duizend onderstellingen, door zijne collega's hier en daar in Europa als hooge wijsheid gedebiteerd, eenvoudig op gekkepraat neerkwamen, en hij had zich verkneukeld van pleizier toen hij 't in een buitenlandsch tijdschrift daghelder had aangetoond. Wat zouden ze op hun neus kijken, en wat zou er een haat tegen hem vergaderd worden! Dat was nog eerst een triumf waarvan het nageslacht zou spreken. Maar
<pb n="346"/>dat populariseeren van de wetenschap, dat meedeelen van hare vruchten aan de schare, 't was hem een doorn in 't oog. Nog eens, wat had de schare er aan? En wie waren 't die er zich mee bezighielden?.... Halve geleerden, menschen die hier en daar eens in de boeken geneusd hadden, stumperts die van zijn vak en van honderd andere vakken niets afwisten, die bokken schoten waarvoor een schooljongen zich schamen zou, die de klok hadden hooren luiden maar den klepel niet konden vinden, in wier hrein 't er uitzag als in een uitdragerswinkel. Had hij ze niet duizendmaal betrapt op de grootste ketterijen en de ergerlijkste domheden? Als 't er om te doen was, maakte hij zich sterk te bewijzen dat een populair boek <hi rend="spat">per se</hi> een prul moet zijn... ziedaar!</p>
<p>Het boekje, dat voor professor Barman op tafel lag, was een van die welke aanspraak maken op den naam van populair. De schrijver was een man van eenigen naam. Het boekje was in 't licht gegeven, zoo 't heette, om te voldoen aan een bestaande, lang gevoelde behoefte. Het mocht zich ten overvloede verheugen in 't patronaat van een vereeniging die niet gewoon was het volk, dat om brood vraagt, steenen te geven. Barman wist bovendien dat zeer velen in het land er nog al mee wegliepen. Er waren er zelfs die 't een voortreffelijk geschrift genoemd hadden. Maar... gelijk alle populaire werken wemelde 't van domme, onjuiste of onnauwkeurige mededeelingen. De wetenschap werd schier op elke bladzij in 't gezicht geslagen. Alleen in Barman's vak waren er tien.... neen honderd.... zeg duizend beweringen die op hoogen toon als echte waar werden uitgevent, zonder dat er eenige grond voor was; even zoovele voorstellingen die reeds voor een halve eeuw als onwaar, als verdicht, als valsch gebrandmerkt waren. Had hij
<pb n="347"/>dan 't recht niet om dit boekje te vernielen, den schrijver een ezel te noemen en 't publiek, dat zich verschalken liet, uit te lachen?</p>
<p>Hij meende dat recht te hebben.</p>
<p>En toch deed professor Barman geen van deze dingen. Er was zelfs, zooals ik reeds zeide, iets in zijn hart wakker geworden, wat wij gemoedelijkheid, desnoods sentimentaliteit mochten noemen; iets wat hem zachter stemde, den vloek weerhield op den rand zijner lippen.</p>
<p>Laat ons vertellen wat er gebeurd was.</p>
<p>Even voor wij in gedachte de studeerkamer van professor Barman binnentraden had mevrouw Barman die verlaten; en mevrouw Barman had voor 't eerst van haar leven den professor in 't aangezicht weerstaan. Dit juist naar aanleiding van datzelfde boekje. Zij had hem gezegd dat ze 't een voortreffelijk boekje vond. Zij had met den arm op zijn schouder geleund en, met de vriendelijkste uitdrukking in haar oogen, ferm en flink volgehouden dat hij het recht niet had dit boekje te veroordeelen, dat zij en velen met haar in den lande er behoeften op nahielden die hij misschien niet kende, niet begreep, maar die desniettemin evenveel recht van bestaan hadden als zijn hoog-wetenschappelijke eischen. En die behoeften werden bevredigd door dat boekje. 't Sprak tot haar hart. 't Voerde haar ver boven het alledaagsche in een kring van geesten, met wie 't een eer en een genot was te verkeeren. Al mocht het waar zijn dat er iets aan het portret van dezen of genen ontbrak, zij had ze toch allen herkend, zij had hun handdruk gevoeld, hun bezielend woord gehoord. Al waren er tienduizend fouten in dat boekje, wat er na aftrek van die fouten overbleef was voor haar nog meer dan genoeg om er mee te dwepen. Ze was overtuigd dat het professor niets helpen zou al bewees hij
<pb n="348"/>haar dat dit dom was. 't Speet haar dat zij niet zoo geleerd was als hij; ze wou evenwel dat ze hem iets mocht kunnen meedeelen van dat andere, wat ze niet onder een naam kon brengen, maar waarvan zij gevoelde dat het haar beter en gelukkiger maakte. Niet alsof hij voor zich 't noodig had, maar hij zou dan billijker oordeelen over haar eenvoudigheid en over de eigenlijke waarde van dat boekje.</p>
<p>Aan deze ontmoeting was voor professor Barman een eenigszins andere, maar toch soortgelijke, voorafgegaan. Ze was niet minder vredelievend, zoo mogelijk nog gemoedelijker geweest.</p>
<p>Er was een kereltje van zeven jaar, met hooge rijglaarzen die aan zijn ontwakend gevoel van eigenwaarde een zekere stevigheid bijzetten, en met een paar onweerstaanbaar lieve oogen, die 't kind van zijn mama gekregen had. Na den eten was dit ventje op Barman's knie geklommen en 't had gevraagd of papa hem eens iets vertellen wou. En toen was 't professor duidelijk geworden dat hij niet vertellen kon, niets, ook niet het kleinste en lafste verhaaltje, niets wat naar een <hi rend="spat">Märchen</hi>, een sprookje of een spookgeschiedenis leek. Hij had letterlijk met den mond vol tanden gezeten. Hoe geleerd hij ook was -, tegenover dat kind met zijne groote, diepe oogen had hij 't afgelegd.</p>
<p>Onder die beide indrukken nu voelde professor Barman zich den moed ontzinken om het werk dat voor hem lag te critiseeren; er ging een licht voor hem op; hij begon te vermoeden hoe het kwam dat velen in den lande in dit boekje iets verdienstelijks konden zien. Indien er onder onze lezers zijn die 't onwaarschijnlijk vinden, dat deze gedachte hem bijna de tranen in de oogen bracht, dan hebben zij nooit een geleerde van professor Barman's stempel ontmoet.</p>
<pb n="349"/>
<p>Professor Barman is een fictie. Professor Kern van Leiden is <hi rend="spat">geen</hi> fictie. Het komt ons evenwel voor dat de twee figuren een familietrek met elkaar gemeen hebben, en niet onmogelijk is deze opvatting juist. Heeft de heer Kern zich voor eenigen tijd, in den Nederl. Spectator, niet als een bekrompen vakman aangesteld toen hij 't bekende boekje van den heer Hugenholtz Jr. met Olympischen toorn in het stofwierp, op een manier als alleen aan ongemanierde lieden behagen kan? Had hij ons door die quasi-recensie het recht niet gegeven om ook aan hem te denken toen we, een paar maanden later, in hetzelfde weekblad een bezield en bezielend woord van Keerom lazen? 't Was een protest tegen de wijze waarop vele geleerden in ons lieve vaderland geleerd zijn. Een protest tegen de eenzijdigheid en aanmatiging, tegen de onhebbelijkheid en 't kwade voorbeeld van bedoelde geleerden die, naar 't schijnt, ‘niet aan het leven gelooven, maar wel aan den dood!’ Wat en wie Keerom ook bedoeld hebbe, wij voor ons hebben o.a. aan professor Kern gedacht. 't Is wel jammer dat hij niet, als Barman, een paar leerrijke ontmoetingen heeft gehad eer hij aan 't schrijven ging. Nu 't geval er toe ligt, zullen wij evenwel zoo vrij zijn er ons woord over mee te spreken. Eerbied voor <hi rend="spat">den professor</hi>. Maar voor de zotternij en het onrecht <hi rend="spat">geen</hi> eerbied, al waren ze gewijd door een ganschen academischen senaat.</p>
<p>&nbsp;</p>
<p>Professor Kern heeft in het boekje van den heer Hugenholtz, nadat hij er niet meer dan dertig bladzijden van gelezen had, een zestal leelijke flaters ontdekt; zonder twijfel zullen 't wel leelijke flaters zijn; wij hebben zooveel vertrouwen in de geleerdheid van professor Kern dat wij dit enkel op zijn
<pb n="350"/>gezag aannemen. Dit te eerder daar Hugenholtz zijn bokken geschoten heeft op een veld waar de Leidsche hoogleeraar, ik zal niet zeggen, er nooit een schoot, doch (dit bedoel ik) waar hij uitmuntend den weg weet en als deskundige mag geraadpleegd worden.</p>
<p>De eerste fout van Hugenholtz is, dat hij de Gothen met de Angelsaksen verward heeft. Voor beide partijen natuurlijk ver van aangenaam.</p>
<p>Zijn tweede fout is, dat hij Voor-Indië de wieg en bakermat der Europeesche beschaving genoemd heeft. ‘Alle deskundigen,’ roept Kern uit, ‘zijn het er over eens dat Indië <hi rend="spat">niet</hi> de wieg en bakermat der Europeesche beschaving geweest is.’ De zaak heeft zich heel, heel anders toegedragen. Een deel van de Indogermanen (Ariërs) trok uit noordelijker streken naar Indië; andere Indogermanen breidden zich over een gedeelte van Middel-Azië en over Europa uit; doch deze laatsten kwamen <hi rend="spat">niet</hi> uit Indië.... Dus heeft Hugenholtz weer een groote gekheid gezegd en 't kan geen kwaad dat Kern hem in naam van ‘alle deskundigen’ terechtwijst.</p>
<p>De derde fout wordt door Kern zeer ironisch ‘een belangrijke bijdrage tot de volkenkunde’ genoemd. Hij had evengoed kunnen zeggen dat ze met een kappersquaestie in verband staat. Hugenholtz heeft ergens gehoord of gelezen (lieve hemel! waar kan hij zoo iets gehoord of gelezen hebben!) dat de oostelijke volksstammen in Voor-Indië (Voor-Indië doet hem den dood nog aan!), dat de oostelijke volksstammen in Voor-Indië zich onderscheiden o.a. door hun kroes afhangend hoofdhaar. Dat kan op niemand anders slaan dan op de Bengaleezen en aanverwante stammen, en iedereen weet (of behoort ten minste te weten) dat er bij geen dier stammen eenige sprake is van kroes afhangend hoofdhaar. En dan spreekt Hugenholtz nog daar-<pb n="351"/>enboven - zegge daarenboven! - van de ruwe zeden dier volken! Stel u, als gij kunt, eens een bewoner van Calcutta voor ‘met ruwe zeden’!</p>
<p>De vierde bok is de grootste. 't Beest heeft horens als een reuzenhert. Hugenholtz zegt, met even zoovele woorden, dat het Sanskrit, dank zij de ijverige onderzoekingen der taalgeleerden, meer en meer ontcijferd wordt. En 't Sanskrit, merkt Kern op, 't Sanskrit is, om zoo te zeggen, het Latijn van Indië. Hugenholtz moet dus een ander Sanskrit bedoelen dan professor Kern; ‘een Sanskrit’, zegt deze ongemeen geestig: ‘onlangs ontdekt te Amsterdam, of misschien aan eene of andere Duitsche Hoogeschool.’</p>
<p>Den vijfden bok houdt professor Kern klaarblijkelijk voor een preekbok. Hugenholtz spreekt ietwat gemoedelijk, en Kern vindt dat dit niet te pas komt, over den militairen geest van het nakroost der oude Germanen. Met dit nakroost kan hij, volgens Kern, alleen de bewoners van het Duitsche rijk bedoelen, die in den laatsten tijd menigen domoor aanleiding hebben gegeven om zijn wrevel te luchten over ‘deze eeuw van bloed en staal.’ Hugenholtz schijnt dus niet te weten dat er ook elders nog een nakroost van de oude Germanen leeft, dat de Engelschen, wij Nederlanders, de Duitsche Zwitsers, de Denen, de Zweden, de Noren van dezelfde familie zijn, ja, dat er in Noord-Amerika, in Zuid-Afrika, in Australië Germanen bestaan van ‘ietwat zuiverder bloed dan zeer vele bewoners van 't Duitsche rijk.’ O <hi rend="spat">lepidum caput!</hi></p>
<p>Eindelijk komt professor aan den zesden of laatsten bok, om daarna met een classiek schouderophalen, te vragen hoeveel van die beestjes er nu vermoedelijk nog in de andere struiken en boschjes van het boekje verscholen zijn. Prof. Wynne, toen nog geen professor maar toch reeds een autoriteit in
<pb n="352"/>Geschiedenis, heeft voldoende bewezen dat er reden is om die vraag als een afdoend argument voor de prulligheid van Hugenholtz' werk te beschouwen, en Kern zelf wijst, eêr hij eindigt, als in 't voorbijgaan nog een stuk of wat stommigheden aan, die alles behalve frisch zijn. De Indus stroomt bij Hugenholtz langs het bloeiende dal van Kashmir, de banaan is een <hi rend="spat">saprijke</hi> vrucht enz. enz Doch wij moeten eerst nog spreken over den zesden bok.</p>
<p>De Ariërs, zegt Hugenholtz, zagen met minachting op de Çûdra's neêr. En de Engelschen, zegt Kern, drinken met smaak den Champagne van rijke Çûdra's, terwijl een Indische Ariër reeds aan de knie van zijn moeder leert dat hij geen mug mag mishandelen! Men ziet het, ook hier gaat Hugenholtz' misdrijf alle grenzen te buiten. Professor Kern houdt zonder twijfel nog de helft van zijne verontwaardiging binnen wanneer hij aldus eindigt: ‘Als de voorgangers der jeugd niets beters weten te doen dan allerlei dom Duitsch of Fransch ontuig in een misselijk Nederlandsch gewaad te steken; als zij spotten met vlijt en zelfstandig onderzoek, als zij te lui zijn om zelven te leeren, vóórdat ze als leermeesters optreden, dan is ons vaderland zedelijk dood.’</p>
<p>Wij hebben reeds gezegd dat wij voor ons niet tot die spotters-bent wenschen te behooren. Wij gevoelen eerbied voor vlijt en zelfstandig onderzoek en zouden 't bovendien hoogst aangenaam vinden dat de heer Hugenholtz in zijn boek geen enkelen misgreep gedaan had; doch met dat al nemen wij de vrijheid een paar bedenkingen in 't midden te brengen. Wij wenschen te vragen of professor Kern zich door zijn gramschap heeft laten vervoeren? of hij dientengevolge niet blind is geweest voor het goede en schoone wat het boekje van Hugenholtz versiert? of 't billijk is een geacht en, naar wij
<pb n="353"/>meenen, achtenswaardig man kortweg een luiwammes te noemen? De vraag of 't parlementair, fatsoenlijk, beleefd is, laten wij nog rusten. Professor Barman was ook nooit beleefd, maar dat zat in zijn aard, dat was een gewoonte die vriend en vijand hem om zijn levensloop ten goede hielden. ‘Lieve ziel, meneer, als je zulke vervloekte stommiteiten leest en je denkt er dan bij hoe 't publiek ze slikt, ze toejuicht, ze oververtelt van geslacht op geslacht, en je hebt dan jarenlang je dag- en nachtrust prijsgegeven om de ezels te leeren hoe 't wezen moet, en je bent altijd bereid om ze te helpen, voor te lichten, den weg te wijzen, te doceeren.... dan wordt je des duivels, meneer.’ Zóó was Barman.</p>
<p>'t Is dus niet op den toon maar op den omvang van zijn toorn dat wij het oog hebben, als we vragen of professor Kern zich niet te ver heeft laten vervoeren -, of hij niet door de boomen het bosch heeft voorbijgezien? Wij meenen dat zoo iets aan geleerden van zijn soort zeer licht gebeuren kan (Professor Barman voelde voor 't eerst in zijn leven iets daarvan toen zijn vrouw en zijn zoontje de rechten van hun smaak lieten gelden).</p>
<p>Er zijn werkelijk in ons land zeer velen die het boekje van Hugenholtz met genoegen, met belangstelling, zelfs met stichting gelezen hebben. Zou professor Kern van oordeel wezen, dat de gunstige meening van die velen belangrijk gewijzigd is geworden door zijn barre geleerdheid? Dan dwaalt hij. Voor die velen is de toorn van Kern een schot met los kruit geweest. Op zijn hoogst hebben ze bij zichzelf gezegd: 't Is jammer dat Hugenholtz zijn boekje, eer hij 't aan het Hoofdbestuur van 't Nut overhandigde, niet eerst aan Kern gegeven heeft om de bokken er uit te schieten; als er ooit een tweede druk verschijnt, wat ondanks de uitspraak der jongste Algemeene Ver-<pb n="354"/>gadering geenszins tot de onmogelijkheden behoort, dan hopen we dat hij op de aangewezen fouten zal letten.</p>
<p>Wat overigens hun ingenomenheid met de Schetsen en Tafereelen betreft, ze berustte in geenen deele op Hugenholtz' teekening van de Çûdras, noch op zijn meening omtrent het kroes afhangend hoofdhaar der Indiërs, noch op zijn verzekering dat de banaan een saprijke vrucht is; neen, die ingenomenheid had een anderen grond.</p>
<p>In levendige kleuren schetst Hugenholtz ons hoe de mensch van den aanvang af geworsteld heeft om zichzelf te worden, de wereld aan zich te onderwerpen, het groote mysterie van 't leven te doorgronden, een antwoord te geven op de vraag vanwaar zijn heimwee naar een beter land dan hem hier ter woon werd aangewezen, vanwaar zijn gemeenschap met den Grooten Geest, wiens naam de avondwind fluistert in het geboomte, wiens adem 's menschen voorhoofd verkoelt als hij vermoeid, bedroefd, wanhopig is.</p>
<p>Zoudt gij meenen, professor, dat het streven om een boekje als dat van Hugenholtz in de schatting van het lezend publiek te willen vernietigen, de moeite loont? Dan kent gij de menschen niet, professor! Niet dat men u ongelijk zou kunnen of willen geven, als uw geleerdheid spreekt. Integendeel. Zoowel omtrent het Sanskrit als omtrent de Çûdras en het nakroost der Germanen houden allen (waarschijnlijk de heer Hugenholtz zelf ook) 't met u. Maar professor! men kan knap, geleerd, meer dan geleerd zijn en toch - - bijwijlen even onbillijk als onnoozel.</p>
<p>Wat nu verder de vraag betreft of Hugenholtz een luiwammes mag genoemd worden, omdat hij niet volkomen op de hoogte van het haar der Bengaleezen, of van de gezindheid der Ariërs ten opzichte der Çûdras bleek te zijn -, hier
<pb n="355"/>moeten wij professor Kern bescheidenlijk herinneren hoe moeilijk 't voor een ander dan Kern (of dan ‘alle deskundigen’) is, behoorlijk op de hoogte te komen van quaesties als deze. 't Is waar, men zou een jaar of wat op de collegebanken kunnen gaan zitten en daarna zelf een reis naar Voor- en Achter-Indië ondernemen. Verder zou men eenige duizenden regels oud-Indische poëzie en eenige werken van den jongsten tijd over de zaken in quaestie kunnen doorworstelen. Vervolgens.... maar er is mogelijk nog een andere weg voor iemand die een godsdienstig leesboek voor school en huisgezin wil schrijven. In den regel legt men 't dan ook anders aan. Men blijft thuis en vergenoegt zich met de resultaten van de jongste onderzoekingen, met de meening van enkelen der meest beroemden in eenig vak. Hier evenwel begint dan veelal juist de moeilijkheid. De eene geleerde is 't met den anderen niet eens. Professor Barman, die niet alleen in Bengalen geweest is, maar twintig jaar lang, als Hindu verkleed, in een bibliotheek te Madras of Bombay heeft doorgebracht om de juiste uitspraak van een letter of den zuiveren vorm van een woord te vinden -, professor Barman zegt dat professor Kern er niets van weet, dat hij een ezel is en zich schamen moest dat hij ooit een katheder heeft durven beklimmen. Daarentegen beweert professor Kern dat zijn geachte collega Barman er niet meer van weet dan een lantaarnopsteker - of dan een lantaarndrager.... daar willen wij af zijn. Wat moet nu de leek van 't geval denken? 't Zij hij het met professor Barman of met Kern houdt, hij wordt uitgescholden en als een kwajongen behandeld. Hem wordt verweten dat hij een luiwammes is, een wijsneus die er maar op los babbelt, een spotter met vlijt en zelfstandig onderzoek, een onzedelijk mensch. Dit is onbetamelijk. Alleen ingeval professor Kern recht heeft den
<pb n="356"/>jeugdigen Amsterdamschen predikant-litterator toe te roepen dat hij op een punt gedwaald heeft waaromtrent <hi rend="spat">alle</hi> deskundigen, zegge <hi rend="spat">alle</hi> deskundigen, 't eens zijn, wordt de zaak bedenkelijk. De heer Hugenholtz zal voor zijn geweten te verantwoorden hebben of dit hier soms het geval was. Alleen verzoeken wij hem, indien 't zoo zijn mocht, dit feit met zeldzaam geëvenaarde zelfopoffering publiek te willen maken, want het is wel de moeite waard dat de wereld wete hoe twee geleerden in zekere zaken van 't zelfde gevoelen zijn geweest. Wij voor ons zullen 't noteeren.</p>
<p>Zoolang Hugenholtz deze verklaring niet heeft afgelegd, en er dus kans is dat hij zich weet te rechtvaardigen door een beroep op een of meer ‘deskundigen’ wie hij te goeder trouw heeft nageschreven, zoolang blijven wij de beschuldiging dat hij <hi rend="spat">lui</hi> zou wezen voor een verzinsel van Kern houden. En in ieder geval is het wenschelijk dat een Nederlandsch hoogleeraar in de humane letteren ook op het stuk der goede manieren niet voor een bewoner van Calcutta onderdoe.</p>
<p>Wij hopen dat de heer Kern zich aan onzen Barman zal spiegelen en zich gewennen aan een humaner en daardoor rechtvaardiger critiek. Ook 's mans levensbeschouwing zal er vriendelijker door worden en, van ‘misselijk Nederlandsch’ gesproken, zijn stijl zal er bij winnen, op den duur minder ongunstig afsteken bij dien van den heer Hugenholtz.</p>
</div>
<div type="chapter">
<interpGrp>
<interp type="secundair" value="vosm001"/>
</interpGrp>
<pb n="357"/>
<head rend="h3">Jozua Davids.</head>
<q rend="bq">‘De ware geschiedenis van <hi rend="spat">Jozua Davids</hi>’, uit het Engelsch vertaald door <hi rend="sc">c. vosmaer</hi>.
<lb/>
Leiden, A.W. Sijthoff. 1873.</q>
<p>Van ganscher harte wil ik 't den geachten vertaler van Jozua Davids nazeggen: ‘dit is een merkwaardig en treffend boek.’ Met hem vertrouw ik dat niemand den ‘ernst, de oprechtheid, de reinheid van dit geschrift’ zal kunnen loochenen. Als hij besef ik dat het den weg zal vinden ‘tot veler gemoed’, om ‘het diepe gevoel dat er in leeft en trilt.’</p>
<p>Juist daarom laat de vraag naar 'tgeen dit boek zal uitwerken mij niet met rust. In dezelfde mate als het werk der Engelsche schrijfster merkwaardiger, treffender is, van hooger bedoeling, reiner gezindheid en forscher talent getuigt, in diezelfde mate zal het natuurlijk te meer onheil kunnen stichten bijaldien 't, behalve een pleidooi voor waarheid, liefde en recht, ook een voertuig van dwaling mocht zijn... en dat is het, naar mijn innige overtuiging.</p>
<p>Om die reden vat ik de pen op. Zonder twijfel, men kan
<pb n="358"/>voorzien dat het leven van Jozua Davids, zoo tintelend van heiligen geest, dat zijn geschiedenis, als met hartebloed geschreven, een kracht ten goede zal worden voor menigeen. Doch met niet minder zekerheid mag worden voorspeld dat, na geëindigde lectuur, 't aandoenlijk woord van Jozua's vriend de klacht van velen zal zijn: ‘mijn hart brandt in mijn binnenste, mijn geest heeft loods noch anker.’</p>
<p>Er is een heilige en heilzame onrust, die den mensch tot hooger ontwikkeling voortdrijft. Er is ook een onrust die hem noodeloos ophoudt; die, uit misverstand en drogrede geboren, tot waanzin leidt, de krachten ten goede verlamt. In onzen koortsigen tijd hebben wij meer dan overvloedig van deze; er behoefde waarlijk niets meer bij te komen. En toch zal dit het geval zijn. De geschiedenis van Jozua Davids bevat genoeg elementen van een romantisch radikalisme om niet alleen ‘tot veler gemoed,’ maar ook tot de ontstelde verbeelding en 't ziekelijk brein van sommigen den weg te vinden en daar de verwarring nog grooter te maken dan zij reeds is.</p>
<p>Mocht dit boek een volksboek worden, een boek voor den werkman, tien tegen éen dat het den oogst der klacht en verbittering overvloediger maakt -, gelijk het woord der demagogen pleegt te doen wier kracht niet is in hunne wijsheid.</p>
<p>Nog andere nadeelige uitwerking van Jozua Davids is te voorzien. Ik heb mij voorgenomen die, evenals 't reeds vermelde gevaar, thans nader aan te wijzen. Zoo 't mij al niet gelukt het groote sophisme van 't boek gansch te ontwarren, toch zal ik mogelijk iets bijdragen om zoowel de zwakheid als de kracht van den arbeid der schrijfster in 't licht te stellen. Laat anderen het hunne doen! Het is schier onmogelijk,
<pb n="359"/>dit staat vast, over Jozua Davids te spreken en daarbij niet meer of min door den geest der waarheidsliefde bezield te worden. Uit den strijd der meeningen kome ook hier de waarheid klaarder te voorschijn!</p>
<div type="section">
<head rend="h4">I.</head>
<p>Het kan geschieden, zeide ik, dat dit boek een heillooze onrust teweegbrengt, tot overspanning prikkelt, tot waanzin vervoert.</p>
<p>- ‘Je zou er gek van worden,’ hoorde ik iemand zeggen. En de manier waarop hij de hand aan het klamme voorhoofd bracht, als zocht hij daar iets wat er wezen moest en niet was, boezemde mij werkelijk eenige ongerustheid in. Ik vermoedde dat Jozua Davids hem te forsch had aangepakt -, en zoo was het.</p>
<p>- ‘De man heeft gelijk,’ sprak hij; ‘het is een ellendige boêl en het <hi rend="spat">kan</hi> zoo niet langer; waarachtig, het <hi rend="spat">kan</hi> niet. Is me dát een wereld, waar de een gebrek lijdt en de ander met zijn overvloed geen weg weet! Ik geloof niet dat we langer verantwoord zijn met ons brood te eten, zoolang er nog iemand honger heeft. Ik geloof niet dat we eenig recht hebben op een levensmanier als wij dag aan dag ons zelven veroorloven. Daar zitten we in onze prettige huizen, met onze duizend geriefelijkheden, daar hebben we onze warme kleeren, onze zachte bedden...’</p>
<p>- ‘Maar beste jongen,’ zei ik, ‘geen mensch zal u, geloof ik, voor een Epicurist houden, voor een man die het zoete van 't leven geniet zonder zich om het leed van een ander te bekommeren.’</p>
<pb n="360"/>
<p>- ‘Och, spreek zoo niet,’ weerde hij mij driftig af, ‘we heeten, God betere 't! christenen, en ons christendom lijkt naar niets... dan naar leugen. We zien onze broeders gebrek lijden en houden er toch onze weelde op na, onze tapijten, onze spiegels, heel onzen inboedel die met het christendom den spot drijft. We eten met zilveren vorken en lepels. We....’</p>
<p>- ‘Maar goeie vriend....’</p>
<p>- ‘We geven, ja, we geven van het onze. Maar wat beduidt het? 't Mag geen naam hebben. Waar zijn onze offeranden? Wie kleedt zich uit om den naakte te dekken? Wie heeft er in ernst wat voor over een christen te zijn? Armzalige knutselaars zijn we, anders niet! Laffe, karakterlooze wezens, caricaturen van een christenmensch, dát zijn we. Wie neemt de gevallen Magdalena's in huis? Wie onzer is grootmoedig? Als ik een christen was, moest ik immers geen rust hebben vóórdat ik alle stumperts had opgezocht en gered, die als verwaarloosde slachtoffers onzer lieve maatschappij te gronde gaan! Ach, praat me niet van ons christendom. We <hi rend="spat">zijn</hi> geen christenen. Een leugenaar die ons zoo noemt. Hebben we niet wezenlijk onze informatie-bureaux? Is het bij ons niet altijd: wie heeft gezondigd? deze of zijn ouders?... Jozua heeft gelijk: zoo deed de Meester niet....’</p>
<p>Weêr sloeg hij de hand aan 't voorhoofd. ‘Erg pijnlijk vandaag,’ hoorde ik hem zuchten; en 'k moet zeggen, hij zag bleek.</p>
<p>- ‘Maar mijn God,’ ging hij op eenmaal voort, ‘als het dan zóo moet, dan zullen ze na mijn dood nog voor mijn eigen vrouw en kinders moeten collecteeren. 'k Heb vandaag weêr drie aanvragen om hulp gehad. Als de stakkers 't noodig hebben en als geen ander ze helpt, dan mag ik
<pb n="361"/>me niet onttrekken. Mag ik wel?’ vroeg hij met een vreemden lach.</p>
<p>- ‘Amice,’ zei ik, ‘van mogen gesproken, gij moogt u zoo niet opwinden. Over de quaestie spreken wij wel eens nader. Voor 't oogenblik moet ge wat rust nemen en maar met Luther bedenken....’</p>
<p>- ‘Met Luther?.... bedenken?... Wát?.... vroeg hij werktuiglijk.</p>
<p>- ‘Dat een mensch geen tien kegels kan omwerpen waar er maar negen staan,’ was mijn antwoord.</p>
<p>- ‘Ge maakt er weer gekheid van,’ klonk glimlachend 't bescheid. Doch ik was mij bewust hem met den noodigen ernst te hebben behandeld. En dat het geholpen had bewees mij zijn kalmer glimlach.</p>
<p>&nbsp;</p>
<p>Laat niemand mij zeggen dat ik overdrijf. Er zijn inderdaad nog menschen die voor een ander wat overhebben, op 't punt van weldoen zichzelven te weinig voldoen. 't Is zeer wel mogelijk, misschien wel zeker dat het meerendeel der christenwereld aan de zaligheid van't liefdebetoon niet gelooft en <hi rend="spat">die</hi> zaligheid roiaal weg aan anderen gunt, hoe berekenend en afgunstig men in andere opzichten ook wezen moge -; doch met die opmerking heb ik thans niet van noode. Ik zeg nog eenmaal dat Jozua Davids recht geschikt is om sommige fijngevoeligen onder ons in verwarring te brengen, in een toestand van zelfkwelling en radeloosheid waaruit voor niemand of niets eenig heil is te wachten. 'k Houd vol dat die fijngevoeligen er <hi rend="spat">zijn</hi>: idealisten van allerlei schakeering, wier ziele wel menigmaal verlangt naar ‘een der dagen van den Zoon des Menschen’ omdat ze bij hun liefdewerk, tegenover al de nooden van den lijdenden evenmensch, zoo gaarne iets
<pb n="362"/>van het woord der heiligste goedkeuring zouden vernemen: ‘gij hebt gedaan wat gij kondet.’ Ik ben van oordeel dat het niet goed kan zijn die gevoeligen, die ‘kleenen’ te ‘ergeren,’ te overspannen; van oordeel tevens, dat de geschiedenis van Jozua Davids voor hen even dienstig is als heete specerij voor den koortslijder.</p>
<p>&nbsp;</p>
<p>Het kan al verder geschieden dat dit boek de ontevredenheid van sommigen uit den ‘werkenden stand’ (gelijk 't nu eenmaal heet) komt vermeerderen, allereerst den wrevel van de leegloopers in gezegden stand.</p>
<p>Den werklieden wordt hier gepredikt dat ze hooger loon moeten hebben, dat hun naar alle billijkheid een deel in de winsten van den patroon toekomt, dat de Kerk zich aan hen niet gelegen laat liggen, dat de Staat zich om hen niet bekreunt, dat de philanthroop hen met doekjes voor 't bloeden paait, dat de liberale pers voor hun rechtmatige vordering geen oor heeft, dat zelfs ‘de koningen van 't liberalisme’ hen onder den bekenden duim willen houden. Er wordt hier beweerd dat de toestand van den hedendaagschen arbeider tegenover 't kapitaal niet noemenswaard verschilt van dien der lijfeigenen uit de middeleeuwen tegenover het land.</p>
<p>Bij dat alles wordt de werkman hier, met Jozua, ‘in een weelderig huis van den eersten rang ingeleid.’</p>
<p>Hoe verging het Jozua daarbij?</p>
<p>- ‘De pracht en overdaad, die hij zag, van de schitterende liverijbedienden in de zalen tot het kleine schoothondje op zijn fluweelen kussen, verpletten hem.’</p>
<p>Hoort gij 't?..... ‘verpletten hem.’ En Jozua was een sterke natuur, tot waardeering geneigd. Werd iemand als
<pb n="363"/>hij voor den aanblik van een weelderig huis als met stomheid geslagen -, hoe zal het de duizenden uit zijn stand, zooveel minder dan hij in ontwikkeling, daarbij te moede zijn! Wat zullen zij met name bij den aanblik van dat ‘schoothondje’ wel denken? Van mylady's schoothondje met zijn ‘lekker eten, zoo teeder verzorgd, goed gewasschen, versierd, geparfumeerd, op een fluweelen bankje, met een balletje bij hem om mee te spelen!’</p>
<p>O, 't zal den arme niet kwalijk te nemen zijn als in dat oogenblik zijn eerste gedachte niet is, dat mylady waarschijnlijk die dingsigheden voor dat hondje wel eerlijk gekocht en betaald heeft, en zijn tweede, dat het bezorgen van al die dingen aan menigen werkman brood heeft bezorgd, en zijn derde, dat hij zijn eigen kinderen voor 't minst een edeler liefde kan bewijzen en behoort te bewijzen dan mylady aan haar hondje bewijst.... Neen, 't zal hem niet euvel worden geduid zoo hem vooreerst nog andere gedachten door hoofd en hart gaan. Maar 't is toch jammer dat in het boek, Jozua Davids genaamd, bij al het heilige, ook vreemd vuur op het altaar gelegd wordt. En 't is alweer te voorzien dat Jozua Davids, ons land doorgaande en in 't goed Nederlandsch van Vosmaer tot onze werklieden (met en zonder werk of werklust) sprekend, over 't algemeen geen heilzamer invloed op velen zal uitoefenen dan sommige weekbladen van onzen tijd, waarin de onkundige volksleider plomp in 't verloren er op losschrijft, ten eerste betoogend dat de rijken het volk uitzuigen en verachten, om ten tweede hetzelfde, en ten derde nog eens het eerste en het tweede te bewijzen, en eindelijk voor de afwisseling eens uit te rekenen.... bij voorbeeld, gelijk ik 't onder de oogen heb gehad, dat een domine voor het houden van éen predikatie meer geld krijgt dan een braaf werk-<pb n="364"/>man voor al zijn slaven en sloven gedurende een gansche week.</p>
<p>Het mag gezegd worden dat dergelijke (vermoedelijke) werking van het boek, Joshua Davidson of Jozua Davids genaamd, te betreuren zal zijn.</p>
<p>&nbsp;</p>
<p>Het kan, al verder, geschieden dat in dit boek een groote hoeveelheid koren wordt aangedragen voor den molen van zekere vernuften die alles wachten van de cijferkunst, bij zichzelven als goede staathuishoudkundigen te boek staan en daarbenevens heel weinig ophebben met het christendom.</p>
<p>Aan deze lieden is door Jozua Davids een mooie kans verleend.</p>
<p>- ‘Uw christendom,’ zoo kunnen zij zeggen, ‘uw christendom, mijnheer de moderne christen, is thans in al zijn holheid openbaar geworden; en het oude kunstje, uw beroep op het christendom van Jezus, dat zooveel beter heette dan het zoogenoemd verbasterde christendom der kerk, dit beroep kan u thans niet meer baten. Gij hebt er, wel is waar, de mannen der natuurwetenschap een oogenblik door verbluft toen ze u den dienst wilden opzeggen. Gij hebt er nog onlangs de vrienden van kunst en beschaving mee gesust toen ze u, bij monde van Strausz, een monnikenopvatting van 't rijke leven ten laste legden. In het eene geval zoowel als in 't andere hebt ge u op een Jezus beroepen die, naar uw zeggen, zooveel wijzer en vromer was dan de kerk. Doch, geloof ons, dit sprookje heeft thans uitgediend. Ziehier Jozua Davids! Erken dat in hem die humaniteit leeft waarvan ge met <hi rend="spat">uw</hi> christendom zoo hoog pleegt op te geven. Erken dat hier met het kerkelijk christendom te eenemaal gebroken is. Erken dat gijzelf, trots al uw handigheid, niet in staat zoudt zijn
<pb n="365"/>uw modernen Jezus zóo goed, zóo edel te schetsen als hier is geschied. En als ge dit alles erkend hebt, gun ons dan de vrijheid voor <hi rend="spat">uw</hi> christendom, zoogoed als voor elk ánder, van harte te bedanken. We hebben ons gezond verstand. We koesteren ook eerbied voor de goede bedoelingen van uw Jezus. Doch we kunnen hem wezenlijk in een goed geordende maatschappij niet gebruiken, tenzij voor sommige liefdediensten en voor het overige als afschrikkend voorbeeld, als een aanschouwelijk beeld van 't geen een verstandig mensch niet denken, niet gevoelen, niet doen moet. Ziet-ge, waarde vriend, die Jozua Davids is een goedhartig man; ook aan moed en zelfvertrouwen ontbreekt het hem geenszins, en we achten er hem niet minder om. Maar.... wist zijn Meester, de stichter van het christendom, voor achttien eeuwen al zeer weinig van 't geen een wèl ingerichte samenleving te beduiden heeft -, de waarheid dient gezegd, zijn uitnemendste leerling van onzen tijd zou de heele wereld in 't riet sturen. Er schijnt geen zegen te rusten op al die christelijke proefnemingen ten bate der maatschappij. Er schijnt in de christelijke levensopvatting voor eens en altijd een draai te zitten waardoor elke poging tot hervorming van christelijke zijde met onvruchtbaarheid wordt geslagen. Zoudt ge er nu maar niet voorgoed mee eindigen? Anders loopen we wezenlijk nog 't gevaar dat uw verlichting met het licht der wereld, dat vroeger in anto-da-fé's flikkerde, ten slotte geheel door petroleuses wordt overgenomen. In ernst, tracht ons niet langer te kerstenen. Laat varen 't geloof aan dergelijke roeping! Wees niet langer hardleersch, maar leer van ons wereldlingen -, die tóch onbekeerlijk zijn! Leg af den profetenmantel, doe weg het priestergewaad, berg op het domine's-pak en speel zelfs niet langer den christen-werkman-zendeling-oeconoom! Word ein-<pb n="366"/>delijk eenvoudig, kom over tot ons en leer dat tweemaal twee vier is, 
dat een oeconoom iets anders is dan een dweper, een raisonabel mensch iets beters dan een christenmensch die ijzer met handen wil breken en zoomin de wetten der cijferkunst kent als die der natuur, zoomin zichzelven in zijn kracht en zwakheid, als de Jozefs in hun inproductiviteit en de Mary's in haar zucht om bij ongehuwde jonge mannen in te wonen....’</p>
<p>Het komt mij voor dat we op soortgelijke redenaties ons hebben voor te bereiden en dat ook deze werking van Jozua Davids niet verkwikkelijk zal zijn.</p>
<p>Doch er wordt mij iets tegengeworpen. Men vindt dat ik schromelijk onbillijk ben. Men vraagt of er in deze wereld ooit een werk van beteekenis is geschreven dat niet misduid werd en in sommige kringen meer kwaad dan goed deed? Men vraagt of aan goede boeken in dit opzicht niet hetzelfde als aan goede karakters wedervoer? Of dit een reden is om het goede kwaad te noemen?</p>
<p>Ik antwoord dat het zeer zeker onbillijk zou zijn voor alle misverstand waaraan een schrijver bloot staat den schrijver zelven aansprakelijk te stellen. 'k Ontken niet dat er minstens evenveel domme lezers zijn als duistere schrijvers. Van heel wat kunstwerken zal 't mogelijk wel gelden: ‘<hi rend="spat">sind für den Pöbel nicht da</hi>.’ Doch waartoe <hi rend="spat">hier</hi> die herinnering? Heb ik gezegd dat Jozua Davids enkel zal worden <hi rend="spat">misv</hi>erstaan? Immers neen. Hoewel ik 't niet onmogelijk acht dat zijn beste bedoelingen niet zullen begrepen worden, mijn bezwaar tegen Jozua Davids ligt elders. Bedriegt mij niet alles, dan mag, o.a., van dit boek getuigd worden dat het:</p>
<p>&nbsp;</p>
<list>
<label>1<hi rend="sup">o</hi>,</label><item>in zijn strijd tegen kerkelijk en maatschappelijk
<pb n="367"/>christendom, bij al zijn waarheid, niet zelden <hi rend="spat">onwaar</hi> en <hi rend="spat">onbillijk</hi> is;</item>
<label>2<hi rend="sup">o,</hi></label><item>in zijn voorstelling van 't geen Jezus zijn en doen zou, als hij in onzen tijd leefde, zeer betwistbaar;</item>
<label>3<hi rend="sup">o,</hi></label><item>in zijn hoofdstrekking, 't dilemma; ‘Christus of de wetenschap,’ mitsdien niet ontvankelijk.</item>
</list>
<p>&nbsp;</p>
<p>Het zij mij vergund deze stellingen nader toe te lichten. Dit niet zonder vooraf te hebben aangeduid waarin, mijns inziens, de kracht van het boek ligt. In oprechte waardeering van 't geen de schrijfster ons aan waarheid te behartigen, aan schoonheid te genieten geeft; in volledige erkenning, bovenal, van den ernst waarmee zij 't zwaard des geestes tegen onze zonden en verkeerdheden richt, zou ik voor niemand wenschen onder te doen. Wee mij zoo ik de scherpte van dat zwaard mocht verstompen!</p>
</div>
<div type="section">
<head rend="h4">II.</head>
<p>‘- - Hij was geen stem uit de wolken, geen brandend braambosch, geen verschijning; hij ging niet rond met een nimbus om 't hoofd; hij was iets werkelijks, een mensch als een onzer;’ aldus getuigt de auteur (in de voorrede der derde uitgaaf) aangaande Jezus van Nazareth, en iedere bladzij van haar boek toont klaar en ondubbelzinnig dat deze opvatting geen tijdelijke opwelling maar de rijpe vrucht van het ernstigst nadenken is, of zal ik zeggen: de onbedrieglijke ingeving van een zuiver menschelijk gevoel? Hoe dit zij, niet
<pb n="368"/>licht vindt men ergens de wederga van zoo verheven sympathie voor Jezus' menschheid en menschelijkheid als in dit boek zich openbaart. Hier blijkt het dan ook opnieuw hoe welsprekend men worden kan door een grooten hartstocht, hoe welsprekend, met name, door een hartstochtelijke liefde voor 't ideaal van een edel gemoedsbestaan. Ook wordt hier bewezen dat de oude, magische nimbus, dat de straalkrans van bovennatuurlijk licht om Jezus' hoofd voorwaar niet noodig is om den vollen rijkdom te leeren beseffen van zijn koninklijk en kinderlijk gemoed, van zijn onvergankelijke levenswijsheid, van zijn blijvende waarde en kracht.</p>
<p>- ‘Ziet, wat zij van mij hebben gemaakt,’ laat de schrijfster haar Jezus zeggen; ‘Van een ongeletterd werkman en een zwervenden prediker, hebben zij een koning gemaakt; van een mensch, een God; van een priester der verdraagzaamheid, het hoofd van een vervolgende kerk; van een leven, een leerstelsel; van een voorbeeld, een kerkgenootschap.’</p>
<p>Haast zou men meenen, de schrijfster wordt door haar ijver voor Jezus' volschoone menschelijkheid verteerd. Geen woorden, geen beelden zijn stout en edel en sterk genoeg om aan haar geestdrift en bewondering lucht te geven. Op gevaar af van te worden misverstaan zou men willen zeggen, dat ook zij ‘zijn heerlijkheid heeft aanschouwd: een heerlijkheid als van den eengeboorne des Vaders.’ Inderdaad, zoo zeker als zij niet deelt in de gnostieke bespiegeling van den vierden evangelist des Nieuwen Testaments, zoo zeker meent zij in Jezus van Nazareth het kind van God te mogen begroeten, wiens leven van waarheid vonkelt gelijk dat van niemand vóór of na hem, zoover bekend is.</p>
<p>Zal dit aan al haar lezers in 't oog vallen? - Ik twijfel.</p>
<p>Geeft zelfs een man als Vosmaer, die de stem der gods-<pb n="369"/>dienst weet te onderscheiden (wij hebben 't immers niet vergeten, dat opstel vol ernstige schoonheid waarin hij, jaren geleden, aan de vroomheid van Coenraad Busken Huet's kanselredenen zijn hulde bracht), geeft zelfs een man als Vosmaer ons niet den indruk als ware hem 't geheim van Jozua David's zedelijke grootheid ontgaan? 't Kan zijn dat ik zekere uitingen in de voorrede zijner vertaling niet begrijp (en dat ze door helderheid uitmunten zal vermoedelijk wel niemand beweren); doch bijzonder gerust ben ik, eerlijk gesproken, niet ten opzichte van haar zin en strekking. Ziehier de woorden van den heer Vosmaer:</p>
<p>- ‘Een van de groote verdiensten van dit nieuwe Evangelie is, dat het de theologische vragen geheel op den achtergrond stelt. Met een rein en vroom gemoed ving ook Jozua aan met theologie, maar allengs laat hij die geheel varen om zich alleen en onvoorwaardelijk aan den mensch Jezus en zijne betrekking tot zede en samenleving te houden. Het rein menschelijke neemt eindelijk geheel zijne ziel in, want men kan niet voorbijzien dat het specifiek christelijke ook hier ten slotte in het algemeen menschelijke wordt opgelost. Zelfs zoozeer, dat hij Jezus aanneemt als begrensd door zijn tijd en zijn land, en eene voortzetting en vernieuwing van zijne persoon en zijn werk in den geest van onzen tijd noodzakelijk acht. Veel te lang en veel te uitsluitend is het christendom als theologie opgevat en beoordeeld, aangebeden en bestreden, en het is eene niet geringe verdienste van Jozua's leer en leven, dat zij ons alleen over zijne waarde voor onze zedeleer en onze maatschappij doen nadenken.’</p>
<p>Men zal mij toestemmen dat dit fragment der voorrede aan duidelijkheid te wenschen overlaat. Dit te eer en te meer als men daarmee een andere plaats uit dezelfde voorrede verge-<pb n="370"/>lijkt, aldus luidend: ‘Jozua, de zoon Davids - -, aanvangende met het gemoedelijkste leven in zijnen god; daarna in het werkdadige leven de zuiverste menschenliefde uitoefenende....’ Inderdaad, men krijgt den indruk dat de heer Vosmaer, bekend als criticus en als idealist en in beide gevallen als iemand van meer dan gewone onderscheidingsgave, men krijgt den indruk dat hij bij deze gelegenheid niet alleen het onderscheid tusschen godsdienstig en theologisch leven uit het oog heeft verloren, maar zelfs 't godsdienstig en het zedelijk leven als elkander uitsluitend, als een besliste tegenstelling vormend, heeft opgevat.</p>
<p>'t Zij nu de heer Vosmaer dien indruk heeft <hi rend="spat">willen</hi> teweegbrengen, 't zij we hier met een gebrek aan overeenstemming tusschen gedachte en woord te doen hebben -, in ieder geval wordt, naar mijn innige overtuiging, èn aan de figuur van Jozua èn aan de beteekenis der godsdienst te kort gedaan.</p>
<p>Jozua is, zoover ik zien kan, <hi rend="spat">niet</hi> met theologie aangevangen. Jozua is, van meet af, een bij uitstek godsdienstige natuur, ‘aanvangende met het gemoedelijkst leven in zijnen God’ (men vergunne mij hier de kapitale G. 't Is mogelijk een zwak van me, doch we zijn nu toch eenmaal niet allen even sterk en daarenboven wensch ik den schijn weg te nemen als hield onze Jozua zich als knaap met een soort van fetish-dienst bezig). Jozua was, ten tweede, van meet aan met ‘de zuiverste menschenliefde’ vervuld. Van een <hi rend="spat">eerst</hi> en <hi rend="spat">daarna</hi>, naar Vosmaer's voorstelling, is bij Jozua geen ernstige sprake. Reeds zijn eerste optreden voor den lezer, zijn gesprek met den heer Grand, geeft het sterkst mogelijk bewijs van zijn innige religieusiteit die tot in hart en nieren menschlievend, zedelijk is. En evenzoo is een der laatste din-<pb n="371"/>gen die we van hem hooren - zie bl. 136 der vertaling - dat hij zijn moeilijken weg als man, als krachtig deelnemer in 't ‘werkdadige leven’, bleef bewandelen uit kracht van zijn godsdienst, immers, gelijk de schrijfster verzekert, als ‘opziende tot God.’ Zoo was hij ook, in dezelfde periode zijner ontwikkeling, gewoon zijn avondschool met gebed te beginnen, te wijden, en ‘zijne toehoorders de tegenwoordigheid en de macht van God te doen gevoelen.’ Zoo sprak hij tot Jozef ‘met diep godsdienstige overtuiging.’ Zoo nam hij van Mary afscheid met een ‘God zij met u, zuster!’ en met de verzekering dat hij ‘altijd’ voor haar bidt en bidden zal, er bijvoegend: ‘God hoort ons, geloof ik.’ 't Is onaannemelijk dat een Jozua, die altijd ‘uit beginselen’ placht ‘te handelen,’ die steeds en overal de harmonie tusschen hart en daden wist te bewaren -, 't is onaannemelijk, zeg ik, dat hij louter voor den vorm een gebed zou hebben uitgesproken, 
of zonder geloof in God ‘tot God’ zou hebben ‘opgezien.’</p>
<p>Zoo onaannemelijk als deze dingen zijn, zoo jammer is het dat de heer Vosmaer zijn lezers, willens of onwillens, een onnauwkeurige voorstelling van Jozua's ontwikkeling en beteekenis geeft.</p>
<p>Als Vosmaer verhaalt dat Jozua de theologie allengs geheel liet varen ‘om zich alleen en onvoorwaardelijk aan den mensch Jezus en zijne betrekking tot zede en samenleving te houden;’ als hij verder verzekert dat ‘Jozua's leer en leven’ ons ‘<hi rend="spat">alleen</hi>’ over de waarde van het christendom ‘voor onze zedeleer en onze maatschappij doen nadenken,’ dan meen ik, met het oog op 't aangehaalde, te mogen opmerken dat beide, dit verhaal en deze verzekering, vrij willekeurig zijn; een vergrijp, zoowel tegen Jozua als tegen zijn biograaf; een misslag waardoor een zeer ernstige kant van een zeer
<pb n="372"/>ernstig vraagstuk eenvoudig met een paar pennestreken wordt doorgeschrapt en van de agenda verwijderd.</p>
<p>Wat beduidt (ook dit nog) het zeggen - op bl. 47 van het boek - ‘dat de wonderen der wetenschap hem (Jozua) godsdienstig stemden als vroeger het vurigst gebed’? Beduidt het dat hij om deze omstandigheid bij sommigen onder onze tijdgenooten weinig opgang zou hebben gemaakt? Het zij zoo, doch in ieder geval beduidt het <hi rend="spat">niet</hi> dat Jozua ophield godsdienstig te zijn toen 't programma van geheel zijn volgend ‘werkdadig’ leven - even vóor bl. 47 meegedeeld - hem klaar en duidelijk voor oogen stond. Integendeel, hij <hi rend="spat">bleef</hi> godsdienstig en dat is het juist wat onze belangstelling wekt, niet mag worden beneveld of gansch ter zijde gesteld<note n="1)" place="foot">'t Is mogelijk dat de heer Vosmaer zich door enkele ietwat duistere uitingen van Jozua zelven in de war liet brengen -, als b.v. op bl. 42 -: ‘ik ben tot de overtuiging gekomen dat de eenige gedachte van Jezus de Menschheid’ was. Doch waarom op de andere, door mij aangehaalde, niet gelet? Of waarom, bij de bestaande (wezenlijke of schijnbare) tegenstrijdigheid niet naar een oplossing gezocht en heel den geest van Jozua's leven en werken aan nauwkeuriger toets onderworpen?</note>.</p>
<p>Het was een hoogst ernstige vraag, door Potgieter ten jare 1844 bij de aanschouwing van Miereveldt's Willem den Zwijger aldus geuit<note n="2)" place="foot">Zie ‘het Rijks-museum te Amsterdam’ in E.J. Potgieter's ‘Proza,’ uitgave van A.C. Kruseman 1864, tweede deel, bl. 115.</note>: ‘En werd het harte u niet warm, bij de overtuiging, dat louter gaven des geestes eene zelfopoffering als de zijne niet verklaren; dat hij, die zijner eeuw in ieder opzigt vooruit was, tevens in zijn gemoed die godsvrucht omdroeg, welke het groote en het goede éen maakt?’</p>
<p>Bijna dertig jaren zijn heengegaan sinds Potgieter's vraag
<pb n="373"/>in ‘de Gids’ verscheen; nog heeft zij van hare belangrijkheid niets verloren. Ik bedoel: nóg is het een levensvraag of wij tot zedelijke grootheid in staat zullen zijn, of blijven, of worden, zonder ‘die godsvrucht, welke het groote en goede éen maakt.’ Maar ook ‘de Gids’ is sinds 't jaar 44 veranderd. Niet licht vindt ge in zijn kolommen van een vraag als de bedoelde meer eenig spoor. Zóo droevig schaarsch hoort men in dien wegwijzer der beschaving een hulde aan 't godsdienstig leven brengen, dat er bij velen in den lande als een kreet van blijde verrassing opging toen, eenige maanden geleden, door Charles Boissevain, in 't verrukkelijk schoone ‘onder de kastanjeboomen’ een even teeder- als mannelijk-godsdienstige toon werd aangeslagen. Laat ons hopen dat we daarin het voorspel van een schooner dag hebben gehoord; van een dag die 't vermoeden te schande maakt als zou ‘de Gids’ zich te klein of te groot, te onbekwaam of te voornaam achten om een hartig en hartelijk woord mede te spreken, bij tijd en wijle, over levensvragen en levensbeginselen die heden op zijn minst genomen even belangrijk blijven als ze 't vroeger ooit zijn geweest. Laat ons hopen dat bij voorbeeld een tijdschrift als 't ‘Godsdienstig Album,’ sinds twee, drie jaren met ongemeen talent door den heer Van Hamel te Rotterdam geredigeerd, niet langer aan de aandacht van ‘de Gids’ ontsnappe; een tijdschrift dat stukken geleverd heeft die onder de diepst gedachte, edelst gevoelde en schoonst geschrevene van onze jongste literatuur mogen worden genoemd en geroemd.</p>
<p>Terwijl wij alzoo van ‘de Gids’ ten dezen nog iets wachten is onze hoop op ‘de Nederlandsche Spectator’ te dien aanzien zoogoed als gestorven. Waar is de tijd gebleven toen een Van Limburg Brouwer in gezegd weekblad over de onsterfe-<pb n="374"/>lijkheidsvraag schreef - 't was in een gedachtenwisseling met den hoogleeraar Scholten - op een manier die aan hoffelijkheid zoomin als aan ernst te wenschen overliet? Waar is hij gebleven, die tijd? Sinds ettelijke jaren zijn gehalte en toon van des Spectators geschrijf over godsdienstige vraagstukken in den regel beneden het peil van ernst en goeden smaak. Het is wel mogelijk dat de heeren 't zoo kwaad niet meenen; ik wil zelfs aannemen dat zij 't meer op de geestelijkheid en de domine's gemunt hebben, dan op de zaak der godsdienst; doch een weinig meer kieschheid in hun aanvallen, iets meer nauwkeurigheid in hun onderscheiden, een edeler geloof aan de goede trouw en de goede bedoelingen van hun tegenstanders ware zeker niet overbodig, geen artikel van weelde. Het jonge Holland, aan welks opvoeding de Spectator schijnt te arbeiden, zou er mogelijk niet bij verliezen als gemeld weekblad deze opmerkingen al zijn ze van een domine mocht kunnen ter harte nemen. De domine staat, o.a., blijkens het schrijven van den heer De Marez Oyens in het jongste nommer van den Spectator (15 November 73), met zijn opmerking toch niet alleen.</p>
<p>Welnu, daar de zaken alzoo staan, nu er door de eerste tijdschriften voor algemeene beschaving in den lande zoo uiterst weinig in 't belang der godsvrucht wordt gepleit, der godsvrucht welke, volgens Potgieter van 1844, ‘het groote en goede éen maakt,’ zoo is een houding als die van Vosmaer, tegenover een figuur als van Jozua Davids, dubbel te betreuren. Niet alleen dat Vosmaer geen enkele poging aanwendt om een zelfopoffering als die van Jozua te verklaren (geen poging zelfs om een vraag als die van Potgieter tot dieper studie van het menschelijk hart den weg te wijzen), neen, maar hij geeft zelfs den indruk als waren ook volgens hem, Vos-<pb n="375"/>maer, ‘'t gemoedelijkst leven in God’ en 't onvruchtbaarst dogmatisch gekeuvel in den grond zoo nagenoeg hetzelfde en als had ook volgens hem, Vosmaer, onze tijd, met name 't opkomend geslacht, aan ‘den mensch Jezus’ volstrekt niet te vragen: wat was er van uw godsdienstig geloof? maar ‘<hi rend="spat">alleen</hi>’: wat was er van uw ‘betrekking tot zede en samenleving’, of: wat is er van uw ‘waarde voor onze zedeleer en onze maatschappij?’</p>
<p>Wij moeten aannemen dat de heer Vosmaer, aldus handelend, gemeend heeft 't gezag van zijn naam aan een goede zaak, aan de propaganda van een kloeke levensopvatting te leenen; doch is het niet zulk een overweging juist, die ons verbazen mag en met zorg vervullen? Of is 't zóover reeds gekomen, dat een begaafde schrijfster, wanneer zij goedvindt, <hi rend="spat">suo jure</hi>, een godsdienstig-zedelijke persoonlijkheid in beeld te brengen, om dit haar werk bij een edelen toongever in onze strijdende en hervormende wereld geen aandacht meer verdient? Maar wàt is er dan toch gebeurd, in de laatste handvol jaren, dat zulk een houding rechtvaardigt? Wàt is toch het vreeselijk onheil dat de maatschappij van ‘het gemoedelijkst leven in God’ te duchten heeft? Wáarom toch moeten zin en hart van het jonge volk dezes tijds, op alle manieren en tot elken prijs, aan 't godsdienstig idealisme, ook der edelsten van ons geslacht, zoo ganschelijk gespeend worden? Is het werkelijk reeds uitgemaakt dat godsdienstige kracht òf niet bestaat, òf noodlottig werkt? En kan men er vastelijk op rekenen dat ‘het koninkrijk der algemeene menschelijkheid’ wel spoedig zal komen als maar de laatste sporen van 't geloof aan ‘het koninkrijk Gods’ eerst zijn opgeruimd? Bijaldien men zóo oordeelen mocht, men hebbe de goedheid dat oordeel zoo ernstig mogelijk toe te lichten; 'k zou zeggen,
<pb n="376"/>men is dat aan de Jozua's zelfs verplicht; want het is den Jozua's om waarheid, niet om gelijkhebben, om de maatschappij, niet om henzelven te doen. Inderdaad, tot op dit oogenblik zijn er nog menschen, als Jozua ‘opziende tot God,’ die op het punt van humaniteit den toets met de apostelen der godsdienstlooze humaniteit kunnen doorstaan. Nog is het wellicht de moeite waard hun rond en open te zeggen waar 't op staat en wáarom ze zooveel voortreffelijker zouden zijn als ze minder godsdienstig waren. Men make zich dus op en onderwijze, in 't belang van dat ‘koninkrijk der algemeene menschelijkheid.’ Men kome -, niet met ‘pluksel’ en ‘vlugmaren,’ ook niet met spot en nijdigheden, maar met bondige redenen, met ernst en waardigheid.</p>
<p>Van den heer Vosmaer zijn wij ernst en waardigheid gewoon. De bondige redenen voor zijn voorbijzien van den godsdienstigen achtergrond in Jozua's leven, ze werden ons evenwel niet meegedeeld. Vandaar mijne uitweiding. Ik vraag of iemand het recht heeft tot den vrome te zeggen: uw zedelijkheid en uw vroomheid hebben onderling geen logisch, geen psychologisch verband!? Of iemand het recht heeft met zedelijkheid, met ‘het koninkrijk der algemeene menschelijkheid,’ mîn of meer te dwepen, en tevens der menschen geloof aan Éen, ‘wiens koninkrijk heerscht over allen en alles,’ met onverschilligheid te bejegenen, zelfs de natuurlijkheid en de kracht van zulk een geloof te ontkennen!?</p>
<p>'t Was Jozua ‘onmogelijk’ - bl. 38 - ‘God tot het brandpunt van een stelsel te maken, zooals (vele) lieden dat kunnen.’ Met andere woorden, hij was geen dogmaticus, en als discipel van Jezus (och, dat ook alle ‘domine's’ 't wisten!) behoefde hij dat waarlijk niet te zijn. Maar.... en hierop wil ik den nadruk hebben gelegd:</p>
<pb n="377"/>
<p>- ‘<hi rend="spat">Maar</hi> hij arbeidde zooals de meester vóór hem gewerkt had.... Hij ging zijnen weg, kalm, onverstoord, blijmoedig, altijd bereid aan het ergste het hoofd te bieden en elk gevaar te gemoet te gaan; standvastig van hart en edel van geest; opziende tot God, levende volgens Jezus en de menschheid beminnende, die hem tot dank mishandelde.’</p>
<p>- ‘De tranen,’ dus gaat Jozua's levensbeschrijver voort, ‘de tranen komen mij in de oogen, zoo ruw als ik ben, als ik bedenk wat Jozua Davids in zijn leven en daden was, en wat de wereld, voor wier vooruitgang hij leefde, over hem zeide, tegen hem deed.’</p>
<p>Ja... ja!... En ook bij de gedachte dat niet allen in de wereld van een leven als dat van Jozua Davids den machtigen indruk krijgen: ziehier een leven uit God, ziehier een zedelijkheid die zóo hoog zich verhief, zóo wijd zich uitstrekte, omdat ze zoo diep was geworteld...., ja waarlijk, ook bij die gedachte kunnen een mensch de tranen in de oogen komen....</p>
</div>
<div type="section">
<head rend="h4">III.</head>
<p>Wij gaan verder. Het boek, Jozua Davids genoemd, is, zeide ik, bij al zijn ijver tegen de onwaarheid in ons kerkelijk en maatschappelijk christendom, niet zelden <hi rend="spat">onwaar</hi> en <hi rend="spat">onbillijk</hi>.</p>
<p>Wat het eerste betreft, 't behoeft geen opzettelijke aanwijzing met welk een scherpte van blik vele zonden en wonden in kerk en maatschappij hier worden opgemerkt, met welk een vastheid van hand gepeild. Men mag vertrouwen dat ieder weldenkende 't niet alleen erkend en gevoeld heeft, maar ook
<pb n="378"/>zijn schaamte en smartgevoel daarbij heeft kunnen noch willen onderdrukken.</p>
<p>Enkele herinneringen mogen hier volstaan.</p>
<p>Daar hebt ge de jonge vrienden van den jeugdigen Davids. ‘Ze waren werkzame, brave, ingetogen jongens; er was niets op hen te zeggen, maar de geestelijken van hun dorpen spraken veel kwaad van hen. Want ze waren geen kerkgangers, en dat is altijd een misdaad in het oog der dorpsdominees, die gewoonlijk de afgescheidenen behandelen als boosdoeners, en het deels voor eene persoonlijke beleediging, deels voor eene zonde houden, indien hun gemeenteleden voor hun arme zielen grooter troost vinden op eene andere plaats dan bij hunne prediking.’</p>
<p>Reeds hier is overdrijving, onbillijkheid. Alle ‘dorpsdominees’ worden over éen kam geschoren en 't is jammer. Doch overigens -, men herinnert zich onwillekeurig 't bekende</p>
<lg type="poem">
<l>‘'t Is geen goed christen, op mijn woord,</l>
<l>Die <hi rend="spat">mij</hi> niet gaarne preeken hoort;’</l>
</lg>
<p>en menige prediker, niet alleen van 't dorp maar ook van de stad, zal gevoelen dat hier een woord aan zijn adres is.</p>
<p>Daar hebt ge al verder 't portret van den heer Grand: ‘een goed man als hij onder de zijnen was, maar voor een dorpsdominee was hij ongeschikt. Hij zou goed geweest zijn voor een hooge betrekking in 't kerkelijke, waarin hij niets te doen had met de armen; onder een troep half verkwijnende bewoners van een gehucht was hij volstrekt nutteloos. Hij had geen liefde voor de armen die hij altijd het gemeene volk noemde; hij sprak van hen alsof ze een andere soort van menschen waren als de fatsoenlijke.... Zelfs wist hij een tekst
<pb n="379"/>om te betoogen, dat hier namaals de toestanden niet gelijk zouden zijn, want, zeide hij, er staat geschreven: in het huis mijns Vaders zijn vele woningen. Alzoo woningen naar ieders stand.’</p>
<p>Men gevoelt, er broeit in deze schijnbaar kalme meedeelingen en opmerkingen een onweêr van gloeiende verontwaardiging. 't Barst dan ook weldra los. In een ontmoeting van Jozua met Grand komt laatstgenoemde in al zijn armzaligheid voor den dag; men kan er op rekenen dat de schrijfster zich merkelijk oplucht als ze Jozua ten slotte dus spreken laat: - ‘Voorwaar, Christus moet terugkomen om te herstellen wat gij, geestelijken, en uwe kerken hebt bedorven. Gij zijt een aanzienlijk man, meneer, en ik een timmerman, maar ik sta u nu, man tegen man, ziel tegen ziel, en ik veracht u met een dieper en heiliger verachting dan gij mij.’</p>
<p>Eerlang komt Jozua in Londen en ‘de wijde kloof tusschen de kerk en den werkman verrastte hem,’ den eenvoudigen man. Doch alras leerde hij ‘de diepere verhoudingen der maatschappij in Londen’ meer kennen, en de algemeene onverschilligheid der werklieden voor kerk en godsdienst verwonderde hem niet langer. ‘Hij begreep hoe ook de godsdienst, evenals andere zaken, door het antagonisme der standen was aangedaan.’ Hij doorzag dat het christendom hier aan de behoeftigen ‘geen Christus liet zien, vol liefde voor zondaars, de zieken bezoekende, den broeder der tollenaars, maar een bisschop in zijn paleis en een hoogen geestelijke in zijn hôtel....’</p>
<p>O Dickens, Dickens, hoe menigmaal hebben wij dezelfde smartelijke verbazing, dezelfde heilige verontwaardiging en ironie in <hi rend="spat">uw</hi> bladen vol waarheid ontmoet! Ook gij hebt iets anders en beters gewild dan ‘een godsdienst, die kerken bouwt en ambten uitdeelt en vruchtbaar is in strijdschriften, maar
<pb n="380"/>de arme zielen uit gebrek aan brood laat sterven.’ En wie is er, als hij met Jozua de achterbuurten der groote wereldstad doorwandelt, die niet onmiddellijk zich al de kleenen en verachten herinnert, voor wie gij zoo aandoenlijk bij God en de menschen gepleit hebt, gij edele, die boven duizenden profeet en voorspraak der ellendigen geworden zijt, die aan hun stil verzuchten en luid geweeklaag uw machtige stem hebt geleend, opdat ze zouden doordringen tot in het hart dier schoone en rijke wereld die het ‘Onze vader’ wel bidt, maar zooveel broeders en zusters uit oog en hart heeft verloren! Hoor Jozua!</p>
<p>- ‘Wij woonden in een stikvolle buurt, waar alles dicht bevolkt was alsof kubieke duimen ruimte van goud waren, en dat waren ze dan ook in Londen voor de eigenaars van huizen. Kinderen zwierven als konijnen in ieder huis rond en stierven als de muizen. Het was akelig ze te zien, die arme kleinen, zoo bleek en half naakt, die op de vuile, nooit gereinigde steenen speelden, waarmeê de buurt was bestraat, of uit de dampende goot afval van appelen en aardappelschillen en vischkoppen opraapten, die ze eerst aan hun lompen afveegden en dan opaten. De “bronchitis,” heette het dan, dat zoovelen van 't hospitaal naar 't graf bracht, maar 't ware woord was armoede, gebrek aan alles, aan voedsel, kleeding, zorg en woning.’</p>
<p>Hoor Jozua!</p>
<p>- ‘Maria was heel jong en wist niets. Zij was opgebracht zooals het viel, verwaarloosd van den aanvang af. Er was geen roman aan haar leven verbonden. Zij was geen “bezoedelde duif,” met eenmaal witte en glanzige veêren; zij was de dochter van een schoonmaakster die een borrel dronk, uitgestuurd om op kinderen te passen toen ze nog zelf een kind was, voor geen broodwinning opgevoed, en niets kende ze dan de straten
<pb n="381"/>en de muziekzalen. Zij was eene van die zielen die de maatschappij loslaat, om te zinken of te drijven in de vuile stroomen der groote stad, zoo goed en zoo kwaad ze kon. Zij was opgenomen door een heer toen zij pas vijftien jaar oud was, weinig jaren geleden, en deze had haar veel verfijnde beschaving en vrouwelijke manieren geleerd.... Langzamerhand begon zij hem te vervelen. Zoo gaat het met zulke heeren. Hij gaf haar dus haar afscheid, na haar een schitterend geschenk te hebben gegeven; o! hij handelde zeer edelmoedig... Maria moest dus weer de straat op.... Twaalf uren verstelwerk per dag zouden haar niet kunnen voeden, kleeden, huisvesten. Bloemenverkoopen gaf ook niet genoeg; maar haar jeugd en lief uiterlijk zouden dat wel vermogen. En zoo verkocht zij deze, als het eenige wat zij te verkoopen had, en verschafte zich brood uit des duivels bakkerij omdat zij 't van elders niet krijgen kon. Dat was een slecht leven, en dat voelde ze wel. En een hard leven was het ook.’</p>
<p>Wie herinnert zich Dickens' Martha niet!....’</p>
<p>Hoor Jozua!</p>
<p>- ‘Het zal deugdzame vrouwen misschien verwonderen, maar die meisjes beschouwen zichzelven, gelijk alle armen, als slachtoffers van de zamenleving. Zij meenen dat, zooals de menschen en zaken bestaan, zij er zijn moeten; dat zij het de vrouw mogelijk maken braaf, het meisje kuisch te zijn. Op haar eigen duistere wijze zijn ze zich half bewust, dat die fijne bloem der westersche beschaving, het rijke, door maar éene echtgenoot bewoonde huis, hare wortels heeft in den modder der prostitutie. Zij bevroeden dat aan haar die ‘zelfbeheersching’ te danken is, welke zoo bewonderd wordt in heeren die niet trouwen voordat zij een gezin kunnen onderhouden en die zoo vaak als voorbeeld worden gesteld aan
<pb n="382"/>ons werklieden, die eerlijk een meisje van onzen stand beminnen en er geen gewoonte van maken zulke vrouwen te bezoeken. Diegenen onder haar die doordenken, voelen, bij het besef van haar economische diensten, de verachting die men haar bewijst en beklagen zichzelven bitter, als slachtoffers meer dan als kwaaddoensters, als de veiligheidskleppen en niet als verderfsters van de maatschappij.’</p>
<p>Veel waarheid, akelige waarheid, in deze teekening! Al mag men aannemen dat <hi rend="spat">de</hi> werkman hier, tegenover <hi rend="spat">de</hi> ‘heeren’ te zeer als een heilige verschijnt; al is het een feit dat er <hi rend="spat">ook</hi> heeren zijn, die ‘eerlijk’ een meisje beminnen en gerustelijk aan menigen werkman tot voorbeeld mogen gesteld; al valt het niet te ontkennen dat bedoelde meisjes niet vrij zijn van sophisme en zelfbedrog -, toch blijft de teekening zoo treffend dat men er stil bij wordt -, ja, zij is er te treffender om.</p>
<p>Waar is vertroosting bij zooveel leed? Wie geeft het redmiddel bij zoo afzichtelijke kwalen?</p>
<p>Wij weten, van het kerkelijk christendom wacht Jozua geen heil. Mocht hij het ooit gedaan hebben, de laatste zweem van hoop te dien opzichte was door zijn onderzoek van ik weet niet hoeveel ‘secten’ en ‘gezindheden’ ten laatste voorgoed verdwenen. Het was hem gebleken dat ‘deze allen de verdeeling der standen als iets aannamen daar niets aan te veranderen was; dat zij meenden, het was genoeg den armen het evangelie te prediken, namelijk, hun voor te houden onderworpen en geduldig te zijn en Christus als een God te vereeren, en dat zij daarmede hen overlieten aan hun lichamelijke ellende en zedelijk verval, zaken die nu eenmaal zoo moesten wezen en waarmede zij maar tevreden hadden te zijn.’</p>
<p>Geen redding van de zijde der kerken alzoo! Vanwaar dan?...</p>
<pb n="383"/>
<p>- ‘Daar is maar éen weg,’ had eens een bekend lid van het parlement tot Jozua gezegd. ‘Éen ding,’ zei hij, ‘en dat is: onthouding. Als gij het lot der armen wilt zien verbeteren, moet gij de markt verlichten door er minder arbeiders te brengen. Dat is in de eerste plaats noodig. Houd op met kinderen te krijgen, leef matig en spaar geld, en zoovelen als er kunnen, moeten maar naar een ander land verhuizen.’</p>
<p>Zoo sprak de leerling van Malthus, maar Jozua gaf ten antwoord: ‘Staathuishoudkunde is niet heelemaal menschelijk genoeg voor ons, mijnheer; zij berust ook al op de grondslagen van de bestaande verhoudingen, die ik niets waard acht. Ik zou liever iets radikalers hebhen, iets dat recht op den wortel van het kwaad afging.’</p>
<p>Ook in de wijsheid van Malthus vond Jozua dus het redmiddel niet. Waar was het te vinden? Bij de orde der philanthropen?....</p>
<p>De heer C. was een philanthroop en ‘een goed mensch’ daarenboven... Maar zijn verstand ‘was niet zeer groot en hij trok (bij zijn philanthropische bemoeiingen) een grenslijn waar Jozua 't niet deed. Die grenslijn was de fatsoenlijkheid. Hij weigerde bepaald zulke armen te helpen daar niets aan te doen was of die te kwader faam stonden.’ De heer C. was voor weinig dingen zoo bang als voor de bevordering van 't pauperisme en voor belooning van de ondeugd. ‘Indien men geen onderscheid maakt tusschen deugd en ondeugd,’ meende hij, ‘en ze beide even liefderijk bejegent, zou men weldra ook het onderscheid daartusschen in 't gemoed, en vervolgens in de praktijk verduisteren.’ Men zou kunnen meenen dat deze heer C. niet heelemaal ongelijk had, doch Jozua dacht er anders over, en ook hij schijnt gelijk te hebhen. ‘Ik
<pb n="384"/>vraag er niet naar of iemand gezondigd heeft,’ zei Jozua; ‘is iemand in nood dan geeft die nood hem aanspraak op hulp, niet zijn ordentelijkheid. Als gij een man ziet verdrinken, vraagt gij dan eerst hoe 't met zijn zedelijkheid staat?’</p>
<p>De heer C. kijkt bedenkelijk, maar blijft er bij dat men ‘een grens moet trekken.’ Voor de armen die ‘'t verdienen’ en die ‘fatsoenlijk’ zijn, wil hij het zijne blijven doen. Desnoods wil hij ook een meisje als Maria helpen, nu Jozua voor haar pleit.</p>
<p>- ‘Ik zou haar kunnen plaatsen in 't gesticht tot verbetering....’</p>
<p>- ‘Neen,’ zegt Jozua, ‘ik zou niet dulden dat zij in een verbeteringsgesticht kwam. Daar zou men haar aanhoudend herinneren wat ik haar juist wil doen vergeten.’</p>
<p>Kortom, ook met de philanthropen kan Jozua niet overweg. Ze zijn hem te kortzichtig, te enghartig. Zij trekken hun grenslijn onverstandig en onbillijk. Ze verwijten aan de ellendigen wat de schuld is der maatschappij. Ze eischen ‘berouw, evenals de kerken, ook de liberaalsten,’ plegen te doen. Berouw.... bij menschen, die ‘geen begrip van zonde hebben!’ Is het niet àl te dwaas?.... Nog eens, ook bij de philanthropen geen heul, geen heil!</p>
<p>Waar dan?</p>
<p>Bij Lord X?.... Neen, heel het (belangrijk) onderhoud met dezen (bl. 108-113) heeft bij Jozua geen andere uitwerking dan dat hij ten slotte ‘meer verwacht van de vereeniging en samenwerking der werkende standen, dan van alle hulp van buiten.’ Neen, geen hoop gevestigd op de aanzienlijken! ‘Ik wil,’ zegt Jozua, ‘geen broederlijken band met een aanzienlijk huis meer beproeven. Wanneer de arbeiders hun staatkundige en maatschappelijke rechten bezitten, wanneer zij
<pb n="385"/>hun vrijen tijd zullen gebruikt hebben om zich te beschaven en te verheffen - -, dán kunnen wij als menschen en broeders tot elkander komen. Zooals we nu zijn, zijn we voor sommigen voorwerpen om proeven op te nemen, voor anderen louter tijdelijk speelgoed, voor allen zijn wij minderen.’</p>
<p>Alzoo, geen medewerking van de aanzienlijken! Ook daarin het redmiddel niet.</p>
<p>Waarin dan? Want, bij God! er <hi rend="spat">moet</hi> redding komen.</p>
<p>Gelijk gezegd is door Jozua: ‘vereeniging en samenwerking der werkende standen,’ zij en zij alleen moet den arme tegenover den rijke zijn recht verschaffen. Zij alleen zal ‘den vloek van ongelijk verdeelde beschaving’ doen ophouden. Van zichzelven verwachte de werkende stand, de ‘kaste der armen,’ verandering en heil. Van zichzelven en niemand anders!</p>
<p>- ‘Vraag recht en erkenning voor den werkman, en zelfs de liberale pers slaat een bedenkelijken toon aan. De koningen van het liberalisme willen niet inzien dat de werkman van onzen tijd in dezelfde verhouding tot het kapitaal staat als de middeleeuwsche lijfeigene tot het land.’</p>
<p>Aldus Jozua.....................................</p>
<p>Men moet dit boek gelezen en herlezen hebben met iets van het heroïsme der liefde voor armen en verdrukten in 't gemoed, waardoor de schrijfster als 't ware verteerd wordt; men moet het gelezen hebben met een open oog (gelijk het hare) voor de zonden, met een bewogen hart (gelijk het hare) voor de nooden van onzen tijd, om er al den adel van te gevoelen en te beseffen hoe hachlijk en pijnlijk een taak het is dien Jozua Davids te critiseeren. Haast zou men zeggen: dit is geen boek dat om uw aanmerkingen vraagt; het <hi rend="spat">wil,</hi> het <hi rend="spat">mag</hi> niet beoordeeld worden; het komt, integendeel, om u en
<pb n="386"/>mij en ons allen te oordeelen; het is als een ademtocht van heiligen geest, als een goede engel die u, smeekend en toch, o, zoo vol majesteit, tot ontwaken, tot een nieuw leven, tot waarachtigen ernst en adel roept. Ik heb dit wel diep gevoeld. En zoo ik gezegd heb dat dit boek bij al zijn waarheid ook enkele malen onwaar en onbillijk is -, nog op dit oogenblik vraag ik mij zelven of het niet beter zou zijn, omgekeerd, te zeggen dat het, bij al zijn onwaarheid en onbillijkheid, zoo diep en innig waarachtig is?....</p>
<p>Doch zekere wereld onzes tijds is nu eenmaal zoo dat zij, òf om de paradoxen eener geweldige waarheidsliefde, als om onzin en overdrijving, zich niet bekreunt, òf door die paradoxen in een maalstroom van bedenkelijke verwarring, van gevaarlijke zelfkwelling wordt rondgeslingerd.</p>
<p>De menschen zijn er ten deele dood-nuchter, ten deele overgevoelig.</p>
<p>Een groote hartstocht kan er weinig eer behalen, weinig zegen aanbrengen.</p>
<p>Hij werkt òf op de lachspieren, òf op de zenuwen, (als ik voor een oogenblik eens, minder physiologisch nauwkeurig, zoo onderscheiden mag).</p>
<p>Meer dan ooit is daarom den prediker, die gehoor wil vinden, de kalmte zeer aan te raden.</p>
<p>De kalmte, nu, ontbreekt in het boek, genaamd Jozua Davids.</p>
<p>Trots al het nobele in de figuur van den held, trots al zijn vertoon van rust in 't beoordeelen, trots al zijn schijnbare onpartijdigheid (die zoover gaat dat de tegenstanders in den regel verstandiger redeneeren dan hijzelf), trots dit alles is Jozua Davids een geweldig boek. Een boek waarin het fanatisme der liefde voor de verdrukten heerscht. Een boek waarin op de dwaasheid van liefde en geloof meer
<pb n="387"/>wordt gerekend dan op de wijsheid der wetenschap en der gebruikelijke logica.</p>
<p>Juist hierin ligt voor een deel de eigenaardige kracht der schrijfster. Juist hierin dat zij tegenover de onwederlegbare, althans onwederlegde, oordeelen van gezond verstand en wetenschap haar ‘en tóch!’ plaatst! Het ‘en tóch!’ van een diepe deernis met menschelijke ellende, dat te allen tijde voor sommigen onder de menschen (en niet de minst edelen) als een stem van het hoogste gerechtshof bleek te zijn, van wier uitspraak geen hooger beroep meer mogelijk scheen. Maar in deze kracht ligt ook 't gevaar.</p>
<p>Immers, zoo groot en heilzaam de werking van dergelijk schrijven ook vroeger geweest zij en nog moge zijn kunnen (vooral wanneer er, gelijk hier, zooveel gezond realisme mee gepaard gaat), daartegenover staan groote nadeelen en dit, bedrieg ik mij niet, vooral in een tijd als den onzen, waarin de een zoo verzadigd is op het punt van hartstochtelijke welsprekendheid, de ander zoo geschikt om er als in een ijlende koorts door te komen, in een staat van wanhoop aan zichzelven en de wereld.</p>
<p>Om deze redenen schijnt ‘zachtjes aan!’ meer dan ooit de boodschap te zijn. En om diezelfde redenen zal het goed zijn de schrijfster van Jozua Davids tot de orde te roepen.</p>
<p>Wat de christenpredikers <hi rend="spat">ex officio</hi> betreft - met welken titel men ze ook wil noemen -, ze worden in dit boek, zonder onderscheid, te pronk gesteld: voor een deel als ‘wit gepleisterde graven,’ voor de rest als een mengeling van goedige zwakhoofden en femelende grootsprekers. Inderdaad is deze slotsom, wat de heeren predikers betreft, de korte zin der lange rede, hoe talrijk en hoe welwillend ook de vergoêlijkende tusschenzinnetjes te hunner benefice mogen zijn. En dit verdient afkeuring, want
<pb n="388"/>het is onbillijk en onwaar. Men had van christenen als Jozua en zijne vrienden, die in Jezus' naam zoo bijzonder sterk tegen liefdeloos en oppervlakkig oordeel ijveren, een ander en beter oordeel mogen verwachten dan dat wat de eerste de beste Jan Rap bij tijd en ontijd u leveren zal. O, niets gemakkelijker dan een stuk of wat wereldlingen als Grand uit de dienaars der kerk saam te lezen en dan ‘met een diepe en heilige verachting’ in 't algemeen gezegde dienaars te begroeten als volgt: ‘Voorwaar, Christus moet terugkomen om te herstellen wat gij, geestelijken, en uwe kerken bedorven hebt.’ Niets gemakkelijker, maar ook, wèl bezien, niets zoo ruw en onrechtvaardig als deze manier. Ik zeg u, als Christus werkelijk ‘moet terugkomen,’ om 't een en ander te ‘herstellen,’ 't zal vermoedelijk <hi rend="spat">ook</hi> zijn om de schade, door zulke apostrofen aangericht, zooveel mogelijk weer goed te maken; 't zal <hi rend="spat">ook</hi> zijn om zich de geschonden eer van menigen edele onder de dienaars der kerk aan te trekken, niet minder dan.... bij voorbeeld van de leden der commune, wier adel door Jozua en de zijnen tot elken prijs wordt bepleit. Bisschoppelijke paleizen in Engeland, of waar ook, zouden gewis niet van Jezus' gading zijn, doch dezelfde die eenmaal onpartijdig genoeg was om er ook onder de schriftgeleerden te vinden, ‘niet ver van het koninkrijk der hemelen,’ dezelfde die geen enkelen stand plompweg van dat ‘koninkrijk’ uitsloot, zou, bijaldien hij nu wederkeerde, ook zelfs de bewoners der bisschoppelijke paleizen weten te onderscheiden. Zoo er <hi rend="spat">iets</hi> onchristelijk is, dan is het dat steenen werpen in den blinde, dat geeselen met algemeenheden, dat veroordeelen in massa's, zonder oog voor het individueele en zonder 't in rekening brengen van historisch geworden toestanden, dat lichtvaardig er op inhakken waardoor de radikalen van 
alle tijden
<pb n="389"/>en van alle richtingen bij de menigte zoo vaak een goedkoop en weinig benijdenswaard succes hebben behaald. Wel jammer dat zelfs een Jozua Davids aan dit gevaar niet ontsnappen mocht!</p>
<p>Zal dit boek in Engeland op 't bedoelde terrein veel uitwerken? Zal 't als een hamer zijn die, zoo niet de steenen paleizen, dan toch het steenen hart van menig bisschoppelijke grootheid te morzel slaat? Misschien! Doch zeker zal 't als olie kunnen worden in het vuur van een half heiligen, half waanzinnigen hartstocht die sinds eeuwen van beelden- en paleizenstorm <hi rend="spat">droomt</hi> en met den hervormingsgeest der <hi rend="spat">wakenden</hi> te weinig gemeen heeft om iets anders dan onheil te voorspellen.</p>
<p>Ook in ons lief vaderland zal dit boek tot een nieuwen kruistocht tegen de ‘geestelijken’ en de ‘domine's’ aanleiding kunnen geven. Tot een kruistocht van meer ijver dan verstand. Kan 't niet ontkend worden dat er te onzent ‘geavanceerden’ zijn die nog altijd gezichten trekken, grimassen maken, als kwamen ze uit een soort van Voltairiaansche nachtschuit; wederleggen zij nog dikwijls een onwederlegbaar woord met de simpele mededeeling dat een domine 't gesproken heeft -, het is te voorzien dat aan dit waardig bedrijf een nieuwe glans zal worden bijgezet door 't beroep op een medestrijder, zoo edel als Jozua.</p>
<p>Maar.... ook Jozua is een zondaar. Hij oordeelt lichtvaardig, op <hi rend="spat">zijn</hi> manier een farizeër, dankende dat hij niet is ‘als die anderen:’ bisschoppen, domine's, Grand's en consorten; voorbijziende dat ze niet allen, gelijk Grand, ‘in een nieuwen faëton met twee paarden’ den weg van het dorp naar de hoogere standplaats rijden (en onder de hand hun kinderen in ‘blauw fluweel’ dossen); niet allen van de
<pb n="390"/>armen als van ‘'t gemeene volk’ spreken. De waarheid, door Jozua verdonkerd, is, geloof me, dat menige domine (o schraalste en schrale predikants-tractementen!) niets vuriger wenscht dan de armen bij te staan met woord en daad, van Januari tot December daarmee bezig zijnde, terwijl menige bedillaar van ‘de domine's’ in zijn prettigen armstoel zit om stukjes tegen ‘die domine's’ te schrijven.</p>
<p>Ja, dát ook is waarheid. Wie den zegen ontkent die voor de wereld uit menige pastorie is uitgegaan, die kent zijn historie niet, die is een klapper en geen hervormer. Daarom, laat de ‘domine's’ hun hoofd en hart buigen onder de waarheid in Jozua's klacht, doch laat hen stil voortgaan met het goede, waartoe een heilige geest hen riep, onder kwaad en goed gerucht; voortgaan in de overtuiging dat er van het vonnis hunner aanklagers een hooger beroep is op Eén die ons allen, klagers en beklaagden, kent.</p>
<p>Wat van Jozua's oordeel over de predikers geldt, is ook van toepassing op zijn voorstelling van ‘secten en gezindheden.’</p>
<p>Het wil er niet bij ons in, het klinkt ons als laster dat zij ‘allen meenden, het was genoeg den armen het evangelie te prediken - - - en dat zij daarmede hen overlieten aan hun lichamelijke ellende en zedelijk verval.’ Geen genootschap in onzen tijd, van welken aard ook, waarin niet meer of minder sterk 't besef is doorgedrongen dat de enkele mensch, gelijk de maatschappij, een organisme vertegenwoordigt welks groei en bloei zoomin door uitsluitend geestelijke als door louter stoffelijke middelen kan worden gebaat. Geen boerenkerkeraad die er niet van weet, niet mede door zulk een overweging in zijn armenzorg wordt voorgelicht en geleid. 't Is goed op de zaken een oog te houden, tegen averechtsche vroomheid te waarschuwen, de propaganda van eenzijdige gees-<pb n="391"/>telijkheid te bestrijden; maar 't is glad verkeerd de zaken verkeerd voor te stellen, het oog te sluiten voor 't geen de oude instellingen zich toeëigenen van den geest die aan de liefdadigheid steeds nieuwe en betere wegen wijst. Laat de theologie der Spurgeons voor 't geen zij is, doch ga naar Engeland en waardeer hun rusteloos streven om het lot der werklieden in elk opzicht te verbeteren. Nergens meer dan in Londen, de groote wereldstad, wordt het nauw verband tusschen lichamelijke ellende en zedelijk verval door de ‘secten en gezindheden’ erkend en gevoeld. Zijn niet de zendelingen dier verschillende genootschappen juist daar in de achterbuurt bezig, met een ijver die zich lichter miskennen dan overtreffen laat? Nog moge 't geslacht der Chadband's en Jellyby's daar leven, een beter geslacht van vromen en menschlievenden is er, óók door Dickens' invloed, sinds lang aan het werk. Wist Jozua dat niet? Was zijn privaatweg zooveel beter dan die der ‘secten en gezindheden,’ of waren deze zóover beneden het peil van <hi rend="spat">zijn</hi> verheven theorie, dat samenwerking, geheel of ten deele, hier de onmogelijkheid zelve 
schijnen moest?</p>
<p>'t Geval is zonderling.</p>
<p>En zonderling is eveneens de omstandigheid dat éen oeconoom als het ongenoemde parlementslid (zie boven), éen philanthroop als de heer C., éen aristocraat als Lord X. aan Jozua Davids het recht schijnen te geven om <hi rend="spat">de</hi> oeconomie onzes tijds en <hi rend="spat">de</hi> philanthropie der philanthropen en <hi rend="spat">de</hi> medewerking der hoogere standen (ten bate der misdeelden) als onbruikbaar van de hand te wijzen, neen, in den ban te doen. Zonder twijfel, hier is de regel der inductie wat al te zeer veronachtzaamd.</p>
<p>En zonderling schijnt, al verder, de bewering dat ‘zelfs
<pb n="392"/>de liberale pers een bedenkelijken toon aanslaat,’ zoodra men ‘recht en erkenning voor den werkman’ vraagt.</p>
<p>En vreemd klinkt de stelling, buiten eenig voorbehoud ten beste gegeven, dat ‘de werkman van onzen tijd in dezelfde verhouding tot het kapitaal staat als de middeleeuwsche lijfeigene tot het land.’ Of is dan in Engeland, zoowel als hier te lande, de arbeid niet vrij verklaard? Neemt de Staat ook den werkman niet in bescherming? Zijn er geen kapitalisten die den werkman in vollen ernst als een <hi rend="spat">mensch</hi> behandelen? Is de geschiedenis der arbeidersvereenigingen van <hi rend="spat">Rockdale</hi> op eenmaal een sprookje geworden?</p>
<p>Men gevoelt de éenzijdigheid, overdrijving, onbillijkheid.</p>
<p>Éen vogel maakt geene lente; éen oeconoom de oeconomie, éen philanthroop <hi rend="spat">de</hi> philanthropie niet. En de liberale pers.... Ja, wát is de liberale pers?.... <hi rend="spat">Dit</hi> is zeker dat er èn in het parlement èn in de pers, ja, onder de orde der staathuishoudkundigen en der menschenvrienden van allerlei werkkring en stand (de aanzienlijkste stand niet uitgesloten), zoowel in Engeland als elders veel zonderlinge stoethaspels, ook vrij hartelooze wezens schijnen te zijn (en deze allen mogen van Jozua leeren wat te hunner bekeering dienstig is), maar even zeker schijnt men te mogen aannemen dat er in genoemde kringen en standen - wat zal ik zeggen: nog altijd? of reeds lang? of steeds meer? - een streven bestaat om ‘het volk’ te beschaven, te steunen, gelukkig te maken, zóo duidelijk dat men blind moet zijn om het niet te bespeuren, zóo edel dat men een Jozua kan zijn en er zich bij aansluiten.</p>
<p>O, wek ze, zweep ze op desnoods, al de tragen, de onmeedoogenden, de bloodaarts! Maak ze nog ijveriger, de ijverigen! Zeg luide dat het werk der besten nog stukwerk
<pb n="393"/>is! Spaar ironie noch satire, noem man en paard zonder verschooning waar 't noodig is, ontzie geen moeite of wat ook om ‘de wereld te dwingen tot erkenning van een onwelkome waarheid en van de noodzakelijkheid eener rustverstoorende beslissing;’ laat u geenszins weerhouden door eenige vrees voor ‘'t stof van schoonmaakdagen,’ zeg den modderaars dat zij modderen, den mannen van 't juiste midden dat er zoowel een <hi rend="spat">vergulde</hi> als een gulden middelmaat is; in éen woord, treed op als hervormer zoodra ge eenige kracht, eenige liefde in u voelt; er zal vooreerst geen gebrek aan werk zijn, en heel de maatschappelijke christenschaar, van heer C af tot lord X toe, zal u om menigte van dwaasheden en onbarmhartigheden een treffelijke kans voor uw ijver aanbieden. Maar.... maar.... wees billijk, wees billijk! Indien ge u Jozua noemt, waan niet dat gij de eenige Jozua zijt! Zie goed uit uw oogen, leg aandachtig het oor te luister! Merk op hoe sinds lang dezelfde nooden veler hoofd en hart trekken, die <hi rend="spat">uw</hi> ziel ontroeren; hoe de uitnemendste krachten zich aan vraagstukken wijden, die moeilijker zijn op te lossen dan gij meent; hoe er handen worden uitgestoken, wier liefdewerk gij lichtelijk miskennen kunt; hoe er bezwaren zijn die zelfs door brave Engelschen met den Franschen slag worden weggeruimd, en grieven tegen den rijkeren medemensch die onbarmhartig en onzedelijk blijven, al worden ze door een man als Jozua te berde gebracht.</p>
<p>Een gloeiende ijver, als die van Jozua Davids, voor de armen en verwaarloosden in ons midden, heeft ongetwijfeld zijn goeds. Maar ook de rijken hebben meer recht op waardeering dan Jozua hun schijnt toe te kennen.</p>
<p>De paradox der edelmoedige geestdrift heeft haar kracht. Doch de verstandelijke redeneeringen van meneer C. en van
<pb n="394"/>lord X. worden daarom niet altegaêr sophismen van 't zelfzuchtig hart.</p>
<p>Zich niet te bekreunen om het oordeel der menschen is menigmaal een noodzakelijke voorwaarde voor het plegen van een goede daad, is 't kenmerk en 't voorrecht beide van een edel karakter. Doch onvoorwaardelijk den schijn des kwaads te trotseeren, te meenen dat met een goede bedoeling en een rustig geweten, in deze wondere en drukke wereld, de dingen wel in orde zullen komen -, dat is.... misschien een heilige.... maar 't is tóch een onnoozelheid die stellig niet minder onheil sticht dan heil.</p>
<p>Armoede en onkunde zijn zeker de bronnen van veel kwaad. Maar wie het Jozua toegeeft dat zij de <hi rend="spat">eenige</hi> oorzaak zijn, die is, in <hi rend="spat">dit</hi> opzicht althans, oppervlakkig, als menschkundige niet te vertrouwen.</p>
<p>Te gelooven dat het goede zal komen, zal triumpheeren, is een trek van 't edelaardig gemoed. Doch zich aan te stellen als moest het goede met éen slag de wereld winnen; te haasten, gelijk het spreekwoord zegt, alsof Keulen en Aken op éen dag gebouwd waren, dat is alweer een ongelukkige manier.</p>
</div>
<div type="section">
<head rend="h4">IV.</head>
<p>Wij komen tot de eigenlijke hoofdzaak van het boek, tot de voorstelling van 't geen Jezus zijn en doen zou als hij in onzen tijd leefde. 't Was een hachlijke taak die de schrijfster ondernam; zelfs mag men in dergelijke onderneming iets avontuurlijks vinden. Niet alleen dat er, om wèl te slagen, een grooter mate van historischen zin en van historische gege-<pb n="395"/>vens toe vereischt wordt dan de schrijfster ter beschikking had; er is ook een kennis van het heden toe noodig, en daarbij een talent van zielkundig ontleden en verbinden, als nauwlijks van iemand kan worden verwacht. Zijn niet de eenigszins analoge pogingen - tegenwoordig weer min of meer aan de orde - om een mensch uit het heden in de wereld der toekomst te verplaatsen, zijn ze niet even zoovele proeven van een phantasie die 't onmogelijke wil en daardoor phantasterij wordt? Er is dan ook niemand, die er zich ernstig door laat gezeggen.</p>
<p>Wij hebben gezien hoe de heer Vosmaer 't voor een van Jozua's groote verdiensten hield dat hij de theologie gansch en al varen liet, en we zeiden daarvan het onze. Hier evenwel mag worden opgemerkt dat Jozua en de auteur van Jozua er twee zijn en dat meer theologische wetenschap voor de schrijfster niet onwenschelijk zou zijn geweest, bijaldien namelijk mag worden aangenomen dat historische critiek van het N. Testament voor de behandeling van een vraagstuk als het hare onmisbaar is en nog altijd in de theologische encyclopaedie thuis behoort<note n="1)" place="foot">Klaarblijkelijk bedoelde Vosmaer, van theologie sprekend, niet den cyclus der vakken die in de theologische faculteit worden behandeld, maar de theologie in engeren zin, als leer omtrent God, als <hi rend="spat">locus de Deo</hi>.
<lb/>
Van <hi rend="spat">deze</hi> theologie schijnt hij afkeerig, misschien wel oververzadigd te zijn. Reeds wees ik op den misslag waardoor zijnerzijds religie met theologie verward en met deze terzij gesteld werd, doch laat mij er dit nog bijvoegen: Kan men niet blaken van liefde voor recht en billijkheid, zonder met de haspelarijen der juristen meê te doen? Kan men door 't schoone in natuur en kunst niet geroerd en bezield worden, zonder een natuurkundige te zijn of zonder er een wijsgeerige kunsttheorie op na te houden? Kan men niet eveneens een sterk gevoel van nabijheid, kracht, wil Gods hebben, immers, tegenover een hoogste onzichtbare macht tot eerbied, aanbidding, vertrouwen gedrongen worden, zonder theologant te wezen? De ondervinding bewijst, meen ik, dat dit kan en niet zelden 't geval is.
<lb/>
Maar de ondervinding leert tevens dat de denkende mensch zich van machtige gewaarwordingen tracht rekenschap te geven, bij gevoel alleen niet leven kan. 't Ontstaan van zedeleer en schoonheidsleer, ook van theologie, wordt door die behoefte onzer natuur verklaard en gerechtvaardigd. De zin voor zedelijkheid, schoonheid, godsdienst kan er tevens door gescherpt worden.
<lb/>
Wil men nu zeggen dat geen enkele dusgenoemde leer omtrent God den wijsgeer bevredigen kan, het zij zoo! Doch eerstens houde men daarbij in 't oog dat er aan theorie in deze wereld al zeer weinig is, waardoor ‘de wijsgeer’ wordt bevredigd; ten tweede bedenke men dat het onverstandig is aan <hi rend="spat">alle</hi> theologie den zak te geven zoolang voor 't minst de betere kan dienen om de slechtere te overwinnen. Ten derde vergete men niet dat er niets door niets wordt overwonnen, derhalve ook geen enkele theologie door louter ontkenning.</note>.</p>
<pb n="396"/>
<p>Nemen wij dit aan - wat de billijkheid vordert -, dan is het vrij duidelijk dat reeds in dit opzicht de kracht der schrijfster tekortschiet. Ligt die kracht mogelijk hierin dat zij Renan gelezen en van zijn zwakste plaatsen de zwakheid niet gevoeld heeft?... In ieder geval, al onderscheidt zij tusschen legende en dogma en historie, de wettigheid van haar methode is zoek, en de scherpte der onderscheiding niet scherp.</p>
<p>Zoo wordt er b.v. in Jozua Davids veel gewerkt met een plaats uit het vierde evangelie. Keer op keer zien we de onchristelijkheid van hedendaagsche menschenvrienden met een beroep op Joh. 9:2 en 3 aan de kaak gesteld. Keer op keer wordt hun een Jezus voorgehouden die, bij zijn liefdebetoon
<pb n="397"/>aan een ongelukkige, niet gewoon was te vragen: ‘heeft deze, of hebben zijn ouders gezondigd?’</p>
<p>Deze manier nu is ongeoorloofd.</p>
<p>In de aangehaalde plaats leest men: ‘En voorbijgaande zag hij (Jezus) een mensch, blind van de geboorte af. En zijne discipelen vraagden hem: Rabbi, wie heeft er gezondigd: deze of zijne ouders, dat hij blind zou geboren worden? Jezus antwoordde: noch deze heeft gezondigd, noch zijne ouders; maar dit is geschied opdat de werken Gods in hem zouden geopenbaard worden.’ De blinde wordt daarop ziende.</p>
<p>Het ware onbillijk hier de omstandigheid in rekening te brengen dat onze schrijfster, evenals Jozua, in de wonderverhalen geen meedeeling van historische feiten ziet. Immers, ook op dit standpunt behoudt zij het recht om naar de beteekenis van zulke verhalen te vragen. Doch wat men haar veilig als een fout mag aanrekenen, 't is het gebruik dat zij van 't verhaal in quaestie maakt. 't Gaat immers niet aan, met het oog op Joh. 9:2 en 3, de stelling te verkondigen dat voor Jezus, bij zijn liefdewerk, het onderscheid tusschen den eenen mensch en den ander niet bestond, dat de vraag naar meer of minder deugd of ondeugd hem daarbij volstrekt onverschillig was. Gevoelt men niet dat Jezus' bestrijding van een slechte volkstheologie, van een ongelukkige leer over zonde en straf, met zulk een stelling niets heeft uit te staan? En is het niet jammer dat de schrijfster haar pleidooi voor de zaak der menschelijkheid door een misgreep verzwakt en bederft?</p>
<p>Ongetwijfeld, zij bedoelde iets goeds. Zij wilde ons den grootmoedigen menschenvriend schetsen, tegenover wiens onuitputtelijke liefde we ons wel duizendmaal in een jaar hebben te
<pb n="398"/>schamen. Zij wilde den farizeër in ons te lijf, die liever oordeelt dan zegent, liever afstoot dan helpt, tot in zijn barmhartigheid wreed en hoogmoedig blijft, te spoedig gereed is met hartelooze uitmonstering en uitwerping van de ongelukkigen die ‘loon naar verdienste’ hebben. Eere aan wien of wie ook die in Jezus' naam dien farizeër uit de christenwereld helpt bannen. Doch waarom het doel voorbijgestreefd?.... Waarom een Jezus geteekend die met de zonde der zondaren voortdurend de hand schijnt te lichten? Mag deze teekening juist heeten? Ik ontken het. ‘Bekeer u!’ blijft het eerste en het laatste woord bij den grooten vriend van zondaren. Vertroeteld heeft hij niet éen van zijn beschermelingen. Al liet hij, gelijk God, zijn licht schijnen over boozen en goeden -, het onderscheid tusschen boozen en goeden bestond dan toch voor hem, en 'k vermoed dat zijn woord en daad tegenover verschillenden verschillend zijn geweest. Dit heeft de schrijfster voorbijgezien en dit is haar onrecht.</p>
<p>Er zijn menschlievenden die voor den ongelukkige ‘door eigen schuld’ geenszins 't hulpvaardig hart sluiten (gelijk de heer C. boven vermeld), doch 't evenmin een onverschillige zaak achten wien of wie zij 't eerst en 't krachtigst helpen.</p>
<p>Zou Jezus dit hebben afgekeurd?</p>
<p>De heer C. ‘keek bedenkelijk’ toen Jozua hem toevoegde: ‘als gij een man ziet verdrinken, vraagt gij dan eerst hoe het met zijne zedelijkheid staat?’</p>
<p>‘Wij moeten een grens trekken,’ gaf hij eindelijk ten antwoord. Men weet, de heer C. was ‘een goed mensch’, doch ietwat stompzinnig.</p>
<p>Een ander zou mogelijk - in de plaats des heeren C. - hebben geantwoord: als ik een man zie verdrinken, of althans
<pb n="399"/>op 't punt van verdrinken, dan zal ik niet redeneeren; ik zal hem zien te redden. Maar als ik (en dat is toch eigenlijk hier 't punt in quaestie), als ik twee mannen in doodsgevaar zie en de een is een beul, een plaag voor de zijnen, de ander een braaf, oppassend huisvader, en beiden tegelijk te redden is mij onmogelijk, dan zal ik mijn best doen om eerst den laatstgenoemde te redden.’</p>
<p>Zou Jezus dit hebben afgekeurd?</p>
<p>Als Jezus onder ons terugkwam, als hij in onze groote steden leefde en werkte, in die brandpunten van beschaving en van liederlijkheid beide; als hij de honderden leerde kennen dïe gebrek lijden -, zou hij ze helpen? Zooveel hij kon. Die allen? Hij zou 't niet kunnen. Hij zou ‘een grens moeten trekken.’ Geen grens voor zijn liefde en hulpvaardigheid. Maar een grens voor zijn uitdeeling van... werk, of van brooden, bij voorbeeld. Welke grens? Zou hij waarlijk niet onderscheiden tusschen armen en armen? Zou hij den dronkaard even rijkelijk bedeelen als den eerlijken worstelaar met de dure tijden? Mij dunkt, zijne liefde zou er (met eerbied gezegd) te verstandig toe zijn<note n="1)" place="foot">‘Maar wat zullen we dan zeggen van de gelijkenis der arbeiders, die niet evenveel werk deden en ten slotte toch hetzelfde loon kregen?’ vraagt Jozua.
<lb/>
Wij zullen er o.a. van zeggen dat het een schoone gelijkenis is, die reeds dáárom in vele gevallen voor Jozua's opvatting niets bewijst wijl ze niet spreekt van luie arbeiders, van tragen en onwilligen, maar van lieden die door ‘niemand gehuurd’ waren, zich niet in de gelegenheid hadden bevonden om hun ijver te toonen.</note>.</p>
<p>‘Geen grenzen!’ meent Jozua... Neen, toch wèl een grens. ‘Jezus trok dien bij de Farizeën,’ zegt hij.</p>
<pb n="400"/>
<p>Thans is de beurt aan <hi rend="spat">ons</hi> om ‘bedenkelijk’ te ‘kijken.’ De idealist Jozua valt uit zijn rol. Wáárom een grens bij de Farizeën, als men eens voor al den regel gesteld heeft: ‘niet vragen wie er gezondigd heeft’? De inconsequentie is in 't oog vallend en de berispende houding tegenover den heer C. wordt een ijdel vertoon. Maar, wat erger schijnt, het wil mij voorkomen dat ook de historicus Jozua hier een fout begaat. Dezelfde Jezus toch, die de tollenaars en Magdalena's van ‘zonde’ overtuigd en tot ‘berouw’ zal gedrongen hebben, diezelfde heeft ook voor de Farizeën een hart gehad. Dezelfde, die de tranen der wanhopenden heeft afgewischt, heeft voor de hardheid der overmoedigen zijn tranen, zoowel als zijn wee u!, zijn gebeden (tot in het laatste oogenblik) zoowel als zijn raad en hulp overgehad. Juist daarom is hij de onovertroffen menschenvriend wien God (en wien de geschiedenis) ‘een naam heeft gegeven boven allen naam.’ Dit te hebben voorbijgezien, 't is wederom een fout in het boek Jozua Davids.</p>
<p>&nbsp;</p>
<p>Wij komen tot andere fouten.</p>
<p>- ‘Als wij lezen van onzen heer en meester,’ aldus de auteur, ‘dat hij met het slechte volk van zijn tijd omging, heeten wij het goddelijk. Als de Jozua's het doen, komen zij in de gevangenis,’ of worden ze weggejaagd van den winkel, of worden ze op andere manieren miskend en geplaagd en gehoond. ‘Christenen,’ heet het, ‘vinden er geen kwaad in allerlei slechts van elkaar te vermoeden, zoolang zij niet met zekerheid weten dat het niet bestaat.’</p>
<p>Ook hier weer is de bedoeling der schrijfster zoo goed mogelijk en legt zij inderdaad den vinger op menige wondeplek. Het is een oude, droeve geschiedenis: de graven der gestorven
<pb n="401"/>profeten worden versierd, de levende profeten gesteenigd. Terecht zong Von Sallet:</p>
<lg type="poem">
<l>‘Ihr glaubt, dass Christus sei von Gott gewesen,</l>
<l>Nur weil er selbst nicht lebend zu euch spricht,</l>
<l>Nur weil ihr's konnt in alten Büchern lesen.</l>
<l>Wenn ihr ihn selber sah't, ihr glaubtet's nicht.’</l>
</lg>
<p>Zocht men een motto voor het boek der Engelsche schrijfster, er zou geen passender worden gevonden dan dit woord van den edelen, jong gestorven dichter. Waarom, helaas, moest zij hier en daar een Jezus te zien geven die wèl het groote hart, den fieren moed, maar niet de kalmte en het doorzicht van den Jezus der historie schijnt te bezitten?</p>
<p>Ja zeker, hij ging met ‘het slechte volk van zijn tijd om,’ de goede meester, en hij geloofde in den mensch. Het lijdt geen twijfel, de schare zijner volgelingen is ook hierin tot heden te gering. Doch daar zijn er toch die zijn arbeid <hi rend="spat">willen</hi> voortzetten, die het <hi rend="spat">doen</hi> zooveel in hen is. Waarom hen gekweld met den eisch van 't onmogelijke, en dit in Jezus' naam? Het is wreed, 't is onbillijk.</p>
<p>Jozua overdrijft. Hij wil christelijker zijn dan Christus zelf. Van den Christus der evangeliën brengt hij sommige trekken niet in beeld, geeft hij andere al te onachtzaam weder. 't Geheel wordt daardoor misteekend. - Waar is in het boek de Jezus die zijn discipelen op de ‘voorzichtigheid van de kinderen der wereld’ wijst, als op een voorbeeld waaruit voor hen iets valt te leeren? Waar de Jezus die gezegd heeft: ‘wacht u voor de menschen’? Waar de groote menschenkenner die met personen en omstandigheden wist te rekenen? O, hij was moedig genoeg om stroom opwaarts te durven, hij kende het ‘heilig’ moeten, dat ondanks openbare meening, of wat ook, voortdrijft in den naam van God. Hij kon, waar het noodig
<pb n="402"/>was, zijn goeden naam bij sommigen in de waagschaal stellen. Hij zou, in spijt eener gansche wereld, zijn Magdalena's hebben gered. Doch zoo hem, als Jozua, de keus ware gegeven om òf een meisje als Mary voorloopig in 't gesticht van den heer C. te plaatsen, òf met Mary en een ander jong gezel een huishouding op te richten, ik acht het waarschijnlijk dat hij het eerste gekozen had. Van ‘twee kwaden,’ gelijk het spreekwoord zegt, moet men het minste kwaad kiezen, en in Jozua's geval was het eerste kwaad het minste.</p>
<p>- ‘Christenen vinden er geen kwaad in allerlei slechts van elkaar te vermoeden;’ 't sarcasme is bijtend. Doch zal het doel treffen? Is er geen reden om zich ‘voor de menschen te wachten’? Moet men alle ‘emittenten’ van ‘soliede papieren’ maar vertrouwen, zoolang men de heeren en de papieren niet als soliede kent? Moet men maar dadelijk in den zak tasten als iemand zich uitgeeft voor ‘een arme weduwe met acht ongelukkige bloeien van kinderen’? Moet men terstond 't getuigenis van een jong man aannemen die ons verzekert dat hij met een (lang niet onbesproken) meisje als Mary in alle eer en deugd samenwoont? Moet dit alles in Jezus' naam? Kan men van Jozua te dien aanzien niet in gevoelen verschillen, tenzij op poene van geen christen te mogen heeten? Ik ontken het. Nog eens, de neiging tot het farizeïsme zit ons in 't bloed, en dat is treuriger dan iemand zeggen kan. Doch zal ze door den geest der onberadenheid worden uitgedreven? Is deze de geest van Jezus? Van het tegendeel mag men verzekerd zijn. ‘Wacht u voor den schijn des kwaads’ is een slechte vertaling van een plaats in 't N. Testament, doch 't blijft niettemin een goede raad van edele levenswijsheid. Jezus zelf kon hem gegeven hebben, zoo goed als een ander. Enkele gronden voor dit gevoelen heb ik aangevoerd; dit uit dezelfde bronnen die de schrijfster van
<pb n="403"/>Jozua ten dienste stonden. Ook hier is deze weer zichzelf en haar doel voorbijgestreefd.</p>
<p>&nbsp;</p>
<p>We zijn tot een ander bedenkelijk punt genaderd. Tot het vraagstuk der ‘weelde’.</p>
<p>Wat is weelde?.... Geef er een definitie van, wijs de grenzen der weelde aan, zeg ons nauwkeurig wát ‘ontbeerlijk’ mag heeten zonder nog ‘weelde’ te zijn, zeg ons welke weelde productief is en welke niet. Doch pas op dat ge bij het aanraken van al deze min of meer ‘brandende’ quaesties u de vingers niet brandt. Pas dubbel op wanneer ge van ‘het christelijk standpunt’ dit werk onderneemt.</p>
<p>Hier vooral blijkt de schrijfster van Jozua tegen haar taak niet te zijn opgewassen. Zij brengt ons uit dichte nevelen in - - dichter nevel. Zij voert ons van de eene algemeenheid tot de andere. Zij wijst ons geen weg, geen uitweg althans. Indien zij haar licht doet schijnen, 't is een licht waarbij 't ons schemerig wordt. Ik wenschte wel dat het anders ware, doch ik vrees dat het zóó en niet anders is.</p>
<p>Reeds de knaap Jozua ijvert tegen de weelde. Hij en zijn vriendjes ‘tastten de zonde der weelde onder de christelijke belijders aan en spaarden geen leek of geestelijke; zóó deed Christus, zeiden zij.’ Jozua poogde reeds toen ‘de wereld terug te brengen tot den eenvoud... van Christus' leven, en hij begreep niet hoe men dat standpunt verlaten had.’</p>
<p>Men moet denken, hij had toen de kinderschoenen nog aan; de geschiedenis was hem gansch en al een gesloten boek.</p>
<p>Op eenigszins rijperen leeftijd is Jozua van oordeel dat een christenmensch geen rijtuigen mag hebben. Tot den heer Grand zegt hij: ‘Als gij christenen waart, zoudt ge geen rijtuigen hebben en uwe dochters zouden zijn als Martha en Maria en
<pb n="404"/>Dorcas, vrouwen zonder staat.....’ Uit het verband blijkt duidelijk dat dit woord niet alleen de domine's en hun familie, maar in 't algemeen de ‘fatsoenlijke’ menschen geldt.</p>
<p>Of die fatsoenlijke menschen zich van de vigilante der stalhouders mogen bedienen, of er wel stalhouders en huurkoetsiers in een christenwereld mogen zijn, blijft hier onbeslist. Ook omtrent den staat der genoemde vrouwen, ‘zonder staat’, maar ‘overgegeven in den dienst van God en de heiligen’, wordt verder geen inlichting gegeven. - ‘Alleen de waarheid wil ik, zooals die in Christus is’, zegt Jozua, en daarmee uit!</p>
<p>Gedurig spreekt Jozua van Jezus als van den man ‘uit het volk’, die ‘in opstand’ was ‘tegen den rijkdom, de geestbeschaving, het standenonderscheid en de staathuishoudkunde van zijn tijd’. En in de voorrede der derde uitgaaf verzekert de auteur, nog eens en nog weder, dat Jezus, bijaldien hij terugkeerde, ‘zou leven in de volkswijken, onder de ruwen en onbeschaafden, om de weelde en de voornaamheid in de aanzienlijke buurten aan de kaak te stellen, gelijk hij het vroeger de Farizeën deed.’</p>
<p>Had ik geen recht voor 't beweren dat de auteur ons in 't hoofdstuk, of de paragraaf der ‘weelde’ niet verder brengt?</p>
<p>'k Stem toe, het argument van menigen vadsigen lord en van heel wat kwijnende ladies: ‘de menschen leven immers van <hi rend="spat">mijn</hi> weelde’, is een slecht argument, noch bij den wetenschappelijken oeconoom, noch bij den christen-moralist van eenige waarde. 'k Ontken het niet, zelfs in haar zwevende algemeenheid is de figuur van Jozua tegenover de wereld dier lords en ladies niet ganschelijk zonder kracht en beteekenis. Doch.... mijn vriend van zooeven, mijn meedoogende vriend die zich door zijn spiegels en tapijten ('t waren eigenlijk maar vloerkleeden) en zilveren lepels (Berlijnsch zilver!) bezwaard achtte,
<pb n="405"/>wat zal deze? Of liever, wat heeft Jozua <hi rend="spat">hem</hi> te zeggen?</p>
<p>Nog eens: <hi rend="spat">wát</hi> is weelde? - En <hi rend="spat">wie</hi> zijn ‘fatsoenlijke menschen’? - En <hi rend="spat">wie</hi> onder ons zijn christenen?....</p>
<p>Had ik, al verder, geen reden voor den wensch dat de schrijfster van Jozua, alvorens zij de pen greep, wat beter in 't Nieuwe Testament mocht zijn thuis geweest?</p>
<p>Heeft zij er nooit van gehoord dat het beeld van den historischen Jezus, reeds in de N.-Testamentische biographieën, zeer mogelijk (ook) door ebionitischen ijver min of meer bedorven werd?</p>
<p>Liet zij daarenboven door sommige paradoxen des meesters zich van de wijs brengen?</p>
<p>Is 't haar ontgaan dat de ‘rijke jongeling’ een zieke jongeling was en dat het recept, hem voorgeschreven, niet mag worden aangemerkt als een voorschrift voor allen?</p>
<p>Jezus ‘in opstand tegen de rijken’?!</p>
<p>Heeft hij met de vermogende vrouwen, ‘die hem van hare goederen dienden’, niet vriendschappelijk omgegaan?</p>
<p>Heeft hij den ‘koopman die schoone paarlen zocht’ een vijand en belager van de maatschappij genoemd?</p>
<p>Heeft hij niet aangezeten aan den disch van Simon den farizeër?</p>
<p>Was de rijke vader Abraham hem een gruwel? Heeft hij Jozef van Arimathea voorgoed van zich vervreemd?</p>
<p>Jezus ‘een vijand van de weelde’?!</p>
<p>Heeft hij Jeruzalem's tempel den rug toegekeerd wijl die tempel hem te kostbaar was?... Heeft hij met weerzin en droefheid verhaald van den vader die zijn wedergekeerden zoon een ring aan den vinger liet steken, het beste kleed liet aandoen en een feestmaal bereidde? Hebben hem de vroolijkheid en de overvloed, de feestkleedij en de wijn der ‘bruiloftskinderen’
<pb n="406"/>geërgerd? Beweerde hij met Judas, of met de piëtisten te Bethanië, dat er aan dien bekenden ‘kostelijken nardus’ te veel geld was besteed?</p>
<p>Des vragens hier bijkans geen einde!</p>
<p>Waarom toch de evangeliën zoo eenzijdig geraadpleegd als de schrijfster deed, en velen met haar doen?</p>
<p>Ik greep voor de hand weg. Gebrek aan methode kan mij bezwaarlijk worden verweten tegenover een auteur die van methode al zeer weinig laat doorschemeren; een auteur die volmaakt willekeurig een Jezus geteekend heeft, in wien men vruchteloos de kalmte, het doorzicht, de waardeering van menschen en dingen zoekt, die in de oude oorkonden aan Jezus worden toegekend en om welke hij zoovelen dierbaar blijft.</p>
<p>Wil men ons Jezus voorstellen als een asceet die kortweg de rijken en <hi rend="spat">den</hi> rijkdom verachtte, men doe het met bondiger redenen dan die van Strauss, Renan, Jozua Davids en anderen! Men ontzenuwe alles (het is niet weinig) wat <hi rend="spat">tegen</hi> het recht van zulk een voorstelling pleit en door bevoegden werd ingebracht! Zoolang dit niet geschied is vergunne men ons aan den ‘Zoon des menschen’ te gelooven die anders en meer was dan Johannes de Dooper; aan den menschenvriend die in rijk en arm te gader den geest der broederschap kwam wekken, al toornde hij (zeer verklaarbaar!) tegen de harteloosheid der rijken 't allereerst en 't allermeest.</p>
<p>&nbsp;</p>
<p>Wij komen tot erger willekeur dan die waarop de auteur van Jozua reeds door ons betrapt werd. Tot beweringen als: dat Jezus, onder ons levend, ‘een staatsman’ zou zijn, wat meer zegt, ‘een hervormer in de staatkunde’; dat hij, o.a., ‘voorlezingen zou houden’ over de verschillende vakken der
<pb n="407"/>staatswetenschap, ‘het communisme’ aanbevelen en, desgevorderd, als lid eener commune optreden gelijk die van 't jaar 1871 te Parijs.</p>
<p>Meer dan eens hooren we al deze stellingen met groote beslistheid uitspreken; ja, 't heet dat ze door het leven, de daden en lotgevallen van Jozua Davids als onweersprekelijke waarheid in het licht gesteld en boven allen twijfel verheven zijn geworden.</p>
<p>Het is er ver af dat dit werkelijk 't geval zou zijn.</p>
<p>Zoo er in Jezus van Nazareth een staatsman geschuild had (een staatsman van niet geringe beteekenis zelfs), zijne tijdgenooten zouden er meer van gemerkt hebben; de schare, die hem ‘koning wilde maken’, zou een anderen uitslag van hare pogingen hebben gezien. Tevergeefs beroept de schrijfster zich op 't verschil van toen en nu. Aan gelegenheid - of zal ik zeggen, aan verzoeking? - om zich met de politiek in te laten ontbrak het in Jezus' dagen geenszins. Er was verdrukking en onwil, er was gisting en hartstocht genoeg. Hoe vreemd nu dat Jezus er zich zoo ganschelijk heeft buitengehouden (gelijk de schrijfster aanneemt) in weerwil van een aanleg voor staatkundige hervorming als in hem wordt ondersteld. En wederom, hoe vreemd dat dezelfde die voorheen zulk een gedragslijn volgde, thans zoo geheel het tegenovergestelde zou doen! Zoo deze voorstelling dramatisch-logisch mag heeten, van dichterlijke waarheid getuigt, dan zou men moeten aannemen dat de dramatiek der meesters in het vak, tot op den dag van Jozua's verschijning, de dwaasheid zelve was; een onderstelling, nogtans, die haar bezwaren heeft!</p>
<p>Eenmaal, in den tijd zijner jongelingschap, vroeg Jozua aan zijn jeugdige vrienden: ‘Kan het ook zijn dat Christus wel
<pb n="408"/>de hoeksteen is, zooals hij zelf zei, maar niet het geheele gebouw?’</p>
<p>Dat was een verstandige vraag. De latere stellingen van Davids zijn niet zoo verstandig. Hoe kwam hij er toe? Waarom een staatsman gemaakt van iemand die 't niet was en niet zijn wilde? Een hervormer op wetenschappelijk gebied, van een die prediker der godsdienst geweest is en dáárin zijn kracht, zijn roeping vond? Heeft iemand het recht om bij Jezus aan gemis van zelfkennis te gelooven? Immers neen! Zou hij, die de gelijkenis der talenten sprak, zich van zijn eigen talent niet bewust zijn geweest? Voorzeker, hij <hi rend="spat">was</hi> het. Vandaar de kracht, de rust, de eenheid in zijn leven. Hij wist wat hij wilde en waarom hij het wilde; bij al 't onzekere, ten opzichte van Jezus, niets zoo zeker als dit. Aan krachtsversnippering, aan weifelend rondtasten naar een werkkring voor zijn aanleg, valt bij Jezus niet te denken. ‘Ik moet werken de werken desgenen die mij gezonden heeft’, dit woord, zoo 't al niet door hemzelven aldus werd gesproken, is het woord van zijn leven. Het drijft hem voort, van den morgen tot den avond, waartoe? Tot het verkondigen, en in toepassing brengen van heilige beginselen, weinig in getal, groot in macht, die, zonder twijfel, ook den staatkundige en den oeconoom zoo noodig waren (en zijn) als 't dagelijksch brood, maar toch geenszins toereikend om iemand tot den rang van staatkundige of staathuishoudkundige te verheffen. Zoomin de hoeksteen het gebouw is - al kan 't gebouw zonder hoeksteen niet bestaan -, zoomin de zon alleen ons 't graan bezorgt - al kan het graan niet wassen zonder 't licht en de warmte der zon -, zoomin is de geest der reinste menschelijkheid, dat is, der edelste liefde voor God en menschen op zichzelf genoeg om iemand tot een hervormer onzer wetboeken te maken. Al kan men ook zonder dien geest geen
<pb n="409"/>waar hervormer zijn, de man die een Staat wil hervormen, moet in zekere vakken gestudeerd hebben ('t is nu eenmaal niet anders), waarin Jezus <hi rend="spat">niet</hi> had gestudeerd.</p>
<p>Onhandige vrienden en lofredenaars, men weet het, bederven ten aanzien van personen en zaken vaak meer dan een boosaardig vijand. 't Is daarom plicht, tegenover een vereering als die van Jozua Davids, den profeet uit Nazareth, ik zeg niet te beschermen, maar in het licht te plaatsen waarin hijzelf gewandeld heeft en gekend wilde worden; 't is plicht, opdat geen sterveling een overmoedig dilettant meene te zien, waar hij met een geniaal meester te doen heeft. Liever dan een Jezus te teekenen die zich een oordeel aanmatigt waartoe hij niet bevoegd was; liever dan dat zou ik, met het oog op de historische bescheiden, 't gevoelen voorstaan dat zijn kracht in zijn eenzijdigheid lag. Zoo ik tegen dit laatste eenig bezwaar heb, 't is wijl de menschelijke eenzijdigheid als <hi rend="spat">zedelijk</hi> gebrek tot een spreekwoord is geworden en wijl de zelfbeperking van Jezus in <hi rend="spat">dien</hi> zin geen eenzijdigheid was. Zoover ik zien kan, bij het licht door uitnemende voorgangers ontstoken, was Jezus' persoonlijkheid grootsch en verheven genoeg om op menschen van allerlei ambt en stand en richting bezielend te werken, en dus machtig genoeg om voor ons geslacht allerlei nieuwe banen van ontwikkeling te openen, ja, machtig genoeg om een nieuwe jaartelling in 't leven te roepen -, maar was hij, Jezus, tevens te grootsch en te verheven voor een bondgenootschap met al de zich noemende hervormers op staatkundig gebied die, vroeger en later, aan een edel gemoed, aan menschlievende bedoelingen, een kortzichtigheid paarden die te gewichtiger zich voordeed, te meer voorkomen aannam, naarmate ze wezenlijk kortzichtiger was. Het heeft in de geschiedenis niet aan volksleiders ontbroken
<pb n="410"/>die, in weerwil van hun goede bedoelingen, bij ontwikkelde lieden in den reuk van philisters zijn gekomen, waarom? Juist wijl ze de moeilijkheid niet beseften van het vraagstuk dat ze kwamen oplossen. Reeds Aristophanes heeft in een zijner blijspelen, in de figuur van Praxagora, niet alleen de dwaasheid van zekere geëmancipeerde vrouwen, maar ook de waanwijsheid van zekere wereldhervormers gegeeseld. Anderen zullen het Jozua Davids doen. Het schijnt mij schier heiligschennis een Jezus van Nazareth ook maar in de verste verte aan zulk een behandeling prijs te geven. Wie 't ook verdiende, hij, Jezus, <hi rend="spat">niet!</hi></p>
<p>&nbsp;</p>
<p>Eenmaal op verboden terrein aan 't dolen, komt de schrijfster van den eenen misstap tot den anderen. De personen worden tot caricaturen, de zaken en begrippen tot groote woorden die geen bepaalden inhoud meer aanduiden. Onder deze is ‘communisme’ wel 't grootste woord. Het gonst ons, bij 't lezen, onophoudelijk in de ooren; doch wat het in den mond van Jozua, of in de pen van Jozua's auteur, eigenlijk beteekent valt niet zoo gemakkelijk aan te wijzen. Enkele malen, als er van de commune te Parijs gesproken wordt, zou men geneigd zijn aan een verwarring van communisme en communalisme te denken. Een andere keer schijnt Jozua's communisme niets anders dan een zeer gematigd socialisme te zijn. Bij verschillende gelegenheden komt het communisme van Jozua ter sprake, met geen beter gevolg dan dat het ons meer en meer voor de oogen gaat schemeren. Reeds in dit gedurig herhalen straalt zekere zwakheid door. De schrijfster is er niet zeker van dat zij begrepen wordt. Het lijdt geen twijfel: zij zelve is niet tot genoegzame helderheid gekomen. Wat zij <hi rend="spat">niet</hi> wil staat haar, in ieder geval, veel
<pb n="411"/>klaarder voor den geest dan wat zij <hi rend="spat">wèl</hi> zou begeeren. Verwonderlijk schijnt dit geenszins (wie is er, die bij de behandeling van 't maatschappelijk vraagstuk niet een soortgelijke zwakheid verraadt?). Doch te bejammeren blijft het zeer zeker; vooral in een populair en hartstochtelijk boek als Jozua. Zoo ergens, men behoorde daar niet met groote woorden, als met vuur, te spelen.</p>
<p>Waartoe bij ‘communisten’ zich aangesloten, wier theorie en practijk men niet weinig betreurt en vreest en bestrijdt?</p>
<p>Is het, bij voorbeeld, niet als de onnoozelheid zelf, met Jozua zich ‘communist’ te noemen en tegelijkertijd om ‘hooger loon’ te vragen? Is dan de communist met ‘hooger loon’ tevreden? Zal hij bij 't enkele idee van ‘loon’ niet reeds van ergernis blozen of bleek worden? Eischt hij niet gelijkheid van arbeid en bezit en genot voor allen? Kan er op zijn standpunt (als 't een standpunt mag heeten) van individueelen eigendom, van kapitaal tegenover arbeid eenige sprake zijn?</p>
<p>Geen wonder dat onze Jozua in zijn bonten vriendenkring van ‘'t bakken met twee pannen’ beschuldigd werd. Wèl wonderlijk daarentegen, zeer vreemd zelfs, dat dezelfde man die van geen enkel godsdienstig genootschap lid wilde worden omdat hij van alle min of meer in gevoelen verschilde, wèl vreemd dat hij zonder aarzeling zich aansloot bij een vereeniging van ‘comtisten, internationalisten, secularisten, socialisten, republikeinen’ enzoovoort, die ik niet gaarne ‘een zoodje’ zou willen noemen, maar wier vereeniging dan toch de noodige eenheid miste. Het sociale vraagstuk heeft ook Jozua's brein beneveld. Uit kracht van zekere liefde voor privaatwegen is hij ten slotte in een talrijk gezelschap verzeild waar hij, minder dan ergens elders, thuis behoort.</p>
<pb n="412"/>
<p>- ‘Het volk te verheffen en aan de hoogere standen stellige plichten te doen volgen, dat is de eenige weg waarop men 't onderscheid tusschen hooge en lage standen kan verminderen. En zoo dit kan gedaan worden zonder omwenteling en bloedstorting, zal het een goddelijk werk zijn en de gezegende oplossing van de grootste moeilijkheid die de wereld nog beleefd heeft. Het kan niet iets goeds zijn dat sommige menschen moeten werken totdat alle kracht van geest er uitgewerkt is, terwijl anderen in zulk een ledigheid gedompeld zijn, dat al hunne gaven òf in overpeinzing werkeloos zijn, òf tot kwade daden komen uit gebrek aan een gezonden werkkring. Hoe dan ook, ze zal eenmaal komen, die billijker verdeeling van de beste gaven des levens. Ik bedoel niet dat de barones haar fluweelen kussens moet deelen met hare naaister, maar het moet geschieden, 't zij door onderwijs, 't zij door verbeterde werktuigen, dat er niet meer zulk een on metelijk onderscheid bestaat tusschen de barones en hare naaister.’</p>
<p>Is dát het communisme van Jozua, welk mensch van eenige beschaving, van eenig rechtsgevoel, kan er iets tegen hebben? Maar als dát het communisme van Jozua is, hoe kan hij dan zeggen dat de hoogere standen, dat de ‘koningen van 't liberalisme’, dat de mannen van ‘de liberale pers’ er niet aan willen? Zelfs onder de mannen der Manchester-school zijn er velen die zulk een program willen onderschrijven, het doel van Jozua voor oogen houden, ook waar ze van andere middelen heil wachten dan hij. ‘Ze zal eenmaal komen, die billijker verdeeling van de beste gaven des levens’, 't is, om zoo te zeggen, nog de zwanenzang van Stuart Mill geweest. En heeft de zich noemende historisch-ethische richting, die voor eenige jaren als bemiddelingspartij nevens de mannen der Manchester-<pb n="413"/>school en de mannen van het socialisme optrad, heeft ze niet op tal van vergaderingen, in menigte van kleiner en grooter geschriften, denzelfden toon zoo forsch mogelijk aangeslagen? Heeft niet de vereeniging der (door Oppenheim gedoopte) ‘<hi rend="spat">Katheder-Socialisten</hi>’, in haar bijeenkomsten te Eisenach (op 6 en 7 October van 't vorige, op 12 en 13 October van <hi rend="spat">dit</hi> jaar), een stem doen hooren waarbij den menschenvriend als Jozua het hart verdagen moest? Kon een kring van hervormers als Roscher, Knies, Hildebrand, Engel, Schültz, Wagner, Eckardt, Schmoller, Gneist, Nasse, Geibel, Schäffle, Schönberg, Von Mohl, Hack en hoe ze allen mogen heeten, niet zijn levendige sympathie wekken? Waarlijk, ook aan hartstocht tegenover de ‘<hi rend="spat">Manchester-Egoïsten</hi>’ (of ‘<hi rend="spat">Socialisten und Communisten im Frack</hi>’) ontbrak het in hun midden niet. Voor te schoolsche deftigheid, te angstvallige fatsoenlijkheid behoefde een Jozua hier niet te vreezen. En wat het programma betreft, men leest in de oproeping tot deelname in 
't ‘<hi rend="spat">Verein für Socialpolitik</hi>’ (13 October te Eisenach opgericht) onder anderen dit:</p>
<p>- ‘<hi rend="spat">Der Streit zwischen Kapital und Arbeit tritt gefahrdrohend hervor</hi>. <hi rend="spat">Wir sind der Ansicht</hi>, <hi rend="spat">dasz hier für Staat und Gesellschaft dringende Aufgaben der friedlichen Reform vorliegen</hi>...... <hi rend="spat">In ernster Durchführung dieser Aufgaben wird sich der Egoïsmus des Einzelnen</hi>, <hi rend="spat">und das nächste Interesse der Klassen der dauernden und höchsten Bestimmung des Ganzen unterordnen</hi>.’</p>
<p>Van Jozua's gading, zou men zoo zeggen.</p>
<p>Maar wederom, als Jozua met zijn communisme dien weg uit wil, waarom dan op andere plaatsen zoo geheel anders gesproken? Waarom herhaaldelijk verzekerd dat Jezus, onder
<pb n="414"/>ons levend, ‘het onderscheid der standen zou opheffen’? In zulke phrasen schuilt kwaad. Als ge eenmaal het tooverwoord ‘gelijkheid van stand’ hebt losgelaten, baat het u weinig of ge al verzekert: ‘ik bedoel niet dat de barones haar fluweelen kussens moet deelen met hare naaister.’ De onkundige menigte, die van 't ingewikkeld samenstel eener maatschappij zeer weinig begrijpt, van al haar gemis zooveel te meer, zal u drijven waar ge niet zijn wilt. Wat gaan haar uw bedoelingen aan? Gelijkheid van stand is gelijkheid van stand, anders niet! Is zij de leus der besten, de leus van Jezus Christus, dan in Jezus' naam er op los! Waarop? en hoe?... Dat zou een vraag zijn als de opgewonden schare in deze haar opgewondenheid nog vragen kon. Maar zij kan het niet. Jozua zelf is daar om 't te bevestigen. Het doel der commune te Parijs was edel, zegt hij, en wij willen het gelooven. Maar.... zij kon tegen den wassenden stroom der hartstochten niet op, zegt hij, en waarlijk, dit is gebleken. 't Ware beter dat Jozua het hadde voorzien. Jezus zou het voorzien hebben. Hij kende de menschen en den mensch. Dit heeft de schrijfster van Jozua niet begrepen. Daarom laat zij haar negentiende-eeuwschen Jezus, als logische ontwikkeling van Jezus den Nazarener, onder 't vuur der mannen van de commune.... meevechten?... de gewonden verplegen?... 't Is niet heel duidelijk; de auteur zelf schijnt voor de schildering van een Jezus met het moordtuig terug te deinzen. Intusschen, haar Jezus is dan toch lid van de Parijzer commune.... Dat ontbrak er nog aan!</p>
<p>‘Het communisme van Jezus!’ 't Blijkt meer en meer dat in den mist en de nevelen dezer phrase wel de grootste van alle fouten ligt, waaraan de auteur van Jozua Davids zich schuldig heeft gemaakt.</p>
<pb n="415"/>
<p>Het is mij niet bekend dat echtgenooten, die in gemeenschap van goederen gehuwd zijn, onder den naam van communisten plegen te worden aangeduid. Zoo het ook anders ware, zelfs in dat geval zou de betrekking tusschen Jezus en zijn discipelen tenauwernood den naam van communisme mogen dragen. Immers hier geen contract, geen regeling bij de wet hoegenaamd. Hier geen schaduw of zweem van wettelijke verplichting. Hier enkel en alleen een reisgezelschap welks leden, tijdelijk voor een bepaald doel vereenigd, in elkanders lusten en lasten zooveel mogelijk deelen. Dit geheel vrijwillig, naar den eisch der onderlinge liefde en met het oog op hun gansch bijzonderen toestand, als van predikers die het land doorreizen. Aan het hoofd van dit gezelschap een meester, die elk eerlijk beroep in de maatschappij waardeert, die van de rijke verscheidenheid der talenten en bedieningen in de menschenwereld al de waarheid en 't gewicht beseft, die ze aanvaardt als een eeuwig onkreukbare ordonnantie. Een meester in wiens parabelen zoowel aan de heeren als aan de dienaars, zoowel aan de grondbezitters als aan de werklieden een eervolle plaats wordt toegekend. Dien meester een communist te noemen, 't is een spel met woorden, zoo gewaagd als er een te bedenken valt.</p>
<p>Ook het leven der eerste gemeente te Jeruzalem kan bezwaarlijk een communistisch leven worden genoemd. Terecht is opgemerkt, dat ook hier de meest wezenlijke trek van het communisme ontbreekt: 't gemeenschappelijk bezit, of liever, het opheffen van alle bezit. Van wettelijke verplichting om 't bijzonder eigendom ten algemeenen dienste te stellen, of liever, om van elken eigendomstitel afstand te doen, is hier alweer geen sprake. Buitendien, het boek der ‘Handelingen’ is het boek der ‘Handelingen;’ de historicus zal er <hi rend="spat">in casu</hi>
<pb n="416"/>niet veel uit willen bewijzen. En mocht hij er onverhoopt aanleiding uit nemen om met het communisme te dwepen een ander zou hem uit Rom. 15 en 1 Cor. 16 aantoonen, dat er waarschijnlijk geen reden toe bestaat. Was Paulus toch voor de armen te Jeruzalem aan 't collecteeren, 't zou dan de vraag worden of de gemeenschap van goederen in genoemde plaats iets anders dan gemeenschap van ellende in haar gevolg heeft gevoerd.</p>
<p>‘Het communisme van Jezus!....’ Maar tegen die uitdrukking kan niet te sterk geprotesteerd worden.</p>
<p>Wie het communisme noemt, wat doet hij? Om van den ouden Spartaanschen roofstaat, half in de nevelen der mythe gehuld, niet te spreken; wie communisme zegt, zegt Catilina, zegt Thomas Münzer, zegt Jan Van Leiden, zegt François Noël Babeuf, zegt.... ja, wat niet al dat met Jezus' humanitaire beginselen te weinig gemeen heeft.</p>
<p>Geen oogenblik zou ik de namen der ongelukkige mannen aan den schandpaal willen spijkeren die, van Tiberius Gracchus af tot den zich noemenden Gracchus Babeuf toe, in bange en harde tijden meer met hun afschuw van de onderdrukkers, met hun deernis voor de onderdrukten te rade gingen, dan met gezond verstand en wetenschap. Geen oogenblik voel ik lust om een steen te werpen op de graven der profeten die, naar de mate der gaven hun verleend, een toestand wilden veranderen die ondraaglijk werd en de edelste geesten verbijsteren moest. Doch het mag niet geschieden dat de sterkste (en rustigste) van alle hervormers en menschenvrienden in iemands voorstelling op éene lijn wordt gezet met de zenuwachtige, koortsige, half waanzinnige volksleiders, wier spieren en zenuwen, als op de maat der krijgsmuziek, zich vroeger, en later gezet hebben tot den wilden doodendans der revolutie.</p>
<pb n="417"/>
<p>Zelfs mag het niet geschieden dat aan Jezus een plaats wordt aangewezen bij de kalmer vertegenwoordigers van een min of meer edel socialisme. Kan men zich ook al voorstellen dat werklieden met een hart als Jozua Davids in dagen van absolutisme en knechtschap, van opeenhooping der kapitalen ter eener, van toenemende armoede ter anderer zijde, de rol van een St.-Simon, een Fourier, een Owen, een Lassalle wenschen op zich te nemen -, wij hebben geen recht om in den man uit Nazareth de kiemen van zulk een werkman-socialist te zien.</p>
<p>Wat wij ook wel of niet met zekerheid van den Jezus der historie weten, dit staat vast, en reeds wees ik er op: hij was een <hi rend="spat">meester</hi> die zijn terrein, zijn kracht en roeping kende. Een dilettant was hij niet, in den zin dien het woord in de populaire onderscheiding verkregen heeft. Een brekebeen (duidelijkheidshalve en niet zonder aarzeling spreek ik hier zoo) was hij allerminst. Niets, niets geeft ons 't recht om het majestueuse zijner persoonlijkheid, ook maar voor óen seconde, door een schijn te benevelen dien hij nooit of nergens op zich geladen heeft: den schijn als matigde hij zich aan wat hem niet toekwam. Alles, daarentegen, schijnt ons te dringen om de gave der onderscheiding in hooge mate hem toe te kennen. Weshalve wij besluiten dat Jezus, thans onder ons levend en werkend, wèl met een machtiger liefde dan iemand onzer voor ‘het koninkrijk der algemeene menschelijkheid’ zou ijveren, wèl den nadruk zijner stem, den ernst zijner gebeden, heel 't gewicht zijner persoonlijkheid verdubbelen zou naarmate de nood der tijden dringender mocht worden -, maar niet een houding zou aannemen als hield hij onze politieken, onze staathuishoudkundigen, onze wijsgeeren en historici altegaêr voor weetnieten of karakterloozen en als
<pb n="418"/>ware de steen der wijzen, de oplossing van 't maatschappelijk raadsel door hem gevonden, door hem alleen, door hem zeker. Een oplossing in communistischen geest zou voor een doorzicht als het zijne niet veel aantrekkelijks hebben gehad.</p>
</div>
<div type="section">
<head rend="h4">V.</head>
<p>Is nu de voorstelling, in dit boek gegeven, van 't geen Jezus onder ons zijn en doen zou betwistbaar, ja, onhoudbaar, gelijk ik meen te hebben aangetoond, dan kan ook 't dilemma van Jozua Davids: ‘Christus of de wetenschap?’ (elders is het: ‘Christus of de moderne maatschappij?’) door ons niet worden aanvaard.</p>
<p>Noch Christus alleen, noch de wetenschap alleen, moet ons antwoord zijn. Onze leuze zij: steeds meer van den Christusgeest, steeds meer van de wetenschap, steeds inniger overeenstemming tusschen hart en hoofd, tusschen geestdrift en berekening! De meester is daarin voorgegaan. In hem het stoutste idealisme; in hem ook het nederzitten om de kosten te berekenen van den te bouwen toren.</p>
<p>Met louter gemoedsadel wordt weinig ot niets gebouwd. Door louter wetenschap wordt een mensch, en ook de maatschappij (om Jozua's woord te gebruiken), ‘niet heelemaal menschelijk genoeg.’</p>
<p>Niemand scheide - ook hier geldt het oude bijbelwoord! - ‘wat God vereenigd heeft.’</p>
<p>Heb al de wetenschap der menschen, maar de liefde niet -, gij zult wel vermoedelijk een beul worden, een monster.</p>
<pb n="419"/>
<p>Heb al de liefde, maar geen wetenschap -, gij zult machteloos zijn ten goede, trots al uw edele bedoelingen.</p>
<p>Het beeld van den ‘hoeksteen’ blijft mij wonderwel aanstaan. Ware Jozua daaraan trouw gebleven, zijn dilemma hadde èn hem èn ons niet gepijnigd.</p>
<p>In zijn eigenaardigen geleerden-stijl schreef de hoogleeraar Scholten onlangs als volgt:<note n="1)" place="foot">Zie zijn opstel: ‘Strauss en het Christendom,’ in het theol. tijdschrift 1873 afl. 3, (ook vertaald in het Engelsch voor ‘the theological Review’ door Rev. Ph.H. Wicksteed).</note></p>
<p>‘Terwijl onze tegenwoordige maatschappij nog altijd bezig is naar hoogere ontwikkeling te streven, heeft Jezus reeds voor 18 eeuwen de schets geteekend, naar welke die ontwikkeling moest plaats hebben. Wat men in onze dagen wil: onafhankelijkheid en vrijheid in het erkennen van hetgeen waar en goed is; afschaffing van priestergezag en letterdienst, om plaats te maken voor individuëele overtuiging; waardeering en geen exclusivisme; geen wondergeloof, maar natuurlijke ontwikkeling op physisch en zedelijk gebied; geen formalisme maar waarheid; geen scepticisme maar vertrouwen; geen Kerk boven den Staat, ook geen Staatsalvermogen ten koste van de Kerk, maar de vrije Kerk in den vrijen Staat, en als ideaal der toekomst de oplossing der Kerk in den godsdienstigen Staat; geen heerschappij van het ruw geweld, maar de macht der liefde; geen egoïsme, maar het leven voor anderen; waardeering en opheffing ook van de lagere standen; geen anti-revolutie, die het verouderde terugwenscht, geen conservatieve actualiteitspolitiek, maar ook geen communistische utopieën -, dat alles, wat de moderne samenleving wil, zal zij verkrijgen indien zij naar Jezus luistert. Achttien eeuwen
<pb n="420"/>zijn verloopen en nog wacht de moderne maatschappij, al erkent zij de waarheid dier beginselen, op hunne volledige toepassing. Die toepassing, m.a.w., het leven van Jezus' geest in de menschheid, ziedaar het streven der beteren in onzen tijd, waarvan het eindresultaat zal wezen: Christendom en ware humaniteit zijn één.’</p>
<p>Ziedaar het een en ander om over te denken. In hoofdzaak zal het wel juist zijn. Het leven van Jezus moge in menig opzicht een gesloten boek voor ons blijven, 't karakterbeeld van Jezus is toch meer dan een wolkenbeeld. Om dat karakter zij 't ons te doen. Om den geest der volijverige liefde voor God en menschen, met zijn heilig en vredig vertrouwen, die voortdurend in de waarheid leidt zonder ons met angstvallige casuïstiek te kwellen. Of Jezus in dit of dat geval zóó of anders gesproken en gehandeld heeft, of hij, onder ons levend, in dit en in dat geval zich zóó of anders zou gedragen hebben -, 't is ten slotte niet het eerste en laatste wat ons te vragen noodig schijnt. Laat ons de zaken niet te klein-kramerlijk behandelen!</p>
<p>Het schijnt voorts wel zeker, dat de historische Jezus niet gewoon was in naam van dezen of dien te leven, maar als bij de gratie Gods, ik bedoel, in naam zijner eigen conscientie. Hierin vooral hebben we hem te volgen. Het zal ons tegen nabootsing behoeden. Niet de levensbeschrijving van Jezus tot in alle bijzonderheden is ons het hoogste, maar zijn levensgeest.</p>
<p>Breng dien geest in de mannen van het Darwinisme, van de politiek, van den handel, van de industrie en staathuishoudkunde, gij zult zien dat de ‘zuurdeesem’ van het ‘koninkrijk Gods’ in al die kringen van het menschelijk denken en werken zijn plaats kan vinden, zijn kracht betoonen.</p>
<p>Is 't een natuurwet dat het lagere op den duur voor het
<pb n="421"/>hoogere moet wijken, laat het zich vermoeden dat ook alle leugen voor de waarheid, ook alle zelfzucht voor de liefde eenmaal bezwijken zal.</p>
<p>Terecht zong Thornton (en onze Vissering zong 't hem na):</p>
<lg type="poem">
<l>‘Mijn vizioen was waarheid; wat ik zag</l>
<l>Was een vooruitgeworpen schaduwbeeld,</l>
<l>Voorhoô der werklijkheid, die zeker komt,</l>
<l>Die zal gekomen zijn zoodra de mensch,</l>
<l>Niet meer door valschen eigenbaat verblind,</l>
<l>Zal zien en weten, dat zijn waar belang</l>
<l>Geen ander is dan dat van zijn geslacht;</l>
<l>En dat geluk rondom zich heen te scheppen</l>
<l>De zuivre bronwel is van zijn geluk.’</l>
</lg>
<p>Zóó zal het zijn, om het even of de heeren C en X en wie ook voor 't oogenblik met hun christendom geen weg weten.</p>
<p>Wij danken de schrijfster van Jozua Davids voor den stoot dien zij aan een trage wereld gegeven heeft. Wij willen de klippen ontwijken waarop zij zelf is verzeild geraakt. Trots al de nevelen van heden en toekomst laat ons moedig blijven voortwerken aan het groote werk der beschaving. Dit in naam van Jezus en van al de edelen die, met verschillende talenten en in verschillende werkkringen, het hunne hebben gedaan. Het zaad ontkiemt langzaam, het graan wast allengskens op. Geen traagheid, maar ook geen ongeduld en scepticisme! Hier, zoo ergens, geldt het: niet <hi rend="spat">zien,</hi> maar <hi rend="spat">gelooven!</hi> Geen koortsig jagen om het onkruid met drift te verwijderen! Men denke aan de bekende parabel! Nog eens: heilige werkzaamheid en heilig geduld!</p>
<p>'t Wordt altijd beter! Zóó is het geweest en zóó zal het zijn.</p>
<pb n="422"/>
<p>Als Jezus nu leefde, zegt onze auteur, hij ‘zou er onder geschreven worden met al de kracht van de pers.’</p>
<p>Geen nood! Hij zou ook wêer ‘opstaan uit de dooden’. Zóó is de weg der waarheid en van hare vrienden.</p>
<p>De Jozef der oude overlevering werd, door zijne broeders uit een ander huwelijk, in een kuil gestopt en.... kwam mettertijd op een troon terecht. Hij was niet de eerste ‘droomer,’ wien zulk een lot wedervoer; hij zal ook de laatste niet zijn.</p>
<p>Voorwaarts met ‘Christus en de wetenschap!’</p>
<p>‘Wie zal het duistere helder maken?’ vraagt Jozua's vriend.</p>
<p>Wie anders, zeggen wij, dan die het tot nu toe gedaan heeft? Wie anders dan de geschiedenis die het wereldgericht is? Wie anders dan die God uit wien de geschiedenis is, tot wien ook Jozua Davids heeft ‘opgezien’ en die gesproken heeft van den beginne: ‘daar zij licht!’ Te zijnen tijde kwam en komt het licht!</p>
</div>
</div>
<div type="chapter">
<pb n="423"/>
<head rend="h3">Oudejaarsavond-schetsen.</head>
<p>Er is iets dubbelzinnigs, iets verraderlijks in de lucht. 't Is niet koud, al strijkt er van tijd tot tijd een kwaadaardige wind om de velden, die u het bloed in de aderen doet stollen. Er ligt geen sneeuw op de wegen, noch ijs in de slooten. Toch is er niet éen schipper die 't weêr vertrouwt, die zich ook maar voor drie dagen van zijn ligplaats zou durven verwijderen. Éen enkele nachtvorst kan de voorbode zijn van drie à vier maanden stremming op alle veren; de varensgezellen hebben 't meer beleefd, dat de vijand zoo goedaardig en traag scheen om des te zekerder zijn aanval te beramen. 't Waren hun schadelijkste winters. 't Halve voorjaar was er bovendien door bedorven.</p>
<p>De schippers zijn niet de eenigen, die er zoo over denken. Niemand heeft schik in zijn leven, want zoo'n winter spaart geen turf, al rooft hij de gezelligheid van den haard en al verstoort hij de vroolijke spelen daar buiten. 't Is nog niet algemeen rondgezegd, dat de gastvrijheid haar intocht gehouden heeft, dat de vrienden welkom zijn als ze komen willen. Wellicht verkeeren ze in den waan dat wij onze kachels hebben laten uitgaan, durven ze ons niet overvallen. En wat
<pb n="424"/>zouden wij ook met hen doen, wanneer ze als gewoonlijk komen opdagen, de kleinen met de grooten, nu wij zelf nog tenauwernood onze kwartieren hebben ingericht? 't Is nog geen tijd om kastanjes te braden en uit kokend heete punch nieuw leven te putten! Als een enkele bezoeker de deur opent, dan komt er geen frissche luchtstroom naar binnen, maar een koele, onverschillige, niet te beschrijven geest van twijfel, die van gezegden bezoeker uitgaat, alsof hij hem den ganschen weg over benauwd had en blij is zich ook aan ons te kunnen meedeelen. Ons huis is den reiziger als een herberg waar hij uit gewoonte afstapt; niet als een toevluchtsoord, een reddende hut, waarheen hij door storm en hageljacht met moeite zijn weg vond, wier vriendelijk lokkend licht hem behouden heeft toen hij tot aan de knieën in de sneeuw zakte en geen handwijzer van een boom kon onderscheiden. O, 't is iets geheel anders als zij, die ons bezoeken, zich op den drempel afschudden gelijk poedelhonden om blazend en hijgend te verzekeren niet gedacht te hebben dat het zoo koud was en dat onze huiskamer zoo sprekend geleek op het paradijs. Ze komen nu zonder rumoer, als op vilten pantoffels, met een gewoon compliment, waarin niet meer waarheid ligt dan in andere complimenten...... Kom, laat de meid of de knecht meneers jas en mevrouws mantel maar aannemen.... Blijft gijlieden zitten, jongens! 't is niet koud; 't is een stapje van hun huis naar het onze. Blijft zitten tot ze binnenkomen en vraagt dan beleefd en vooral niet luidruchtig hoe ze varen....... Vraagt niet of 't nog hard vriest, of ge morgen op de gracht zoudt kunnen rijden, of er kans is dat de arresleeën voor den dag moeten komen, of gijlieden een sneeuwpop moogt komen maken in hun tuin, of ze ook iets gehoord hebben van de hardrijderij,
<pb n="425"/>waarvan gij dezen nacht gedroomd hebt. Ze weten er niets van; ze hebben geen hart voor die dingen; ze zouden u voor krankzinnig houden als gij er een woord van kikken mocht; ze weten niets, niemendal, dan dat het nog net is als gisteren en eergisteren en vooreergisteren tot in October en September toe, maar.... dat het elken dag kan veranderen, als 't veranderen wil. Daarmee is hun boek der wijsheid uit. We zullen dus maar liefst een partijtje maken en den scepter in handen van Spadille stellen......</p>
<p>&nbsp;</p>
<p>De oudejaarsdag is aangebroken. Meneer Woeker van de firma Winst en C<hi rend="sup">o</hi> heeft zijn tijd goed verdeeld. Den halven nacht heeft hij wakker gelegen en met voldoening opgemerkt, hoe zijn plan, ook zonder spoorbriefje en zonder horloge, tot in de kleinste deelen en onderdeelen precies uitkomt. 't Schijnt de proef op de som dat hij kalm, doodnuchter en raisonnabel is; dat hij niet als een man, die de kluts kwijt is, maar als een slimmert zal vallen. Meneer Woeker van Winst en C<hi rend="sup">o</hi> is altijd een slimmert geweest. 't Zou zijn dood wezen als hij met een stommiteit, al ware 't maar een kleine stommiteit, moest eindigen.</p>
<p>Meneer Woeker is al dertig jaar de chef, de eenige vertegenwoordiger van het huis van Winst en C<hi rend="sup">o</hi>. Op de beurs en in de societeit kent niemand zijn eigenlijken naam, maar wordt hij kortaf Winst genoemd. Winst en C<hi rend="sup">o</hi> is een oud, een zeer oud, een brutaal oud huis, dat altijd puik soliede geweest is, omdat het indertijd den grondslag van zijn kapitaal in de verbrande specerijtuinen van de Molukken
<pb n="426"/>geheid heeft. Van algemeene bekendheid is 't bovendien, dat dit huis drie andere eeuwenoude huizen morsdood geknepen heeft door op een gegeven moment een karrevracht effecten aan de beurs te brengen, waarvan niemand vermoedde dat ze in het bezit van Winst en C<hi rend="sup">o</hi> waren. Ook zegt men, dat het huis relaties buitenslands heeft, die 't elk oogenblik te hulp kan roepen zoodra het in de klem raakt. Onder die reputatie heeft Winst en C<hi rend="sup">o</hi> van alles gedaan. 't Heeft geaccepteerd, gedisconteerd, geprotesteerd als 't dit noodig achtte, zonder dat het ooit iemand in de gedachte kwam het huis te controleeren. Zelfs de bedienden hebben nooit iets anders begrepen, of ook maar vermoed, dan dat dit accepteeren, disconteeren en protesteeren onder elken vorm verdienen en rijk worden geweest is. Alleen meneer Woeker, de man wien 't aangaat, de ziel en het bloed van de zaak, meneer Woeker weet beter. Sinds vele jaren heeft het beroemde huis met verlies gewerkt. Alle operaties hebben geen ander doel gehad dan 't op de been te houden. Iemand, die achter de schermen had mogen kijken, zou dit met éen oogopslag hebben kunnen zien, maar daarom was er ook nooit iemand achter de schermen toegelaten, waren zelfs de kassier en de boekhouder niet verder geweest dan het voetlicht. Meneer Woeker had alle draden en draadjes zelf in handen gehouden. Meneer Woeker had alle operaties zelf geleid en telkens als er van dien kant wat te verrekenen viel, de rekening met zijn geweten opgemaakt en afgesloten. Naarmate het recht op vertrouwen aan de firma ontzonk, had hij persoonlijk dat vertrouwen weten te versterken. Hij was ouderling geworden, juist op het oogenblik toen hij 't geheele fortuin van een rijke weduwe onder zijn administratie had weten te krijgen. De weduwe vond in het ouderlingschap een waarborg dat
<pb n="427"/>haar geld even veilig bewaard was als in de Nederlandsche Bank. Meneer Woeker had een Zondagsschool opgericht, juist op den dag toen hij een zijner beste vrienden had overgehaald om zijn zuur verdiend kapitaaltje geheel in het soliede huis Winst en Co. te steken. De bedoelde vriend was zelf bij de plechtige opening van de school tegenwoordig geweest en had zijn verbazing betuigd hoe iemand, die zooveel aan zijn hoofd had, nog tijd kon vinden om zich te wijden aan dingen, die met de gewone bemoeiingen van de firma niets te maken hadden. Toen mevrouw Woeker bevallen was en de vrienden op de beurs geestig opmerkten, dat Winst alweer een overwinst gemaakt had, was de patroon zoo genadig geweest zich met de bijzondere aangelegenheden van de baker in te laten en had hij de zorg voor het loon, dat ze bij hem en anderen overgelegd had, op zich genomen om 't op zijn voordeeligst voor haar te beleggen. Hij had haar een jaar rente vooruit betaald en bovendien tien hartroerende tractaatjes gegeven; ja, gisteren nog, den 30<hi rend="sup">en</hi> December, den dag vóor zijn vertrek, had hij (meneer Winst moest nog lachen als hij er aan dacht), had hij met een warme preek tegen verkwisting en met een christelijken wensch voor het nieuwejaar, vierhonderd gulden van een schippersknecht ingerekend. De dwaas meende, dat hij op die vierhonderd gulden kapitaal, plus zijn weekloon, binnenkort wel zou kunnen trouwen. Hij en zijn Klaartje hadden nu al zeven jaar gewacht en gepot. 't Was aardig hoe gemakkelijk die soort van lui zich het leven voorstellen!</p>
<p>Vandaag moest meneer Woeker, en met hem de firma Winst en Co., weg. 't Geld van de weduwe, dat van den goeden vriend, dat van de baker en dat van den schippersknecht met dat van nog eenige anderen zou met hem naar Engeland en hoogst vermoe-<pb n="428"/>delijk nog verder, naar het vrije en vrijheidlievende Amerika, verhuizen. Alles te zaam genomen vormde het een redelijk kapitaaltje, waarvan hij daarginds als een fatsoenlijk man zou kunnen leven, te meer daar hij zijne vrouw en kinderen achter liet, in de verwachting dat de familie zich deze wel zou aantrekken. Misschien gelukte 't hem ook in New-York of Boston een zaak op te zetten en den glans van het huis Winst en C<hi rend="sup">o</hi> te herstellen. Dan zou hij zijne familie altijd nog kunnen laten overkomen. Was dit niet het geval..... men moest zich in het onvermijdelijke weten te schikken.</p>
<p>Gelukkig was meneer Woeker nooit een teeder echtgenoot of vader geweest. Hij was indertijd getrouwd omdat zijn vader 't graag wou en hij zelf 't verstandiger vond te trouwen dan ongetrouwd te blijven. Zijne vrouw was een goed, meegaand mensch. Hij had nooit last gehad van den band die hen verbond. Zij had nooit het geringste teeken gegeven dat zij iets anders in hem zag of wenschte te zien dan wat hij was, de vertegenwoordiger, de chef van een handelshuis, die den ganschen dag op zijn kantoor doorbracht en wederkeerig niets meer van zijn wettige wederhelft vorderde dan dat ze zijn rang ophield en als zoodanig verscheen waar hij in het belang der firma noodig vond haar te brengen. Van zijne kinderen kon hij een gunstig getuigenis afleggen. Hij had ze op de duurste scholen laten gaan en 't scheen dat hun aanleg niet geringer was dan die van de kinderen zijner handelsvrienden. Zijn oudste zoon had zelfs, naar hij met blijdschap bespeurd had, een zekere handigheid, een sluwheid, die voor de toekomst veel beloofde. De jongen begreep zijn tijd. Hij was nu achttien jaar en had, terwijl zijn vader 't meer in de behoudende richting zocht, sluw genoeg op zijn beurt het geluk eens bij de liberalen beproefd. Waarom niet? Het terrein der schijn-<pb n="429"/>vroomheid (meneer Woeker kon 't niet geheel ontkennen) was, ofschoon nog altijd een van de mooiste stukken land, wat veel geëxploiteerd en met name voor een jong mensch minder geschikt geworden. Zijn zoon handelde dus niet onverstandig door elders zijn spa eens in den grond te steken. Hoewel ze altijd samen kibbelden over liberaal en conservatief, modern en orthodox, had papa den jongen nooit bepaald verhinderd zijn eigen weg te gaan, en naar 't scheen had zoonlief dat begrepen. Als de jongeheer morgen hoorde dat zijn brave, kerksche vader met de duiten van weduwen en weezen op reis was, dan kon hij althans ten opzichte van de huichelarij zijn handen wasschen, en dit het medelijden der tegenpartij misschien voor 
hem aan de markt brengen. Winst en C<hi rend="sup">o</hi>. zouden daar niets bij verliezen. Meneer Woeker verbeeldde zich dat zijn zoon er hem persoonlijk voor zegenen zou.</p>
<p>Meneer Woeker had zelf ook nog een oude moeder in leven. 't Speet hem wel, maar haar fortuintje zat ook al in die blikken trommels, die straks met hem mee in de vigilante zouden gaan en de gevaarvolle zeereis ondernemen. 't Was hard voor een zoon, maar 't was onvermijdelijk. Gelukkig was zijn eenige broer, ofschoon zelf met een huishouden van acht kinderen belast, erg medelijdend van aard. Hij zou de oude vrouw wel bij zich in huis nemen en verzorgen. De broer had wel geen groot, maar toch een vast inkomen. Hij kon de tering naar de nering zetten. 't Kwam meneer Woeker voor, dat een vast inkomen het ideaal des levens was. Hij begreep niet hoe iemand met een vast inkomen ooit te weinig kon hebben. 't Was immers maar een rekensom, een boekhouders-manoeuvre!</p>
<p>Meneer Woeker ontbeet met zijn gezin en las, gelijk hij elken morgen gewoon was, twee hoofdstukken uit den bijbel
<pb n="430"/>voor, éen uit het Oude en éen uit het Nieuwe Testament. Hij sloot daarna de huiselijke godsdienstoefening met psalm 68, vers tien en met de opmerking, hoezeer het te wenschen ware dat allen in onzen diep bedorven tijd mochten ervaren hoe de nabijheid Gods beter is dan een wacht om 's konings troon; een dichterlijke ontboezeming, die hem vrij goed geslaagd voorkwam, daar hij er ingewikkeld mee bedoelde dat er voor de zijnen dagen van beproeving aanstaande waren en dat hij van <hi rend="spat">zijn</hi> kant alles gedaan had wat redelijkerwijs van hem mocht verwacht worden, om ze te waarschuwen. Hij ging dan ook, na afloop van de plechtigheid, vrij tevreden naar zijn kantoor en deelde zijn boekhouder mee, dat hij dien eigen middag nog noodzakelijk naar Rotterdam moest en mogelijk een dag of drie zou uitblijven. 't Was morgen Nieuwejaarsdag; dan werden er om zoo te zeggen toch geen zaken behandeld. Hij hoopte ondertusschen een mooien slag te slaan. Zoolang hij aan het hoofd van de firma stond, was hij nog nooit een nacht van huis geweest. Winst en C<hi rend="sup">o</hi> behoefden niet rond te vliegen om zaken te doen. De boekhouder moest dus wel begrijpen, dat het een zaak van groot gewicht was.</p>
<p>Van tien tot twaalf bleef meneer Woeker op het kantoor en werkte als gewoonlijk. De bedienden hoorden hoe zijne pen over het papier kraste. Er was geen enkel teeken waardoor de naderende storm zich aanmeldde. Ze zouden pas een recht inzicht in de grootheid van hun patroon krijgen als de deur voorgoed achter hen gesloten werd, de firma dood en begraven was. Welk een overleg en welk een mate van zelfbeheersching!</p>
<p>Precies twaalf uur verliet meneer Woeker het kantoor, nadat hij een der bedienden gelast had twee blikken trommels, die hij op een stoel naast de brandkast gereed had gezet, naar
<pb n="431"/>zijn huis te brengen. De bediende moest wachten tot de vigilante voor de deur stond en dan zelf de trommels onder de bank schuiven. De trommels waren behoorlijk van hangslootjes voorzien. Op den deksel stonden de letters W. en C. wit op zwart verlakt. De bediende had ze honderdmaal in handen gehad. Hij wist dat ze papieren over de Zondagsschool bevatten. Meer dan eens was hij ooggetuige geweest, hoe de patroon die er uit haalde. Er was een platte grond bij, en een aantal berekeningen van de kosten der oprichting en van het onderhoud. Meneer Woeker had meermalen gezegd dat hij die papieren te belangrijk vond om ze in zijn huis aan brandgevaar bloot te stellen. Op 't kantoor in de brandkast waren ze veilig.</p>
<p>Toen de bediende met beide trommels aan de woning van zijn patroon kwam, stond de vigilante al voor de deur. Meneer Woeker was nog binnen en nam afscheid van de zijnen. De bediende kon zien hoe mevrouw hem tot aan de voordeur uitgeleide deed en onder den indruk van het nooit vertoonde feit dat haar man voor 't eerst van zijn leven buiten zijn eigen huis zou slapen, en dat nog wel op oudejaarsavond, hare aandoening of liever haar wrevel moeilijk wist te verbergen. Doch de majestueuse kalmte van den patroon dreef alle tranen en klachten naar haar schuilhoeken terug. Hij, de patroon, beheerschte den toestand en noemde 't kinderachtig zich niet in het onvermijdelijke te schikken als de belangen der firma 't eischten. Hij voor zich klaagde immers ook niet. En toch was 't niet aangenaam den oudejaarsavond in Rotterdam te moeten doorbrengen. Hij bleef veel liever thuis, maar wat kon hij er aan veranderen?... Zijne vrouw had geen verstand van zaken maar zou hem toch wel willen gelooven als hij zei, dat het voor ditmaal niet anders kon. Overmorgen, als hij terug
<pb n="432"/>was, zou hij haar 't geval vertellen. Dan zou ze zelf zien dat hij gelijk had gehad. En nu, adieu!.... de trein wachtte niet. Uit Rotterdam zou hij misschien nog even schrijven wanneer hij precies thuis kwam, maar ze moest er niet te veel op rekenen. En nu vooruit naar den spoortrein!....</p>
<p>Aan het station waren toevallig twee of drie handelsvrienden, die meneer Woeker de hand drukten en hunne verbazing te kennen gaven dat hij op reis ging en nog wel op oudejaarsdag. Meneer Woeker knipoogde met comieke geheimzinzinnigheid, sprak vervolgens, met zijn gewonen ernst, een oogenblik over zaken en liet de heeren straks achter met de overtuiging dat Winst en C<hi rend="sup">o</hi> weer met iets extra slims en gewichtigs bezig was. Toen zij een paar dagen later hoorden dat het groote huis gesprongen was en de chef op den loop, waren zij eenstemmig in zijn lof. Nooit hadden ze hem kalmer en opgewekter gezien. Als men hun op dien eigen oogenblik aan het station was komen aanzeggen wat er op handen was, zij zouden 't niet geloofd hebben. De twee trommels, waarin de aap dan toch moest gezeten hebben, had hij voor een dubbeltje fooi door een man zonder band of nummer achter zich aan laten dragen. Men herinnerde zich nog dat de conducteur hem gevraagd had of hij ook liever alleen wou zitten, maar dat hij geantwoord had liefst gezelschap te willen hebben. Was 't niet zonde en jammer dat zoo'n man aan de gerechtigheid ontsnapt was! 't Zou een kluifje voor de rechtbank geweest zijn. De procureur-generaal had zijn tanden stomp kunnen bijten op zoo'n handigen dief.</p>
<p>Toen meneer Woeker op zijn gemak in den trein zat, haalde hij zijn sigarenkoker voor den dag en vroeg beleefd aan den eenigen medereiziger of 't ook hinderen zou als hij er den brand eens in stak. Hij was wel niet gewoon op dit uur
<pb n="433"/>van den dag te rooken; gewoonlijk deed hij 't vóór den eten nooit, daar hij op 't kantoor niet wou hebben dat er gerookt werd, in het belang van de jongelui en omdat 't zoo insoliede was -, maar op reis was 't een ander geval. De lucht was altijd frisch en de spoorwegrijtuigen waren ten onzent veelal duf. Zou 't zijn medereiziger ook hinderen, als hij het raampje een weinig neerliet?</p>
<p>De medereiziger bleek een man te zijn die zijn wereld verstond. Hij was veel jonger dan meneer Woeker en verklaarde niet in 't minst bezwaar te hebben tegen zijn beide voorstellen. Zelfs had hij pleizier in den gezelligen toon van meneer Woeker en begon, na ook een sigaar te hebben opgestoken, een gesprek van den dag dat, naarmate zij verder kwamen, meer en meer een belangwekkende richting nam. 't Werd zelfs zoo vertrouwelijk dat meneer Woeker een paar malen niet kon nalaten den vreemdeling van ter zijde op te nemen en zich af te vragen of er ook iets in zijn houding of in den klank van zijn stem was, waaruit de vreemde het doel van zijn reis kon opmaken. De bedoelde vreemde bleek toch iemand te zijn, die in de laatste maanden hoogst treurige ondervindingen had opgedaan ten aanzien der soliditeit en eerlijkheid van personen aan wie hij zijn geld had toevertrouwd. Ofschoon rijk genoeg om het belangrijk verlies, dat hij door hunne schuld geleden had, te dragen, scheen hij op het punt van eerlijkheid beginselen te laten gelden, waarvoor meneer Woeker een instinctmatige huivering niet kon onderdrukken. Ook was zijn oordeel over den gang van onzen handel, voornamelijk van den geldhandel, vrij ongunstig. Hij voor zich meende, en hij vroeg meneer Woeker op den man af of hij 't met hem eens was of niet, dat er menigeen met levenslange gevangenis gestraft werd, die minder verdiend had
<pb n="434"/>in de handen der justitie te vallen, dan deze en gene, die door valsche beursberichten hun fortuin gemaakt hadden of zich verrijkt ten koste van lieden die te weinig van zaken weten en te weinig er van konden weten, om uit hun eigen oogen te kijken. Hij voor zich moest erkennen, 't was zijn eigen schuld dat men hem had kunnen bedriegen. Menschen van zijn stand behoorden wijzer te zijn, of althans de bittere pil door te slikken, zonder een leelijk gezicht te trekken; maar 't was schande dat er misbruik gemaakt werd - en dat geschiedde op groote schaal - van het goed vertrouwen van arme drommels, die, door de soliediteit van een firma verleid, met hun klein kapitaaltje kwamen aandragen. Zijn vader had een koetsier gehad die van een aardig stuivertje opgespaard geld was gaan rentenieren. 't Was altijd een brave, oppassende man geweest. Maar ongelukkig had die koetsier zijn geld aan een schurk toevertrouwd en nu was hij op een mooien dag alles weer kwijt. Gisteren had hij zich weer bij hem aangemeld en de gunst en recommandatie verzocht als meneer zelf hem kon plaatsen, of hoorde dat een zijner kennissen een koetsier noodig had. Als zijn reisgenoot van nabij met den handel bekend was, dan zou hij wel weten dat zulke gevallen in den laatsten tijd niet zeldzaam waren.</p>
<p>Meneer Woeker erkende, dat hij werkelijk van nabij met den handel bekend was. Zelfs schroomde hij niet, na zichzelf moed te hebben ingesproken, voor 't vertelsel, dat hij een zeer hoogen, een van de hoogste rangen in dien kring bekleedde. Hij was niemand meer of minder dan Winst en C<hi rend="sup">o</hi> in eigen persoon, een firma die ieder kind in ons land kende, van wien geen mensch ooit anders dan soliede en degelijke dingen gehoord, gezegd of ook maar gedacht had. Hij zei dit niet om te bluffen, maar als de zuivere, eenvoudige waarheid;
<pb n="435"/>als een waarborg dat hij recht van spreken had wanneer hij zijn medereiziger gelijk, volkomen gelijk moest geven. Er was handel en handel. Er waren vele valsche broeders onder de schare die dag aan dag naar de beurs optrok. Handelingen als de genoemde waren helaas niet zeldzaam. De fout was, dat men zich tegenwoordig niet meer met een matige winst tevreden stelde. Alles moest de lucht in. Iedereen wou zijn buurman de oogen uitsteken. Winst en C<hi rend="sup">o</hi> was nog een huis van den ouden stempel, al kon 't dan misschien niet meer zoo mee als de anderen.</p>
<p>Toen de voorname heer den naam van Winst hoorde, maakte hij een welgemeende buiging en werd eerst recht vertrouwelijk in zijne meedeelingen. Hij was nu overtuigd, dat hij te doen had met een man op wiens volle sympathie hij rekenen kon, wanneer hij den staf brak over de zwendelarijen van onze dagen. Winst en C<hi rend="sup">o</hi>.! Wie, die dat huis niet kende en niet met eerbied noemde! Als meneer de chef van Winst en C<hi rend="sup">o</hi> was, dan.... ja, dan was eigenlijk al wat hij gezegd had als emmers water in de zee gedragen. Hoe moest iemand, die zoo'n firma voerde, zich dagelijks ergeren over de insoliediteit die zoo driest het hoofd opstak!.....</p>
<p>Nu, meneer Woeker van de firma Winst en C<hi rend="sup">o</hi> ergerde zich dan ook elken dag. Hij wist niet waar 't naar toe moest -, maar toch zou Winst en C<hi rend="sup">o</hi> maar rustig op den ingeslagen weg blijven voortgaan. Eerlijk duurde toch gelukkig nog altijd 't langst en - <hi rend="spat">noblesse oblige!</hi></p>
<p>- Ja, <hi rend="spat">noblesse oblige,</hi> antwoordde de ander. Goddank dat er nog firma's waren die dat begrepen!...</p>
<p>'t Speet beide heeren dat de reis niet langer duurde en dat zij, in Rotterdam aangekomen, een tegenovergestelden kant uit moesten. Ze hadden hunne kaartjes gewisseld en herhaaldelijk
<pb n="436"/>betuigd, dat ze zelden zóó genoeglijk gereisd hadden. Daarop stapte elk van hen in een huurvigilante en reed meneer Woeker naar de aanlegplaats der Engelsche boot. Terwijl hij daar een biljet nam zette hij de twee trommels, die hij eigenhandig uit de vigilante genomen had, zoo achteloos op den grond, dat een halfdronken veekooper zich niet ontzag er zijn vuilen reiszak boven op te leggen, ja, terwijl hij er met zijn stok tegen tikte, de opmerking ten beste gaf, dat zoo'n ding de boot stellig niet zou doen zinken. Er waren zeker carbonaden en broodjes in. Hij hield zich gerecommandeerd als meneer de trommels leeg pakte. Doch meneer Woeker trok zich deze opmerking volstrekt niet aan. Hij vergenoegde zich met den reiszak op zij te schuiven en stapte bedaard met een trommel in iedere hand de plank over. Aan boord zocht hij dadelijk zijn hut op, schoof de trommels onder zijn kooi en viel daarop een oogenblik neer op een taboeret.</p>
<p>Hoe door en door geoefend hij ook was en hoe lang hij zijn rol ook had ingestudeerd, het klamme zweet parelde hem nu toch op het voorhoofd. 't Kwam hem voor, dat hij den inhoud der beide trommels wel verdiend had. Hoeveel angst had hij niet doorgestaan! Hoeveel gehuichelde glimlachjes had hij niet moeten te voorschijn roepen, ten einde niet te laten bemerken dat zijn aandacht maar op één punt, onafgebroken op één punt gevestigd was. Doch daar stonden ze nu veilig en wel. Hij had ze, om zoo te zeggen, met zijn eigen leven gered. Van nu aan behoorden ze hem toe. Hij was geen dief. Hij was een man die er op of er onder gespeeld had; die door zijn beleid, zijn zelfbeheersching, zijn wilskracht een fortuin veroverd had. Terwijl achter hem onder een geweldig gekraak het oude soliede huis Winst en C<hi rend="sup">o</hi> in elkaar zakte, zou hij zijn schat veilig bergen in een ander land. Ha, zou een man,
<pb n="437"/>die zijn leven gewaagd had, niet zijn aandeel van den buit mogen nemen? Alle orde was nu toch verbroken, het ongelooflijke was gebeurd, het onmogelijke mogelijk geworden. Zou er wel iemand zijn die om den inhoud dier beide trommels dacht, als hij hoorde dat Winst en C<hi rend="sup">o</hi>. over den kop was gegaan? Winst en C<hi rend="sup">o</hi>. was de fataliteit, de natuurnoodwendigheid, de wil van het Opperwezen. Ieder had zijn tijd en alle huizen, zelfs de grootste, moesten vallen. Ze konden toch niet eeuwig blijven staan?!....</p>
<p>Meneer Woeker kwam niet uit zijn hut eêr de boot goed en wel onder stoom was. Toen ging hij naar boven om, gelijk hij tot den hofmeester zei, nog even een blik op Rotterdam te werpen. Hij was nu weer kalm en vol grappen. De hofmeester kon niet anders denken of deze vroolijke oude heer ging voor zijn pleizier op reis, ofschoon het seizoen daarvoor minder geschikt scheen. Misschien woonde hij wel in Londen en was hij zoo vroolijk omdat hij na een tijd van gedwongen afwezigheid tot de zijnen terugkeerde. Morgen, met het nieuwe jaar, zou de gelukkige weer thuis zijn.</p>
<p>'t Was geen wonder dat de gedachten van den hofmeester juist die richting namen. De man zelf was op dit oogenblik alles behalve vroolijk. Hij had een jonge vrouw en was sinds een paar weken vader. Hoe graag zou hij juist nu zijn thuis gebleven! Met een zucht had hij zich, een half uur geleden, van de zijnen losgerukt. Straks, als zijn groot zilveren horloge dat hij precies met de huisklok gelijk had gezet, middernacht aanwees, zou er een zucht, een bede over de golven van de Noordzee naar Rotterdam heenglijden. Hoe benijdde hij allen, die dan thuis zouden zijn en met hun kinderen spelen!</p>
<p>De hofmeester kon niet nalaten meneer Woeker te vragen
<pb n="438"/>of zijn vermoeden juist was? Hij vertelde hem daarop welke herinneringen bij hem zelven waren levendig geworden. En meneer Woeker achtte zich gelukkig hem te kunnen verzekeren, dat hij gelijk had. Hij was werkelijk een vroolijke oude heer, die naar zijn zalig huis terugkeerde. Zijn vrouw, een toonbeeld van moederlijke zorg als hij voor zaken op reis was, wachtte hem met ongeduld. Hij had zijn best gedaan om zijne familie met kerstmis te verrassen; hij had gisteren nog hoop gehad ten minste op oudejaarsavond bij hen te wezen; maar de zaken gingen voor! Hij was opgehouden; 't was hem een erge teleurstelling geweest; hij wist dat zijn familie hem noode zou missen. O, hij kon meepraten over huiselijk geluk en huiselijken vrede. Hij kon zich zoo geheel in den toestand van den hofmeester verplaatsen. Een jonge vrouw en zoo'n kleine spring-in-'t-veld, die nooit ophoudt te schateren van pret als vader hem op de knie neemt.... 't was haast te veel weelde voor een mensch! God mocht ze zegenen, die elkander zoo liefhadden... tevreden waren met een warmen haard en een matig inkomen!...</p>
<p>Meneer Woeker bleef in dezelfde opgewekte en welwillende stemming. Naarmate de boot sneller liep en Rotterdam achter haar verdween, werd hij zelfs vriendelijker en meer geneigd om iedereen een goed woord te geven. Ook de man aan het roer ondervond er den invloed van. Meneer Woeker scheen bepaald op reis te zijn om zijn levensgeschiedenis te vernemen. Met groote nauwkeurigheid en belangstelling informeerde hij naar dingen die, voor zoover de man aan 't roer zich herinnerde, nog nooit de weetgierigheid van eenigen reiziger hadden gaande gemaakt. En toch was 't wel aardig dat meneer Woeker daarnaar vroeg, juist nu,
<pb n="439"/>op den laatsten dag van 't jaar, wanneer de gedachten van een mensch al licht een ernstige richting nemen. De man aan 't roer was niet zwaartillend, maar als je zoo dag aan dag, en vooral nacht aan nacht, naar de sterren of de pikzwarte lucht staat te kijken en je hoort eeuwig dat gebruisch en geklots van de golven, die elkaar, de hemel weet wat al, te vertellen hebben dat een mensch wel verstaat maar niet begrijpt.... dan heb je geen lust om op oudejaarsavond over koetjes en kalfjes te denken of de wonderlijke praatjes van jong zeevolk aan te hooren, ten minste als je dik in de zestig bent geworden en al heel wat ondervonden hebt in de wereld. Hij was voor ongeveer een jaar een heel ander man geweest dan hij nu was, en had toen weinig gedacht ooit weer aan 't roer te zullen staan. Hij zei dit niet om te murmureeren; maar op oudejaarsdag keerden eens menschen gedachten als vanzelf tot zulke dingen terug. 't Kon wezen dat 't zondig was, maar hij kon 't niet helpen. Voor een jaar zat hij nog op een dorp in het Groninger land, in het hoekje van den haard, bij zijne dochter die met een koopvaardij-kapitein getrouwd was. Ze hadden 't goed in de wereld en daar 't zijn eenig kind was, en zijn vrouw overleden, zoo hadden ze net zoo lang gemaald tot hij aan wal was gebleven en bij hen ingetrokken. Hij kon het doen zonder iemand tot last te wezen, want hij had een duitje overgespaard en was niet duur in den kost, al zei hij 't zelf. Daar zijn schoonzoon bijna altijd op de wateren zwalkte, was 't zelfs een geruststelling en een gezelligheid voor zijn dochter geweest dat vader bij haar bleef. Nu, ze hadden samen menigen recht gezelligen winteravond doorgebracht. Maar verleden jaar, precies op oudejaarsavond, terwijl ze aan geen kwaad dachten, was de storm begonnen. Toen kwam onverwacht, terwijl hij zijn kleinkind zat te ver-<pb n="440"/>tellen van de wonderen der zee en van de zwarte negers, die hij hier en daar op zijn tochten ontmoet had, toen kwam de domine 
binnen en had met veel omwegen verteld, dat er kwade geruchten liepen omtrent het schip, waarmee zijn schoonzoon uit was. Den volgenden dag wisten ze al met zekerheid dat de geruchten waarheid behelsden. 't Schip was met man en muis vergaan. Nooit hadden ze er iets meer van gehoord.</p>
<p>Een paar maanden later was zijne dochter haar man in het graf gevolgd en bleef hij alleen met zijn kleinkind achter. Hij had het tot zich genomen. Hij had, toen 't bij den verkoop van een en ander bleek dat er niet genoeg was om den jongen te geven wat hem toekwam, zijn oud beroep weer opgevat, maar daar hij niet meer zoo lang van huis wou en geen week buiten het kind kon, was hij recht gelukkig geweest toen hij een stuurmansplaats op de boot naar Londen kon krijgen. Hij kende 't vaarwater door en door en zijn oogen waren nog goed. Meneer kon zich onmogelijk voorstellen, hoeveel hij van zijn kleinkind hield!....</p>
<p>Meneer Woeker kon zich dat wèl voorstellen. Hij was een man vol gevoel en met veel sympathie voor zelfopoffering en trouwe liefde. Hij prees het gedrag van den man aan 't roer. 't Was altijd zijn idee geweest, dat men niet rijk behoeft te wezen om barmhartig te zijn. Hij kende menigeen, die zich niet zoo onderworpen en niet zoo cordaat zou gehouden hebben. Als de man aan 't roer nog meer op zijn hart had, dan was hij, meneer Woeker, volkomen bereid om naar hem te luisteren. Wat had de man aan 't roer met de spaarduitjes gedaan, waarvan hij straks gesproken had?.... Waren die wel voordeelig, en vooral wel soliede, belegd? Meneer Woeker achtte zich verplicht hem te waarschuwen, dat zelfs menschen van
<pb n="441"/>klein fortuin te dien aanzien tegenwoordig niet te voorzichtig konden wezen!.....</p>
<p>&nbsp;</p>
<p>Er waren maar weinig passagiers. Voor de groote kajuit, behalve meneer Woeker, maar éen enkele. 't Was een keurig net man, die er uitzag alsof hij zoo regelrecht van zijn kleermaker was gekomen en vervolgens een paar uur onder de handen van den kapper had doorgebracht. Meneer Woeker kende hem van de beurs. Hij had zelfs een enkele keer zaken met hem gedaan. Maar hij kon hem niet zetten. Deze mensch maakte, naar men zei, behalve van den handel, ook een weinigje zijn studie van wetenschappelijke onderwerpen. Zelfs liet hij zich heel wat voorstaan op zekere letterkundige liefhebberijen, die werkelijk achtenswaardig zouden geweest zijn als hij ze minder had doen klinken en minder onder den invloed van handels- en speculatiegeest geplaatst had. 't Eerste was den handelsvrienden een doorn in 't oog. 't Andere gaf allen, die in staat waren zijn talenten op prijs te stellen, eenige ergernis. Meneer Woeker was nog verder gegaan. Hij hield iedereen, die zich met andere dan kantoorzaken bemoeide, voor een kwast. Toch was meneer Woeker zoo welwillend gestemd, dat hij ook met dezen mensch een praatje maakte.</p>
<p>En hij had geen reden om er spijt over te gevoelen. Alleraangenaamst vlogen de uren om. Ze waren Den Briel reeds lang voorbij en in volle zee, eer meneer Woeker 't bemerkte. 't Bleek dat zijn reisgenoot precies de man was om iemand in Woeker's omstandigheden met zijn geweten te verzoenen. In keurig uitgesproken en onberispelijk geplooide drogredenen werd de toestand der maatschappij door het propere manneke als een zoo noodzakelijke en door zijn noodzakelijkheid zoo gewettigde zaak voorgesteld, dat meneer Woeker een wijsgeer had
<pb n="442"/>moeten wezen om er een bedenking tusschen te schuiven. Hij zag nu, maar te laat, dat hij letterkundige beschaving zeer ten onrecht een hindernis geacht had op den weg der fortuin. Lieve hemel! als <hi rend="spat">hij</hi> eens zooveel ontwikkeling gehad had, wat zou 't hem dan lichter gevallen zijn, 't geweten te paaien, en hoeveel voordeel had hem dit niet kunnen aanbrengen! Zóo diep had hij de wereldsche zaken nooit in- en doorgekeken.</p>
<p>Zijn bekwame handelsvriend, zooals hij hem nu in zijn hart noemde, was niet alleen een even groot aanbidder van 't succes als hijzelf 't zijn leven lang geweest was, maar deze wist ook waarom hij 't was. 't Succes was 't mooiste wat menschenoogen aanschouwen kunnen. 't Succes was meer dan het loon eener weloverlegde handelsoperatie; 't was de zegen, de kroon op het talent, en daardoor het heil der maatschappij. Een arme tobbert mocht zooveel aanleg bezitten als men zich maar denken wou, hij kon geen goed doen zoolang hij een arme tobbert bleef. Daarom moest de man van smaak en beschaving, die iets kon en iets wilde praesteeren, in de eerste plaats zorgen dat hij uit zijn arme-tobberts-rol raakte en onafhankelijk werd, om daarna zijne gaven ten nutte van het algemeen te kunnen besteden. Arm zijn, of ook maar niet rijk zijn, was in zekeren zin een misdaad - meneer Woeker moest hem goed begrijpen -; een misdaad die niet door den rechter maar door de maatschappij, door alle lieden van smaak en goede manieren behoorde gevonnisd te worden. Niet dat hij vorderde dat alle menschen rijk of welgesteld zouden zijn - hij erkende het betrekkelijk nut der armen -, maar ieder die mee wou praten, die recht op onderscheiding meende te hebben, die kunst en wetenschap tot zijne goden koos, moest zijne rijksdaalders kunnen doen klinken. Men schreef - 't was zijn bepaalde overtuiging -, men schreef geen poëzie of proza
<pb n="443"/>van waarachtige verdienste dan met een gouden pen..... meneer Woeker zou hem ten goede houden dat hij een eenigszins verouderd en versleten beeld gebruikte.... dan met een gouden pen. Of moest de wereldbeschouwing van iemand die (om bij het beeld te blijven) zonder gouden pen schreef, niet altijd min of meer scheef en in een land als 't onze, dat door den handel groot geworden was, onredelijk wezen! Hij voor zich durfde zonder bluf verzekeren dat hij ons volk bestudeerd had, dat hij onze goede en kwade eigenschappen kende. Welnu, hij had in dienzelfden handelsgeest, waarop de mannen van enkel letterkundige ontwikkeling zoo gaarne smalen, de kracht, de zenuw, de ziel van onze natie gevonden. Zelfs toen wij in vroeger eeuw schijnbaar minder edele beginselen volgden, had de handelsgeest boven alles uitgeblonken als een schitterende ster, die ons den weg naar 't Oosten en Westen gewezen had. Zoo wij in <hi rend="spat">onze</hi> dagen minder voorspoedig waren, dan lag de oorzaak zeker voor een deel in 't voorbijzien van de waarheid, dat men geen vruchten kan oogsten voor de boom uitgebloeid heeft, met andere woorden, dat wij met de schoonste denkbeelden omtrent menschenheil en menschengeluk geen voet breed vooruit komen, zoolang de stoffelijke middelen ontbreken om ons te doen gelden.</p>
<p>‘Wie,’ zoo vroeg hij, ‘zijn de beschermers van de kunst geweest? Wie anders dan de Maecenassen, dat zijn de rijken, die smaak hadden in 'tgeen den geest veredelt en het leven veraangenaamt? Wie waren de arme dichters? Wie anders dan zij die de wereld wilden hervormen, doch geen honderd gulden kapitaal bezaten en geen halven bunder hei konden aankoopen, laat staan dan ontginnen en productief maken. 't Spreekt vanzelf dat bij het streven naar rijkdom, dat aan alles behoort vooraf te gaan, van geen oneerlijkheid sprake mag zijn; maar
<pb n="444"/>zoolang aan dat streven niet op eenigszins bevredigende wijze voldaan is, doet men beter met maar geheel en al op den achtergrond te blijven. Elk waarachtig kunstwerk kost geld aan grondstof. Een prachtig standbeeld van klei is een ondenkbaar ding. Marmer, kostbaar marmer alleen is waard, dat men er een Venus of Apollo uit houwe.’</p>
<p>Zoo sprak de man van smaak. Meneer Woeker begreep niet alles, maar wat hij niet begreep nam hij aan. Hij voelde instinctmatig, dat dit de rechte manier was om hebzucht en weelderigheid met de aanspraken op beschaving en ontwikkeling te vereenigen. Als 't hem gelukte in Amerika weer een deftig man te worden, dan hoopte hij er aan te denken.</p>
<p>Ook met de denkbeelden van zijn reisgenoot omtrent godsdienst en zedelijkheid, want deze kwamen evenzeer ter sprake, kon hij zich, nu Winst en C<hi rend="sup">o</hi>. toch verloren waren, best vereenigen. De ander wist blijkbaar dat hij tot de streng rechtzinnigen behoorde en kwam er openhartig vooruit dat zijn eigen denkbeelden lijnrecht daartegenover stonden. Maar ook hier was de fatsoenlijkheid, de goede smaak en, van nabij bekeken, eigenlijk ook weer het geld, het kapitaal, de hoofdzaak. Men behoorde, van welke richting men ook mocht zijn, elkaar te ontzien en te waardeeren, zoolang de quaesties buiten den grooten hoop, buiten het plebs omgingen. Daarvoor behoorde men in de eerste plaats te zorgen. Vooral moest alles vermeden worden wat opzien baarde, wat de vragen van den dag op de straat bracht, wat de beslissing in handen van onbevoegden of, wat nog erger was, van schreeuwers, van drijvers, van het zoogenoemd opkomend geslacht, kon brengen. Als men iets goeds wilde, dan moest men eerst met de kaart van het land te rade gaan. Als men dit verzuimde,
<pb n="445"/>kwam er van de beste zaak in den regel niets terecht. Hij zou er honderd kunnen noemen, die alleen dáárom mislukt waren; de onberadenheid, de dweperij, de overmoed van jonge enthusiasten hadden alles bedorven. Enthusiasme was de pest, het bederf voor alles. Hij voor zich was banger voor enthusiasme dan voor de zoo vaak bestreden slaperigheid en traagheid. Een slaper kon men wakker schudden mits dat met tact en overleg geschiedde -, maar wie zou een dollen enthusiast bedwingen! In vroeger jaren had hij het enthusiasme bij persoonlijke ervaring gekend; maar hij kon meneer Woeker zeer stellig verzekeren dat het een kwaal, een ramp, erger dan een ziekte was.</p>
<p>Meneer Woeker, die nooit van zijn leven persoonlijk kennis gemaakt had met het enthusiasme, stemde dit gaarne toe. Hij had zijn eigen zoon honderd maal er tegen gewaarschuwd. 't Was hem als een steen van het hart... die ontdekking dat men een liberaal kon wezen en toch het enthusiasme haten met een volkomen haat. Hij had nooit gedacht dat hij en zijn geachte reisgenoot 't omtrent een zoo gewichtig punt eens zouden zijn. 't Was hem alweer een bewijs dat wij menschen dikwerf lichtvaardig oordeelen, ons honderdmaal in onze medemenschen vergissen. Doch... zijn reisgenoot mocht hem de vraag ten goede houden... hoe kon hij deze gezonde opvatting van het leven toch met de moderne richting in het godsdienstige rijmen, die, zooals hij bemerkte, door zijn reisgenoot gehuldigd werd?</p>
<p>O, dat was zeer eenvoudig. ‘Ik ben modern,’ zei de ander, ‘omdat ik te veel van de wereld gezien heb en, met eerbied gezegd, te weinig op anderen vertrouw om niet zelfstandig te oordeelen. 't Is mij onmogelijk aan den leiband van een ander te loopen, maar dit beduidt volstrekt niet dat ik 't
<pb n="446"/>met al wat de modernen gelieven te vertellen eens ben. Ik ken modernen, meneer, wier clericalisme heviger is dan van de zoogenaamde orthodoxen, en dat is bij hen in geen enkel opzicht gerechtvaardigd. Daarbij kan ik de oppervlakkigheid van velen onder die partij niet verdragen. Ze matigen zich maar al te vaak een oordeel aan over vraagstukken van wetenschap of smaak, waarvan ze blijkbaar niets weten. Als ik dus modern ben is 't niet omdat ik tot de partij behoor die dien naam draagt. Ik behoor tot geen partij. Ik ken ook te dien aanzien mij zelven genoeg. Ik haat alleen de onfatsoenlijke lieden. Van het christendom stel ik de liefdadigheid en barmhartigheid zeer op prijs. Zij hebben de groote verdienste dat ze ons althans van de ergerlijkste haveloosheid verlossen. Ik heb daar gaarne wat voor over. Voor de rest kan men gevoeglijk de meeste christelijke deugden eenvoudig als eigenschappen van een fatsoenlijk man aanmerken. Of waarom steelt en bedriegt een man van onzen stand zelden of nooit? Waarom is 't, behoudens enkele gevallen, een uitzondering als wij ons schuldig maken aan daden die onder de strafwet vallen? Immers niet omdat wij christenen zijn, omdat een man van rang en rijkdom evengoed gedoopt en aangenomen moet zijn als een arme drommel! Alleen de opvoeding, het fatsoen, geeft hierbij den doorslag. De gevangenissen worden gevuld met het schuim van de natie. En is er al eens een man van goeden huize, die zich vergrijpt -, welk een onderscheid in de vormen, in de wijze waarop, en in de verzachtende omstandigheden!....’</p>
<p>Nog lang sprak de reisgenoot op dezen toon en trant, terwijl hij met kleine, coquette stappen het dek op en neer ging of nu en dan bleef stilstaan, teneinde meneer Woeker de
<pb n="447"/>gelegenheid te geven zijn onberispelijk voorkomen en fatsoenlijke houding te bewonderen. 't Was duidelijk dat hij eigenlijk meer tot zichzelf dan tot zijn toehoorder sprak, doch meneer Woeker was de laatste om dit op te merken of, als hij 't opgemerkt had, kwalijk te nemen. Hij was veel te dankbaar voor het licht van zijn reisgenoot. Nooit had hij kunnen vermoeden, dat er zooveel geestverwantschap tusschen hem en dezen man van den vooruitgang bestond. Groote Goden! als hij zoo over een en ander hoorde redeneeren, dan was er, in de feiten die morgen of overmorgen het praatje op de beurs en in de societeit zouden uitmaken, eigenlijk niets waarover hij zich behoefde te schamen. Al wat hij deed, had hij immers uitsluitend gedaan om het fatsoen van Winst en C<hi rend="sup">o</hi> op te houden, om den goeden naam der firma te redden. Als 't hem meegeloopen was, zou iedereen zijn talent, zijn beleid, zijn ijver voor de zaak geprezen hebben. Waarom zou hij dan nu een gemeene dief wezen?.... Omdat hij twee blikken trommels met geldswaarde bij zich had en daarop meer prijs stelde dan op oude couranten?.... Wel, 't was immers niet te vorderen dat hij armoede zou lijden, en wat deed het er toe of er veertig of tien percent terecht kwam, als 't Huis toch over den kop ging? Er waren dwazen, die zich heelemaal uitkleedden om hun schuldeischers te toonen dat zij eerlijke lui waren.... Kijk, ze werden op de beurs uitgelachen. Men noemde hen gek. Hij was niet gek. Zijn reisgenoot was een man van den nieuweren stempel en toch sloten zijn denkbeelden verwonderlijk mooi met wat hij, meneer Woeker, zelf honderdmaal gedacht had.</p>
<p>Meneer Woeker bleef nog lang, nadat de ander zijn hut had opgezocht, op het dek heen en weer wandelen. Eerst toen het pikdonker geworden was, begaf ook hij zich naar
<pb n="448"/>beneden. Onder de laatste indrukken mocht hij met grond verwachten dat de slaap des rechtvaardigen hem niet zou ontgaan.</p>
<p>&nbsp;</p>
<p>Sylvester breidde zijn mantel uit en zweefde over landen en zeeën. Hij zocht ze allen op die, met heilige of onheilige gedachten vervuld, zijne nadering te gemoet zagen. Geen enkele was zoo ver van huis of hij wist hem te vinden en terug te voeren naar de plek, waar hij zich eens in zijne nabijheid gelukkig gevoeld had. Hier was 't een zoon die het ouderlijk huis met tranen had moeten vaarwel zeggen, omdat hij de raadgevingen zijns vaders, de beden zijner moeder in den wind geslagen had, den breeden weg verkozen daar de smalle te veel inspanning van krachten, te veel zelfverloochening scheen te eischen. God had hem in den vreemde wel geleerd wat hij te huis niet leeren wou. Zijn halve leven zou niet te kostbaar wezen als hij er maar een oudejaarsavond in den kring der zijnen voor kon inkoopen. Daar was 't een andere zoon, de lieveling zijner dierbaren, hun glorie en hoop, die in verre landen zich den naam, dien hij droeg, waardig maakte. Hoe klopte hem het hart van verrukking als hij dacht aan vroegere oudejaarsavonden en zich voorspiegelde hoe ze in de toekomst zouden wezen. Nu, op dezen zelfden avond zaten ze weer allen bij elkaar en misten hem, o, zoo ongaarne! Er viel een traan in het glas waarmee vader het welzijn van zijn braven, degelijken jongen dronk. Moeder deed er het zwijgen toe, maar zij bewaarde ieder woord in haar hart.</p>
<p>&nbsp;</p>
<p>Ook op de boot naar Londen, die als een spook over de zeldzaam rustige Noordzee gleed, daalde Sylvester neer. Hij
<pb n="449"/>bracht een groet voor den hofmeester, die opgebleven was tot zijn horloge op twaalf uur stond, en legde vriendelijk zijn zware hand op den schouder van den man aan 't roer. Hij wees hem twee glinsterende kinderoogjes, die helderder dan ooit tegen den zwarten achtergrond uitkwamen. De man aan 't roer staarde er zoolang op, tot hij ze door de opwellende tranen niet meer zien kon. Daarna vouwde hij de ruwe handen en dankte God, dat hij, oude, afgesleten zeebonk, nog goed genoeg was om een boot tusschen Rotterdam en Londen koers te doen houden.</p>
<p>Sylvester trad ook de kooi van den fatsoenlijken koopman-litterator binnen, doch hij stoorde hem niet in zijn slaap, noch bemoeide zich met zijne droomen. Voor dezen mensch bestond geen oudejaarsavond dan alleen in den vorm van een oesterpartij, en er was geen enkele reden waarom hij nu juist van oesters zou droomen. Die glimlach om zijne lippen kon met waarschijnlijkheid toegeschreven worden aan den invloed van zijn jongste alleenspraak op meneer Woeker; aan de zelfvoldoening over zijn eigen welbespraaktheid. Misschien stond hij in gedachten op de katheder van een of andere societeit, afdeeling koophandel, of zat hij te schrijven aan een letterkundige studie voor een geacht tijdschrift. Doch Sylvester begreep noch van 't een, noch van 't ander iets. Hij keek den slaper een halve minuut met zekere deernis aan, draaide zich om en ging de hut uit. Daarnaast lag meneer Woeker, met de sleutels van zijn beide trommels onder het hoofdkussen. Op een stoel stond het restantje van een glas warme rhumgrog, waarmee zijn geest zich in de laatste heldere oogenblikken had bezig gehouden; want het was toch wel wat koud geweest op het dek en hij had honderdmaal ondervonden dat een glas rhumgrog hem goed deed. 't Verwarmde,
<pb n="450"/>'t benevelde in een zeer lichten graad, 't gaf courage als soms een of ander naargeestig en kleingeestig denkbeeld, juist wanneer de slaap hem overmeesteren wou, zijn neus in de zaken stak. Wie was daar op 't oogenblik bezig de brandkast op het kantoor open te breken?.... Wat deed die commissaris van politie aan het telegraafbureau te Rotterdam?.... Waarom bleef zijn zoon juist nu, nu hij zelf voor hoogst gewichtige zaken op reis was, zoo rustig in zijn club zitten? 't Was toch al vlak bij twaalf, hoogstens twee minuten er vóór, en zijn vrouw zat met de andere kinderen heel alleen thuis!.... Wat zei die kleermaker daarginds op den hoek...? Dat meneer Woeker de panden van zijn rok had laten afsnijden en hem nu zijn rekening niet betalen wou, omdat hij hem een buis in plaats van een rok geleverd had...? De vent loog het. De blikslager, wien hij twee trommels, zoo groot als zijn brandkast, besteld had, had de panden gebruikt om er de maat mee te nemen en de boekhouder had, zoo lang als hij was, in de brandkast gestaan om te bewijzen dat er niets in was en dat meneer Woeker de trommels dus niet behoefde te betalen..... De commissaris, die getelegrapheerd had, was volkomen van zijn onschuld overtuigd. Hij wou hem juist vrijspreken, toen de klok in den gang en de pendule op den schoorsteen van 't salon en al de andere pendules, die in huis waren, en zijn eigen horloge en dat van zijn zoon.... allemaal tegelijk twaalf uur sloegen, zelfs een pendule die nooit geslagen had, niet eens van een slagwerk voorzien was. Daarbij blafte het kleine huishondje van zijn vrouw precies twaalf maal, zoodat de heele familie verbaasd opkeek en ze allen ook weer twaalf maal achtereen schaterlachten. En twaalf maal, ging de deur duidelijk open en dicht; twaalf maal werd het gaslicht uitgedoofd en door een onzichtbare hand weer aangestoken. Hoe
<pb n="451"/>hij ook telde, ze waren altijd met hun twaalven, ofschoon hij wist dat het niet waar was; er waren altijd twaalf stoelen in de kamer en twaalf ruiten op het tafelkleed en twaalf gouden sterren in ieder vak van 't behangsel; twaalf maal moest hij de hand op zijn hart drukken, want het was of er met een moker even zoo vaak op gehamerd werd. Zou dat vervloekte getal dan nooit verdwijnen? Als hij zich eens omgooide, zou hij misschien den slaap kunnen vatten..... Waren er niet twaalf hoofdzonden, neen, twaalf elementen, of twaalf rechters in een rechtbank, of twaalf woorden in een telegram, of twaalf artikelen des geloofs.... Ha! Hij was er. Er waren twaalf Apostelen en Jezus van Nazareth was hun meester en éen uit hen was een verrader..... 't Was toch niet onaardig, een jaar of wat ouderling geweest en dan - - - - - - - - - - - - - - - - - - - - - -</p>
<p>&nbsp;</p>
<p>Sylvester legde zijn breede hand op het voorhoofd van meneer Woeker en voerde hem naar een klein net huisje in een van de buurten achter het kantoor van Winst en C<hi rend="sup">o</hi>. Meneer Woeker was nooit in die buurt geweest, maar hij wist dat ze bestond en hoe men ze van de fatsoenlijke straten en aanzienlijke grachten bereiken kon. Zijn boekhouder moest daar ook ergens in den omtrek wonen. Die had hem dikwijls verteld dat het er stil, eenvoudig, goedkoop en op hun manier hoogstfatsoenlijk wonen was. De menschen groetten er elkaar nog, alsof ze op een dorp waren. Vrouwen en meisjes konden er ook na achten op straat loopen, zonder aangerand te worden en zonder in opspraak te komen. Jongeheeren van zekere levensrichting vonden 't lastig dat er zoo weinig donkere hoeken waren, en de dieven wisten wel dat de bewoners
<pb n="452"/>geen kapitalisten konden zijn. De meeste huizen werden in drieën bewoond om de huur te verlichten. Enkele bewoners, die een heel onderhuis voor zich alleen hadden, verhuurden de achterkamer, of een ander vertrek, aan meisjes die alleen op de wereld waren: naaisters, winkeljuffers, modemaaksters en dergelijken.</p>
<p>Ze traden het huisje, waarvoor Sylvester stilhield, binnen. Reeds in den gang trof een ongewone drukte en beweging in het zijkamertje hun oor. ‘Let op,’ fluisterde Sylvester, ‘of gij iets verstaan kunt van wat ze daarbinnen zeggen. Misschien is de stem van den man die spreekt u niet geheel onbekend.’</p>
<p>Meneer Woeker luisterde. Werkelijk had hij die stem meer gehoord, ofschoon hij zich niet kon herinneren waar. Ook hoorde hij wel dat er op hevigen, hartstochtelijken toon gesproken werd, maar door het geluid van onderdrukte snikken en half gesmoorde vloeken kon hij niet verstaan wat ze zeiden.</p>
<p>‘Doe de deur open,’ zei Sylvester norsch, ‘en ga binnen. Men moet hard schreeuwen om door lieden van uw stempel verstaan te worden.’</p>
<p>Meneer Woeker gehoorzaamde. Ongezien traden ze binnen. Er waren drie personen in het vertrek: een meer bejaarde en een jongere vrouw; de laatste met iets zoo onschuldigs en lieftalligs in haar oogen dat ze voor Hebe had kunnen poseeren. Bij den eersten blik moest het in 't oog vallen dat deze vrouwen moeder en dochter waren. De teederheid waarmee zij elkander aankeken, en de innigheid van toon als ze elkander toespraken lieten geen twijfel op dit punt. Tegenover haar, met zijn rug naar de deur, zat een man. Naar zijn stem te oordeelen was hij nog niet oud, doch die stem trilde van toon
<pb n="453"/>en klonk ruw en schor. Hij had de pook, die achter de kachel gestaan had, in de hand en stampte daarmee van tijd tot tijd op den grond, alsof hij een denkbeeldig voorwerp den genadeslag wilde geven. Nu en dan opende hij het deurtje van de kachel en scheen een wreedaardig genot te vinden in het stuk stooten van de kolen, die er lagen te smeulen.</p>
<p>‘In Gods naam, Willem!’, zei de jongste der beide vrouwen, ‘houd je bedaard en vertel geregeld hoe gij het te weten zijt gekomen.’</p>
<p>‘Ik kan mij niet bedaard houden’, antwoordde de man, en meneer Woeker vroeg zich opnieuw, waar hij die stem toch vroeger gehoord had. ‘Ik weet niet waarom ik me bedaard zou houden. Ik ben een eerlijke jongen, die met vol vertrouwen naar den schobbejak toeging. Ik heb hem gezeid hoe 't geval was. Ik heb hem verteld hoe wij jarenlang gewacht hebben en eindelijk een sommetje bij mekaar gebracht, waarvan we ons huishouden hoopten te kunnen beginnen als ik over een halfjaar hooger loon kreeg. Ik heb hem gezegd hoe en waarom ik juist bij hem kwam, hoe iedereen den mond vol had van zijn eerlijkheid en braafheid en hoe dat voor ons menschen, die geen verstand van zaken hebben, de beste waarborg is dat wij in goede handen zijn. Ik begreep wel dat ons beetje geld voor zoo'n grooten meneer niets waard was en dat hij er, om zoo te zeggen, niets niemendal aan verdiende; maar ik vroeg 't hem als een gunst, als een weldaad. Hij behoefde 't maar voor ons te bewaren... De schurk <hi rend="spat">heeft</hi> het voor ons bewaard! Hij heeft alles, wat hij maar grijpen kon, meegenomen naar Amerika. Ook onze vierhonderd gulden heeft hij gestolen, de huichelaar, de ellendeling!... Hij heeft er mij niets voor teruggegeven dan een hoop zegenwenschen, die de duivel voor mijn part in vloeken
<pb n="454"/>veranderen mag!... Nu kunnen we nooit trouwen of we moeten weer zeven jaar wachten en potten, om aan 't eind misschien weer door zoo'n grooten schobbejak, die den meneer speelt, bestolen te worden. Zoo'n verdoemde schurk!....’</p>
<p>De jongste der twee vrouwen was opgestaan en had hem bij de laatste woorden de hand op den mond gelegd, doch de man, wien meneer Woeker nu maar al te goed herkend had, stiet haar van zich af en zei onzacht: ‘Waarom mag ik niet vloeken? Ik voel dat vloeken mij goeddoet. Dat jij niet vloekt, is een bewijs dat je niet zooveel van mij houdt als ik van jou. Vloeken is 't eenige wat wij arme kerels doen kunnen. Die rijke dieven loopen altijd vrij, of komen er altijd goed af als ze gepakt worden. Vraag maar aan wien je wilt, of ze er ooit een hebben zien hangen, en dat verdienden ze toch! Waarom behoefde die schavuit onze vierhonderd gulden ook nog mee te nemen? Wat heeft hij aan vierhonderd gulden? Hij heeft meer dan een ton meegenomen, zeggen ze. Ik liet mij zelf graag als een dief ophangen, als ik hem hier had en met deze pook de hersens mocht inslaan. Ik verzeker je, ik zou niet wachten tot hij uitgepreekt had, die fiemelaar! En dat zat nog wel e!ken Zondag, 's morgens en 's middags, in de kerk en gaf mij en anderen mooie zedelessen, als ze op 't kantoor kwamen, God beter't!’</p>
<p>‘Stil,’ zei Klaartje, ‘'t is voor ons allebei een zware beproeving, maar laat ons den moed niet laten zakken! Moeder en ik kunnen nog wel een jaar of drie zoo doorscharrelen. Misschien lukt het u gauw nog hooger loon te verdienen dan ze u hebben toegezegd. Laat ons maar rustig weer beginnen te potten. Met vlijt en volharding, zei vader altijd, komt men alles te boven... en je Klaar blijf ik immers tóch?...’</p>
<p>‘Potten!... En als dan weer een fielt als Winst en C<hi rend="sup">o</hi>. er
<pb n="455"/>zijn vingers tusschen weet te krijgen,’ was 't antwoord, dat van een bitteren grijnslach vergezeld ging. ‘Waarom moest zoo'n geboefte er ons mee insleepen? Zijn er geen rijke lui genoeg te bestelen? Zeg, waarom vloek je niet mee? Ik geloof dat je blij bent, dat je nu van mij af kunt. Laat mij maar even uitrazen en ik ga heen om je nooit weer lastig te vallen. Ik ga de wijde wereld in. Ik zal net zoo lang zoeken tot ik hem vind en als ik hem vind zullen wij afrekenen. Dat beloof ik je....’</p>
<p>De man verbergde zijn gezicht in zijn ruwe handen en weende als een klein kind. Klaartje antwoordde niets. Zij boog zich tot hem neer en legde zijn hoofd tegen haar borst. Toen kuste zij hem, tot ook haar tranen zijn wangen bevochtigden. Uit die tranen sprak de vraag of zij deze verwijten aan hem verdiend had. Doch haar mond bleef gesloten; zelfs geen zucht ontsnapte haar.</p>
<p>Het duurde niet lang of hij hief het hoofd op en gaf haar hare kussen terug. ‘Je weet Klaar! hoe ik ben,’ zei hij, zacht nokkend, ‘en hoe ik 't meen. Jij bent een beste, ebrave meid en je hebt gelijk. Wij zullen maar weer van voren af beginnen en geduld hebben, maar om jouwentwil zou ik ook in staat wezen om een schobbejak te worden. Ze gaan ons zoo mooi voor, die rijke lui met hun vrome gezicht en hun fluweelen tong. Ik vertrouw er geen een meer. 't Is zoo gemakkelijk je zakken vol te stoppen met een andermans eerlijk verdiend geld en dan maar te maken dat je wegkomt. Als wij in éen nacht rijk willen worden, moeten we valsche sleutels maken en binten doorzagen en kisten openslaan -, en dan staat misschien de polliie achter de deur en pakt ons in en worden we voor een jaar of wat naar Hoorn of Leeuwarden getransporteerd. Hebben ze Van den Berg niet zes jaar gegeven voor
<pb n="456"/>één paar zilveren lepels en vorken. Ik wou wel eens weten hoeveel zilveren lepels en vorken die meneer Woeker heeft meegenomen.’</p>
<p>‘Maar de straf blijft toch niet uit,’ viel de moeder in ‘Och, geloof maar, dat die arme meneer Woeker niet veel pleizier van zijn geld zal hebben al zit hij over een dag of wat misschien hoog en droog in Amerika. Als zoo'n man denkt hoe hij niet alleen menschen die 't missen kunnen bestolen heeft, maar u en anderen voor jaren en misschien voor heel hun leven ongelukkig gemaakt, och, och, dan moet de wroeging hem nacht en dag vervolgen. Er kan geen zegen rusten op onrechtvaardig verkregen goed. Er kleeft bloed aan. 't Is net als in de historie van David en Nathan. De rijke man, die een vriend te gast kreeg, nam het ooilam van zijn armen buurman en zette dat zijn vriend voor. Zijn geweten zal hem elken dag toeroepen: ‘Gij zijt die man.’</p>
<p>‘Als dat waar was!’ klonk 't antwoord, en wederom met bitterheid, ‘als dát waar was! Maar dat is zoo niet. Ze weten zich wel te paaien. Ze zijn niet op den loop gegaan dan op het uiterste oogenblik, toen er niets meer te redden viel. 't Zou niets gebaat hebben, al waren ze gebleven. De boel was toch op. Ze hebben niet anders gedaan dan honderd anderen. Straks, als er een jaar of wat overheen is gegaan, komen ze weerom, en geen haan kraait er naar dat ze bankroet geslagen hebben en misschien een vonnis gekregen. Die zoogenaamd fatsoenlijke lui helpen mekaêr altijd. De rechters laten ze eerst loopen en kijken naderhand door de vingers. De gevangenissen zijn alleen voor ons. Zij zitten gemakkelijker in de ouderlingenbank en in den raad en overal waar wat te verdienen is, zonder hard werken. Wij arme drommels moeten maar voort. Wij trekken den wagen en krijgen met de zweep
<pb n="457"/>als we stilstaan. Er is er niet éen die deugt onder al die lui met fijn laken en gouden horloges....’</p>
<p>Als Klaartje hem niet de wangen gestreeld had zou hij voortgegaan zijn, en wie weet met welke even onrechtvaardige en onbewezen beschuldiging aan het adres van alle rijken geeindigd. Nu hield hij eensklaps op en beet zich op de lippen. ‘'k Zal toch mijn best doen om een eerlijke kerel te blijven,’ zei hij haastig. ‘Ik weet niet hoe 't komt, maar er is iets in een mensch dat hem zegt, dat een schelm toch een schelm is, al noemt de heele wereld hem een eerlijk man. Ik geloof toch nooit dat meneer Woeker mij zou durven aankijken als ik hem tegenkwam.’</p>
<p>Dat was een gelukkige inval, die ongetwijfeld op het eigen oogenblik onder Klaartjes liefkozing was gekomen. Hij was er trotsch op. Hij voelde er zich door verzoend met de wereld. Als meneer Woeker hem ooit tegenkwam zou hij vlak voor hem blijven staan, hem alleen maar aankijken, zooals hij meermalen met een half dollen hond gedaan had. Meneer Woeker zou dat niet kunnen uithouden. Hij zou zijn oogen voor hem neerslaan. Hij zou afdruipen, net als de honden. Dat was de wraak, de triumf van een eerlijk gemoed onder een grof kleed. ‘Klaar!’ zei hij, en nu nog meer bemoedigd dan straks, ‘zullen wij 't in Gods naam maar weer wagen en 't nog eens probeeren? Heb jij nog moed?’</p>
<p>Wat ze antwoordde kon meneer Woeker niet verstaan, want zij boog zich weer zoo diep tot haar Willem en er werden onder de bedrijven zooveel kussen gewisseld, dat ieder woord voor hem verloren ging; maar hij zou 't begrepen hebben ook zonder dat Sylvester hem bij de hand genomen had en een paar stappen vooruit ware gedrongen. Doch 't had een geheel andere uitwerking dan men met grond mocht verwachten.
<pb n="458"/>Meneer Woeker, die straks onder de bedreiging van den man wiens ooilam hij gestolen had een oogenblik van vrees en angst doorleefde, was thans verlicht. Als de man weer aan 't werk ging om het verlorene in te winnen, dan zou hij in de nabijheid van zijn Klaartje blijven en weldra door de inspanning zijn wraak vergeten. Dus was er zooveel kwaad niet bij. 't Was voor deze lieden beter nog een jaar of wat te wachten. Dat vroege trouwen in den minderen stand was toch maar een dwaasheid. Klaartje kon hoogstens zes- of zeven en twintig jaar wezen. Ze hadden dus geen haast. Hij was altijd tegen dat vroege trouwen geweest. De menschen kregen maar groote huishoudens en leden gebrek. Klaartje scheen bovendien onmisbaar voor haar moeder, wou deze fatsoenlijk blijven wonen zooals hier 't geval was. 't Speet meneer Woeker dat hij daar niet omstandig naar had laten informeeren; maar hij had geen tijd gehad. Hij had Klaartjes vrijer pas gisteren leeren kennen. 't Deed hem plezier dat de jonge man weer verstandig werd. Hij kon niet nalaten deze gedachte aan Sylvester mee te deelen.</p>
<p>‘Een flinke, degelijke jongen!’ zei hij niet zonder deftigheid, alsof hij nog lid van 't een of ander college was en in die qualiteit een gunstig advies uitbracht over een sollicitant naar een postje dat de heeren te begeven hadden; ‘een flinke jongen! hij durft de wereld aan en zal de schade die ik hem onwillekeurig heb moeten berokkenen wel spoedig weer hebben ingehaald. Dan zal hij in dit meisje een degelijke vrouw krijgen, die de beproevingen des levens reeds vroeg gekend heeft en weet hoe ze doen moet om hem te troosten en op te beuren. Misschien vind ik in Amerika nog wel eens gelegenheid om hun die onnoozele vier honderd gulden op een kiesche wijze te doen toekomen. Heb de goed-<pb n="459"/>heid 't mij nu en dan, als gij mij daar komt opzoeken, te herinneren. 't Is een kleinigheid, en 't zou licht mogelijk zijn dat het mij door 't hoofd ging....’</p>
<p>Sylvester keek verbaasd op. Zoo'n onbeschaamdheid was hem nog zelden voorgekomen! Voor zooveel zelfbedrog boog de heilige man een oogenblik het hoofd. Hij had veel gezien, veel landen en zeeën doorreisd, menigen misdadiger in den kerker of in het vrije trachten wakker te schudden, maar nog nooit had hij zoo'n patient onder handen gehad. Was dat domheid, of boosaardigheid? Was 't krankzinnigheid, of verharding van gevoel en verstand?</p>
<p>‘Een man die zijn broeder vermoord heeft,’ zei hij plechtig, ‘zal mogelijk weigeren naar mij te luisteren en mij in 't gewoel der menschenwereld pogen te ontwijken, maar hij zal mijne waarschuwingen niet in den wind slaan op grond dat hij zijn broeder een weldaad bewees door hem van dit ondermaansche te verlossen en naar hooger en beter wereld over te planten. Die manier schijnt voor den fatsoenlijken oplichter te zijn bewaard gebleven. Hoe zal ik dezen dan vloeken, gelijk hij verdient?....’</p>
<p>Sylvester was bleek. Zou 't waar zijn, wat deze en gene hem wel eens naar 't hoofd geworpen heeft, dat hij niet meer van onzen tijd is? dat de dagen der heiligen geteld zijn??</p>
<p>&nbsp;</p>
<p>Een ander tooneel. In een rijk gemeubeld vertrek ligt een jonge man, in den bloei der jaren, gemakkelijk uitgestrekt op zijn canapé. Hij heeft een boek in de hand, maar hij leest niet. Voor hem staat een tafel met de overblijfselen van een weelderig souper en van tijd tot tijd schenkt hij zich een glas
<pb n="460"/>wijn, om in de behaaglijke stemming van half waken en half droomen den ouden Sylvester af te wachten. Hij is bemiddeld. Zoolang hij zich van de dwaasheid van trouwen weet te onthouden, kan hij zich, zelfs bij den klimmenden prijs der levensmiddelen, al die weelde vergunnen waarop een man van <hi rend="spat">zijn</hi> beschaving aanspraak heeft. Hij heeft tot nu toe noch kwaad, noch goed gedaan in de wereld. Hij heeft zich, om zoo te zeggen, nog nooit met de wereld bemoeid. Hij is niet van degenen, die eer en onderscheiding najagen. Hij heeft zelfs een hekel aan al wat naar eer en onderscheiding zweemt. 't Beteekent in zijn oogen 't zelfde als moeite en hoofdbreken, en hij haat moeite en hoofdbreken. Van zijn vroegste jeugd af heeft hij niets uitgevoerd. 't Laat zich gelukkig aanzien, dat hij nooit genoodzaakt zal wezen iets uit te voeren. Als de wereld hem maar gunt wat hij genieten wil en, zonder iemand te benadeelen, genieten kan, dan is hij voor zijn aandeel tevreden, dan zal de oudejaarsavond hem nog menig jaar naast zijn flesch op de canapé vinden. Aan overdaad van lectuur zal hij zich niet bezondigen, maar zijn sigaren zullen nooit zoo slecht zijn dat een bezoeker den neus optrekt. Ah! hij moet nog lachen als hij zich herinnert hoe zijn nichtje, een aardige meid van even twintig jaar, zich zijn leven van celibatair voorstelde. Heeft ze, in haar argelooze verontwaardiging over 't geen ze zijn naargeestig kluizenaarsleven noemde, hem niet in vollen ernst afgevraagd of hij een reden had om de vrouwen te haten! Hij een reden hebben om de vrouwen te haten? Hij haat geen mensch. Maar 't was iets anders de vrouwen te haten, iets anders zich uit overleg, uit berekening van de schoone sekse verwijderd te houden. Zijn nichtje was werkelijk een heel lief kind, maar gesteld dat ze hem hebben wou, met zijn vijf en dertig jaren, dan zou ze
<pb n="461"/>minstens twee ton moeten bezitten eer hij er over denken kon.... Er was zooveel noodig om een huishouden te drijven.... Hij zag 't aan zijn kennissen die getrouwd en huisvaders waren. Ze moesten hard werken en verdienden nog tenauwernood genoeg om zich het hoog-noodige en alledaagsche te verschaffen. Aan weelde was bij hen geen denken meer. En weelde!.... hoe zou <hi rend="spat">hij</hi> 't zonder weelde stellen!......................</p>
<p>Sylvester heeft meneer Woeker naar de kamers van dezen man gevoerd om hem de vraag voor te leggen, wat er van dit kind der weelde worden moet als hij binnen een paar dagen hoort dat zijn gansche fortuin in den draaikolk van Winst en C<hi rend="sup">o</hi> verdwenen is. Hij legt hem die vraag voor; niet als een vraagstuk, maar als een marteltuig. Winst en C<hi rend="sup">o</hi> had reeds het volle vertrouwen van den vader van dezen man genoten. De vader zelf had zijn heele leven door gewerkt en meer dan eens zijn hart voor Woeker uitgestort toen hij begreep, dat de zoon zijne voetstappen niet zou drukken, dat het graan, door hemzelven met nijvere hand geoogst, geen zaaikoorn voor zijn erfgenaam zou wezen. Hij had er over gezucht. Hij had er zich later bij neergelegd als bij een feit, een beproeving, een beschikking van het noodlot. Toen evenwel had hij tevens zijn maatregelen genomen opdat er niet iets nog ergers gebeuren mocht. Hij had zijn vermogen door de zorg van Winst en C<hi rend="sup">o</hi> tegen zeer lage maar soliede rente uitgezet, de administratie er van aan den chef van dat huis opgedragen en vervolgens zijn hoofd rustig neergelegd.</p>
<p>Winst en C<hi rend="sup">o</hi> hadden 't vertrouwen van den vader misbruikt en den zoon ongelukkig gemaakt. Wat moest er nu van dezen worden? Werken kon hij niet; voor bedelen schaamde hij zich.... En toch zou 't weldra tot een van beide moeten
<pb n="462"/>komen. Al wat hij in de wereld had was door meneer Woeker meegenomen, voor zoover 't niet reeds vroeger vergoocheld was in de grondelooze zakken van menschen, die hocus pocus spelen met eens andermans geld.</p>
<p>‘Een luie jongen,’ zegt meneer Woeker, ‘voor wien 't een zegen zal zijn als hij doodarm is en de handen uit de mouw moet steken. Hij zal nu kennis maken met het eerlijke zweet van den werkman, of ten minsten met den eetlust van den kantoorbediende die van 's morgens tot 's middags heeft zitten pennen. 't Was jammer van den knaap. Hij heeft nooit willen leeren omdat zijn vader rijk was. De man heeft er veel verdriet van gehad. Als ik reden gevonden had om hem te sparen, zou ik 't licht hebben kunnen doen, maar 't is beter zóó. Hij zal mij waarschijnlijk nog eenmaal bedanken wijl ik hem gedwongen heb tot hetgeen hij uit zichzelf nooit zou gedaan hebben. <hi rend="spat">Wij</hi> zijn er ook niet zonder werken gekomen....’</p>
<p>Sylvester schudt het hoofd. Hij moet erkennen dat hijzelf ook niet zwaar ingenomen is met lieden van fortuin, die hun rente in luiheid verteren; maar 't is hem toch weêr wat kras dat een gemeene bankroetier, die hun geld geroofd heeft, den weldoener durft spelen.</p>
<p>‘'t Past u niet,’ zegt hij gestreng, ‘uw eigen zonden achter de verkeerde hebbelijkheden van het tegenwoordig geslacht te verbergen. 't Is waar, het zou voor velen een zegen zijn als ze niet rijk waren en voor hun brood moesten werken, doch 't is niet aan u hen te straffen. De vader van dezen man heeft u zijn vertrouwen gegeven. Gij hebt dat schandelijk misbruikt en zijt dus een dief. Uwe drogredenen maken uw misdaad grooter.</p>
<p>Indien Sylvester eenig effect van deze boetpredikatie gewacht
<pb n="463"/>heeft, zal 't hem tegenvallen. Meneer Woeker voelt er niets van. 't Spijt hem voor den zoon van zijn voormaligen vriend; maar 't is niet anders. Heeft ooit iemand het omslaan van een pleizierbootje als een volksramp durven beschouwen? Kwam iets dergelijks bij hem op als de zwaarste fregatten ontramponeerd raakten door een plotseling opgekomen orkaan en als de haven vol wrakhout was? Immers neen. Meneer Woeker had geen register gehouden van al degenen die aan hem tekortkwamen, maar als zijn geweten zweeg over zijn familie, over zijn eigen moeder, wie zou 't dan wakker schudden ten behoeve van dezen luiaard, die zijns vaders voetstappen niet had willen drukken? Meneer Woeker wist er alles van. Hij werd nog kwaad als hij er aan dacht hoe bittere teleurstelling 't voor den vader geweest was een zoon te hebben die niet werken wou; niet werken ofschoon hij heel goed leeren kon en twee stevige armen aan 't lijf had.... En daarom maar verder, Sylvester!....</p>
<p>&nbsp;</p>
<p>De kamer waarheen Sylvester hem nu voerde, was meneer Woeker maar al te goed bekend. Daar zat zij, zijn bijna negentigjarige moeder in persoon, en wrong de handen; niet omdat zijzelve tot den bedelstaf gebracht was, maar omdat haar oudste zoon een schurk was, omdat de eerlijke naam van zijn vader weg was. Tegenover haar zat zijn broer, de man met het vaste inkomen en het groote gezin, op wien de ander rekende ter verzorging van de oude vrouw. De eerste gedachte van dien ander was dan ook of hij zich te dien aanzien vergist kon hebben. Als zijn broer eens niet wilde of kon helpen, dan was 't wezenlijk nog al erg. De oude vrouw zou 't wel, naar alle menschelijke berekening, niet lang meer ma-<pb n="464"/>ken, maar 't was toch zijn moeder. Gelukkig werd zijn vrees al spoedig beschaamd.</p>
<p>‘'t Is misschien niet goed van me geweest,’ zei de oude dame, ‘maar 'k heb altijd voorliefde voor hem gehad. Ik was er trotsch op, dat hij zulke groote zaken deed. Waar ik ook kwam toen ik nog uitging, of wie mij hier ook opzocht, altijd was zijn naam de eerste dien ik hoorde. Iedereen prees zijn bekwaamheid en roemde zijn eerlijkheid. Er was geen mensch in de stad die niet met eerbied naar hem opkeek. 't Was niet goed, 't was niet zooals 't behoorde, vooral tegenover u, maar 't was een moederszwak. Wij zijn nu eenmaal zoo, al hebben we al onze kinderen innig lief.’</p>
<p>Zij stak, als bij wijze van boete, haar hand den jongste toe en deze haastte zich die te grijpen en met warmte te drukken: ‘'t Is niets moeder! Ik begrijp dat best en heb er nooit over gedacht of 't wel in orde was. Wij hebben allemaal aan die kwaal geleden. Ikzelf voelde mij zoo klein tegenover hem. Ik was er trotsch op dat hij mijn broer was. God weet, dat mij 't verlies van die illusie meer kost, dan al het overige, hoeveel 't ook zijn moge. De eenige lichtzij is dat wij u nu bij ons in huis zullen krijgen en ons moedertje zooveel vertroetelen als we maar kunnen. Denk er om dat wij 't zelf niet ruim hebben, maar wat er is 't is alles het uwe.’</p>
<p>Er was zooveel hartelijkheid, ja, zooveel opgeruimdheid in de laatste woorden, dat de oude vrouw, door haar tranen heen, hem toelachte en den moed niet had te weigeren. Alleen zei ze: ‘'t spijt mij om uwentwil meer dan om mijzelve dat ik van nu af een arme vrouw ben die van uw barmhartigheid moet leven.’</p>
<p>‘Zeg dat niet, moeder!’ viel de ander in. ‘Wat wij kunnen, dat zullen we doen. U neemt maar een klein plaatsje in, en
<pb n="465"/>waar er zooveel zijn, komt het op éen meer of minder niet aan. Wij geven u immers maar terug wat wij van u ontvangen hebben; 't zal mooi wezen als wij het honderdste gedeelte kunnen afbetalen. Van dien kant bekeken is 't eigenlijk een geluk dat ons te beurt valt.’</p>
<p>Meneer Woeker fronste de wenkbrauwen. 't Was wel zijn bepaald doel niet geweest zijn bloedverwanten ongelukkig te maken, maar zijn misdrijf door hen als een geluk te hooren roemen was toch wat al te gek. De oude vrouw scheen in die opvatting te deelen.</p>
<p>‘Noem 't geen geluk,’ zei ze. ‘De wereld zal er u net zoo goed op aanzien als mij, al weten ze dat wijzelf er door geruineerd zijn. 't Gaat altijd zoo. Op uwe kinderen zullen zij 't nog verhalen.’</p>
<p>‘Dan behooren mijn vrienden en kennissen zeker niet tot de uwen, lieve moeder!’ klonk het antwoord. ‘'t Is heerlijk om te zien en te hooren hoe diep en welgemeend hun medelijden is. 't Was nog nauwelijks in de stad bekend, of van alle kanten kwamen ze opdagen om te troosten en te verzekeren dat geen mensch er ons ooit op zou aankijken. Lieve God! u en ik kunnen 't toch niet helpen dat wij ons, evenals anderen, in hem bedrogen hebben, dat wij hem ons vol vertrouwen schonken en hem warm hebben liefgehad. Als er zijn die er anders over denken, dan kunnen ze voor mijn part hun gang gaan. Ik heb geen plan mij dat aan te trekken.’</p>
<p>‘Makkelijker gezegd dan gedaan,’ zuchtte de oude vrouw. ‘O, gij weet niet wat het zegt een naam te dragen waarop schande rust, en dan in het publiek te komen! Voor mij is 't niets. Ik heb maar een klein hoekje noodig om rustig te sterven en behoef mij nergens te vertoonen. Ze zullen mij niet missen; wellicht denken ze dat de oude vrouw al dood is.
<pb n="466"/>Maar <hi rend="spat">gij</hi> kunt niet zooals ge wilt. Door uw betrekking komt gij dagelijks met allerlei menschen in aanraking, met uw meerderen zoogoed als met uwe minderen. Gij zult 't u aantrekken als ze bij uwe komst de hoofden bij mekaar steken en glimlachen Gij zult u verbeelden, dat zij 't over u hebben, al is er geen zweem van die gedachte in hun hart; en dat zal u wrevelig, norsch of misschien verlegen maken. Reken daarbij er op dat uwe superieuren wel degelijk zullen overleggen in hoever de eer van 't land er mee gemoeid is dat uw naam voortaan onder officieele stukken zal staan, nu die naam tevens aan een berucht bankroetier behoort. O, ik ken de wereld. Ze is boozer dan gij denkt.’</p>
<p>‘Des te meer reden,’ was 't antwoord, ‘om ons zoo weinig mogelijk om die wereld te bekommeren, elkander lief te hebben en van het leven te maken wat we maar kunnen. Laat ons de rest aan God overlaten, beste moeder! Ons geweten verwijt ons immers niets dan dat wij hem te veel, te onbepaald hebben vertrouwd.’</p>
<p>De oude moeder scheen alleen op deze laatste woorden acht te geven. Zij herhaalde ze meer dan eens, terwijl haar oogen zich sloten en haar handen zich vouwden alsof ze bad. Meneer Woeker wist wat dat beduidde. Honderd maal had hij de vrouw in die houding gevonden als hij, na kantoortijd, nog even overliep om haar, zoo 't heette, goeden nacht te zeggen. Die houding hinderde hem daarom meer dan de heftigste toorn zou gedaan hebben. Hij keerde zich onwillekeurig naar de deur en wilde voort. Maar Sylvester hield hem tegen. Als aan den grond genageld moest hij geduldig aanhooren wat hij op andere oogenblikken, en uit den mond van een ander, als mallepraat en kinderachtige sentimentaliteit zou veracht hebben. 't Was een marteling.</p>
<pb n="467"/>
<p>De oude vrouw zat op haar praatstoel. Hare gedachten dwaalden terug naar de dagen toen hij nog een kind was. Zij spaarde niets wat hem het rood der schaamte naar de wangen kon jagen. Hij was in zijn jeugd een stil, meegaand kind geweest. Zijn vader had hem dikwijls al te stil gevonden en gevreesd dat de knaap ze achter de mouw had. Zij, zijne moeder, had hem daarentegen altijd de hand boven 't hoofd gehouden. Zij wist wat er in zijn hart omging: hoe lief, hoe zorgvol, hoe teeder hij voor haar was. Als haar schaduw volgde hij haar overal. Nooit was 't hem te veel als hij iets voor haar doen kon. Ook leerde hij goed. Alle meesters waren over hem tevreden. Nooit had zij een klacht over hem gehoord, dan alleen dat hij niet graag meedeed met andere knapen van zijn leeftijd, dat hij liever met een boek in school bleef zitten dan deelnemen aan hun wilde spelen. Met zijn broer was juist het tegendeel 't geval; maar zij, als moeder, had gemeend dat zijn karakter, als het zachtste, het beste was. Hoe had zij zich bedrogen! Met al de tranen die haar oude oogen nog schreien konden, zou zij 't verleden willen terugkoopen om alsnog met strengheid te herstellen wat haar toegevendheid misschien bedorven had. Want, ja, het was zoo! Zij had hem bedorven. Zij had de kleine vlekjes, de voor anderen onzichtbare neigingen die ze bij hem opmerkte, bedekt, gevernist en zelfs als goede eigenschappen breed uitgemeten. Om hem te sparen, of in de hoogte te steken, had ze haren man duizend malen niet of niet precies gezegd wat ze wist, voor 't minst had kunnen weten. Ze oogstte nu de bittere vruchten van haar moederlijke weekhartigheid. Later, toen hij volwassen en een groot man geworden was, had zij zich zelve misleid. Al wat zij wist, bleef toen in haar hart begraven. Ze had het zich zeker verbeeld, of mogelijk 't gedroomd. Doch
<pb n="468"/>nu werd haar alles weer duidelijk. Hij had nooit gedeugd.</p>
<p>Hij was indertijd niet alleen een stille jongen geweest omdat hij den moed niet had zich te wagen in 't gewoel van de speelplaats; neen, hij was (ze zag 't nu helder in), hij was van nature een gluipert, en al heel vroeg een dief geweest. Honderdmaal had hij haar voorgelogen als hij dit of dat hebben wou, en honderdmaal had zij 't hem vergeven als hij, met gehuichelde tranen van berouw, tot haar kwam; vergeven nog eer hij vergiffenis gevraagd had. Zelfs eens, toen hij geld had gekaapt, had zij het dubbele hem tot belooning gegeven, omdat hij zoo verslagen van hart was geweest en zoo plechtig beloofd had 't zou nooit weer gebeuren. Ach, had hij nu niet in 't groot hetzelfde gedaan? Niet andermaal het geld van zijn moeder gestolen? Zou zij nog even zwak zijn als ze toen geweest was, indien hij morgen terugkwam en aan hare knieën uitweende als een kind?....</p>
<p>'t Was tergend voor meneer Woeker dat zij deze vragen maar stelde en niet beantwoordde. Haar vloek zou hem draaglijker zijn geweest dan dit vraagteeken. Niet dat hij plan had ooit terug te komen en de oude kinderachtige tooneelvertooningen aan moeders knie te repeteeren; maar hij had toch maar liever dat die sentimenteele verwachtingen buiten quaestie bleven. Hij had zijn moeder niet kunnen sparen. Zij had uit den aard der zaak in de algemeene schade moeten deelen. Winst en C<hi rend="sup">o</hi> was gevallen en had haar meegesleept in zijn val -, ziedaar alles! Al de schande had hij op zich genomen. Als hij er iets aan had kunnen doen, als het noodlot niet sterker geweest was dan iets anders, hij zou een eerlijk man gebleven zijn, zoogoed als duizend anderen. Als hij de uitbarsting had kunnen tegenhouden totdat zijn moeder haar hoofd in vrede had neergelegd, hij zou 't immers wel
<pb n="469"/>gedaan hebben. Wie ter wereld zal uit liefhebberij zijn eigen moeder, en dus bij slot van rekening <hi rend="spat">zichzelven,</hi> bestelen?...</p>
<p>'t Gelukte meneer Woeker door deze comische overweging weer op de been te komen. Doch opnieuw ergerde hem zijn broer door die onverstoorbare barmhartigheid, waarom hij hem niet gevraagd had en waarvoor hij geen plan had hem ooit te bedanken of te zegenen.</p>
<p>‘Waartoe dienen,’ vroeg deze, ‘al die herinneringen? Ze maken u maar bedroefd en verbeteren den toestand niet. Indien gij u iets te verwijten hebt, 't is dat gij hem te veel hebt liefgehad. Ik voor mij heb u dat nooit ten kwade geduid. Hij was van nature zachter, veel gehoorzamer en gezeggelijker dan ik; alle moeders zouden in uwe plaats hetzelfde gedaan hebben. Uwe toegevendheid en zachtheid heeft stellig nog veel kwaad in zijn hart uitgeroeid. In elk geval hebt gij uzelve niets te verwijten. Er zijn immers jaren tusschen toen en nu geweest, waarin hij uw goede meening heeft bevestigd. Laat ons over al die sombere herinneringen niet meer praten. Wij van onzen kant zullen 't u doen vergeten zooveel maar mogelijk is.’</p>
<p>Zij stak hem weder de hand toe, maar schudde weemoedig het hoofd. ‘Ik dank u,’ zei ze. ‘Ik hoop niet dat het droevig gezicht van de oude vrouw een al te zware schaduw in uw huis zal werpen. Wat ik kan doen om u en uwe liefde te vergelden, dat zal ik doen.... Maar ik voel dat dit de laatste slag is. God geve mij kracht om te berusten! 't Is Zijn wil. Nog een poosje maar! Ik zal u niet lang meer tot last zijn.’</p>
<p>Zij zeide dit zoo kalm alsof ze over een alledaagsche zaak sprak. Hoe ze 't ook poogde te verbergen, de liefde van haar
<pb n="470"/>tweeden zoon scheen haar eêr te hinderen dan met dankbaarheid te vervullen. 't Kostte haar blijkbaar moeite, zelfs onder deze omstandigheden, afstand te doen van de echt-moederlijke zwakheid, waarin zij jaren en jaren lang haar eer had gesteld en haar levensvreugd gevonden.</p>
<p>Sylvester keek meneer Woeker van ter zijde eens aan en nam hem van het hoofd tot de voeten op. Zou hij tegenover zijn moeder, die hem liefhad met een liefde welke zelfs de schande niet geheel kon uitroeien, zich blijven verschuilen achter ordinaire drogredenen en verontschuldigingen? of zou zijn geweten hem zeggen hoe slecht, hoe wreed, hoe eervergeten hij gehandeld had, niet alleen door haar geld te stelen en haar gelijk te stellen met zijn andere slachtoffers, maar door haar al hare illusies, haar glorie in leven en sterven te rooven, haar de kroon van het grijze hoofd te nemen?....</p>
<p>Meneer Woeker stond lang in gepeins verzonken. Waarlijk, er was in dat tafereeltje wel het een en ander wat een man met een week hart en zwakke zenuwen in de war zou kunnen brengen. Al die scènes uit zijn jeugd herinnerde hij zich, zoo duidelijk alsof ze gisteren gebeurd waren. Maar lagen in die herinneringen op zichzelf niet al de verontschuldigingen die hij noodig had, gesteld al, dat hij verontschuldigingen behoefde? Hij was van nature geneigd geweest tot de dingen die hij gedaan had. 't Lag dus in zijn karakter. Zijn vleesch was zwak. Wat zou 't gebaat hebben of de geest al gewillig geweest ware! Zelfs al had zijn goede moeder niet meegewerkt om hem te bederven, maar evenals zijn vader met strengheid het onkruid gewied -, 't zou op den duur aan de zaak niets veranderd hebben. Hij was door het noodlot bij den arm genomen, en het noodlot had hem gebracht waar hij niet gewenscht had te zijn. Wilde men dit Gods wil of hooger
<pb n="471"/>beschikking noemen, hij had er niet tegen. Zijn lieve moeder scheen 't met zoo vele woorden te hebben gezegd. 't Ging hem aan 't hart dat het zoo was, maar hoe had hij het kunnen voorkomen? En wat de bijkomende omstandigheden aangaat....................... Was 't <hi rend="spat">zijn</hi> schuld dat de koersen teruggeloopen waren, dat de oogst mislukt was, dat er hier of daar in de wereld oorlog was uitgebroken, precies als Winst en C<hi rend="sup">o</hi> een speculatie op touw had gezet? Kon <hi rend="spat">hij</hi> 't helpen dat deze of gene industrieele onderneming, waarin een aantal van zijn klanten betrokken waren, geen dividend uitkeerde en dat de beleening op prolongatie van dezen of dien met schade voor den betrokken persoon was afgeloopen? Als hij wat gelukkiger was geweest, hij zou er nooit aan gedacht hebben zich uit de voeten te maken voor de bom losbarstte. Voorts had de goede God al voor zijn moeder gezorgd. Bij zijn broer zou zij 't wel goed hebben.</p>
<p>Meneer Woeker stak, toen hij deze verklaring niet zonder zalving had afgelegd, zijn hand naar den geleider uit. ‘Laat ons verder gaan,’ zeide hij, ‘deze zaak is afgedaan. Mijne moeder is altijd een brave, edele vrouw geweest, maar een beetje romantisch....’</p>
<p>&nbsp;</p>
<p>Het gezin van meneer Woeker zat als altijd op den oudejaarsavond bijeen. Allen wisten reeds dat Winst en C<hi rend="sup">o</hi> in puin gestort was en tevens hoeveel de man en vader had meegenomen. Zelfs schenen zij te weten dat hij nergens anders dan op de boot naar Engeland was, en plan had nog verder te gaan, waar de arm der wet onmachtig zou zijn hem te bereiken.</p>
<pb n="472"/>
<p>'t Was ergerlijk, maar deze laatste omstandigheid scheen de zijnen, bij al den jammer die over henzelven was uitgegoten, nog een troost te zijn. De gedachte dat hij weldra veilig zou wezen verluchtte aller gemoed. 't Was of zij hem in angstige spanning tot aan de boot gevolgd waren, of ze nu nog met kloppend hart luisterden naar het schuren van de golven tegen den boeg en naar het stampen van de machine. Als er maar niets gebeurde wat de snelheid der boot verhinderde! Als zij maar niet weer teruggedreven werd naar de Hollandsche kust, waar een schandelijk vonnis en een onteerende straf den man en vader wachtten!....</p>
<p>'t Ergerde meneer Woeker dat dit de grondtoon van hunne gedachten was. Speelde hier het medelijden een rol? Was 't de openbaring eener genegenheid die hij nooit gevraagd en nooit aangekweekt, ja, waarvoor hij zich steeds onverschillig betoond had? Of hadden ze hem reeds als een rot lid afgesneden? Was 't alleen de vrees voor het deelgenootschap in zijne schande die hen bezielde?</p>
<p>Hij had den zijnen te eten gegeven en met strengheid en ernst geleerd, dat ze hem als het denkend hoofd en als de winnende hand moesten eerbiedigen. 't Zou dus natuurlijker zijn als ze hem vloekten, als hij ze bezig vond met zijn beeld te verbrijzelen, zijn altaar af te breken.</p>
<p>‘Wij zullen ons lot met gelatenheid dragen,’ sprak de vrouw, met eene stem zoo vriendelijk en welwillend, dat hij haar (zijn wederhelft) had kunnen wurgen. ‘'k Heb altijd wel geweten dat Winst en C<hi rend="sup">o</hi> niet half zoo mooi stond als de wereld dacht. Naar alle recht en billijkheid had het huis al voorlang geruïneerd moeten zijn. 't Ging boven uws vaders krachten dat te beletten.’</p>
<p>Meneer Woeker verschoot van drift. Hij had deze vrouw
<pb n="473"/>nooit in een zijner geheimen gesnoerd. Hoe wist zij wat ze daar zat te vertellen? en waarom behoefde zij de kinderen wijs te maken dat hij zoo mal geweest was haar een kijk in zijn boeken te gunnen en over zijne krachten te laten oordeelen! Hij was er in geenen deele dankbaar voor. Als hij gekund had, hij zou haar gezegd hebben dat ze loog, dat hij liever vervloekt dan zóó gezegend wilde worden. Doch hij moest zwijgen en luisteren. Welhaast bleek 't hem dat hij zich niet bezorgd behoefde te maken over de al te groote liefde der zijnen.</p>
<p>Wat zijne vrouw zooeven gezegd had was slechts een gewone formule geweest, een matte poging om bij de jongere kinderen nog iets van de eer der familie te redden. Over hem persoonlijk werd verder geen woord gesproken. Zijn vrouw, die hij altijd voor een zwak en bekrompen wezen gehouden had, voelde zich blijkbaar door zijn heengaan verlicht en openbaarde een geestkracht, waarvoor hij haar nooit in staat had gerekend. Ook de anderen waren niet zoo terneergeslagen als hij eerst dacht. Men kon hem in dezen kring wel missen. 't Gevoel, door den val van Winst en C<hi rend="sup">o</hi> teweeggebracht, werd al spoedig een gevoel van verlossing en vrijheid. Zelfs de oudste zoon scheen plan te hebben om uit de schande zijns vaders wijsheid te leeren en een ordentelijk man te worden. Met wrevel merkte meneer Woeker op dat er tusschen zijn vrouw en dien kwajongen reeds lang een innige band van moeder- en kinderliefde bestond, waarvan hij nooit iets had vermoed. De jongen wierp het hoofd zoo fier in den nek, alsof hij alleen de familie voortaan zou kunnen onderhouden.</p>
<p>‘Wij zullen recht prettig en gezellig wonen, mama!’ zei hij, ‘als die heele boel maar eerst afgeloopen is. Als ieder
<pb n="474"/>zijn best doet, zullen wij er wel doorheen komen. Ik zal in 't eerst wel niet veel verdienen, maar elk jaar is winst. De jongeren kunnen natuurlijk van school, want de zusters, die met zoo'n mooi getuigenis van school kwamen, kunnen ze heel goed zelf onderwijzen, en als ik 's avonds wat vrijen tijd heb, dan help ik een handje. U hebt ons altijd geleerd dat wij ons ferm moeten houden als 't ons tegenloopt in de wereld. Wij zullen ons best doen. Vergeeft u 't mij, dat ik tot nog toe een anderen weg bewandelde?’</p>
<p>Hij was opgestaan om zijn moeder te naderen. In den kus dien zij hem op het voorhoofd drukte lag een wereld van vergiffenis.</p>
<p>‘Huichelaar’! mompelde mijnheer Woeker, maar het woord bestierf hem op de lippen. Hoe kon hij oordeelen over de oprechtheid van dat berouw? 't Was immers duidelijk dat hij de zijnen nooit begrepen had, dat alles buiten hem omgegaan was? Of had hij ooit kunnen vermoeden wat hij nu met zijn eigen ooren hoorde: dat zijn oudste dochter (een ijdel hart naar hij dacht, een meisje met een klein weinigje talent maar met hoegenaamd geen ernst) zich zou aanbieden tot het geven van muziekles en met haar broer zou overleggen of ze zich niet voor 't examen in de eene of andere taal bekwamen kon?... Ze had immers nooit anders dan Fransche romannetjes gelezen? Hij had er haar dikwijls op betrapt en honderdmaal zijn ongenoegen betuigd. Zou dát kind gouvernante of schoolmadam worden? 't Was om te lachen!...</p>
<p>Maar <hi rend="spat">niet</hi> om over te lachen was het feit dat hij, het denkende hoofd en de winnende hand, zoo gemakkelijk scheen gemist te kunnen worden. Ze schenen waarachtig meer angst te koesteren voor zijn terugkomst, dan bekommernis over de vraag, hoe zij den dag van morgen zouden doorkomen.
<pb n="475"/>'t Was of hij lang dood en begraven was, of Winst en C<hi rend="sup">o</hi> nooit bestaan had, of zijn vrouw niet zijn onderdanige slavin maar een hem vreemde weduwe met een talrijk huisgezin was, die zich kloekmoedig door de wereld had geslagen, en nu het loon voor al haar zorgen zou beginnen te oogsten in de dankbaarheid en liefde harer kinderen.</p>
<p>Hoe had die stille, bedaarde huismoeder haar vreedzaam werk toch verricht? Wanneer had zij het zaad, dat nu zoo welig opschoot, toch uitgestrooid? Zeker in de uren als hij op 't kantoor zat. En hoe was het mogelijk dat hij er nooit van had gemerkt? dat zijne oogen gesloten waren gebleven voor de innige genegenheid dier kinderen voor hunne moeder? O, hij misgunde 't zijne vrouw niet dat zij voor gebrek bewaard zou blijven. 't Maakte hem 't verblijf in den vreemde zelfs lichter; maar was het toch niet wat erg dat ze hem zoo spoedig vergeten konden? dat hij ter nauwernood vertrokken was of men miste hem niet? Lagen er dan jaren tusschen zijn heengaan en nu?....</p>
<p>Aan den anderen kant onthief hem de zekerheid, dat zijn familie haar laatste tranen reeds had afgewischt, van elke verantwoordelijkheid te haren opzichte, en had Sylvester het recht niet eenig berouw van hem te vorderen. Hij was niet de eerste geweest om scheiding te maken tusschen de zijnen en zichzelf. Hij had in zijn beste oogenblikken menigmaal den wensch gevoed, dat hij nog eens mocht terugkeeren en alles weer goedmaken. Maar dat was nu uit. Hij was dood? - Best, hij zou dood blijven. Hij had zich met hun toekomst verder niet in te laten. Straks golfde een zee tusschen hen; welhaast zou de tijd elke herinnering van den gevallen koning der geldmarkt geheel verdringen. Hij trok zijn hart van allen en alles af. Hij ging zijn eigen weg alsof hij
<pb n="476"/>nooit een vrouw en kinderen gehad had. Wat hen betreft, hij wiesch zijne handen in onschuld.</p>
<p>Sylvester zag wel dat 's mans lippen bij deze laatste verklaring trilden; maar de Heilige weet, door jarenlange ondervinding, dat er niet te redeneeren is met een schurk die meent dat hem onrecht gedaan wordt, met een landman die het onkruid maait, dat hij met eigen hand uitzaaide.</p>
<p>&nbsp;</p>
<p>Ze bevonden zich op 't kantoor. 't Was midden op den dag. De deur van de kamer daarnaast stond half open. Meneer Woeker hoorde al wat daar gesproken werd. Hij begreep, bij het eerste woord, dat ze over hem en den val van Winst en C<hi rend="sup">o</hi> aan 't beraadslagen waren. 't Scheen dat er een talrijk gezelschap was. Allerlei bekende stemmen klonken nu en dan door elkaar. Soms was 't zelfs hinderlijk... Zoo erg luidruchtig!... Maar hij voelde dat hij hun 't zwijgen niet op kon leggen. Hij was hier geen baas meer. Waarom lachten ze zoo? Waarom werd er een paar malen zelfs in de handen geklapt? Was dat niet de stem van zijn boekhouder die boven alles uitklonk? Ja, waarlijk....</p>
<p>‘Mijne heeren!’ zei de boekhouder, ‘'t is eigenlijk een groote aardigheid, een grap die jarenlang is voorbereid, waarmee ik mij dag aan dag geamuseerd heb. Ik kan haar bijna niet vertellen zonder u uit te noodigen aan het slot te willen applaudisseeren. 't Is zoo kolossaal, zoo magnifiek, en tevens zoo brutaal als er nog ooit een grap in de wereld vertoond werd. Zal ik 't u geregeld van voren af vertellen?...’</p>
<p>Een verward gedruisch van stemmen, die het voorstel toejuichten, gaf den boekhouder te kennen dat hij zijn gang moest gaan. ‘Hear! hear!’ riepen een paar grappenmakers.
<pb n="477"/>‘Wij zullen Woeker bij verstek ophangen als gij gedaan hebt. Nu de grap! Vóór alles de grap!</p>
<p>‘De grap, mijne heeren,’ zei de boekhouder, ‘is, in 't kort gezegd, deze: dat de bedrieger bedrogen is; dat wij den patroon een kool gestoofd hebben, zóó groot als er tusschen hier en Engeland nauw kan geborgen worden. Hij is met twee volle trommels op reis gegaan, maar wat er in zit zal hem niet meevallen. Er zit niets in, mijne heeren, dan wat er altijd in gezeten heeft: rekeningen en plannen van de Zondagsschool. Als hij die in Londen te koop presenteert, dan krijgt hij hoogstens een pakje traktaatjes in ruil. De aap zit nog veilig en welbewaard in de brandkast en hier hebben de heeren den sleutel.’</p>
<p>De boekhouder moest eenige oogenblikken ophouden. Inderdaad, hij stikte bijna van lachen en de vergadering had tijd noodig om aan haar hilariteit lucht te geven. Meneer Woeker hield zich krampachtig aan zijn lessenaar vast. Hij wou den boekhouder toeroepen dat hij loog... Maar zijn tong kleefde aan 't verhemelte.</p>
<p>‘Mijne heeren! nadat ik u de hoofdzaak verteld heb, kan ik u ook de bijzonderheden meedeelen. Zonder bluf mag ik zeggen dat de heele grap het werk van mijn vriend, onzen kassier, en mij geweest is. Sinds jaren hebben wij den patroon in het oog gehouden en toen we begrepen waar 't naar toe ging, toen hebben wij onze onderneming ten uitvoer gebracht met al het overleg en al de bedaardheid, welke zoo'n grootsch plan en zoo geniaal een patroon verdienden. 't Moeilijkste was dat de patroon niets merken mocht. Door achterdocht verleid zou hij beter maatregelen nemen. Daar wij hem kenden, vermoedden wij met grond, dat hij zijn plan zou volvoeren onder den schijn van zorgeloosheid en lichtvaar-<pb n="478"/>digheid. Dat lag geheel en al in zijn karakter en zou ditmaal te meer effect hebben, omdat hij voor een alleraccuraatst en nauwgezet man doorging. O, wij kenden onzen vriend door en door.</p>
<p>Alles is gebeurd zooals wij verwachtten. De patroon heeft de gelden, die hij voor zijn buitenlandsch reisje noodig had, in twee mooie blikken trommels gedaan en de papieren van de Zondagsschool er uit genomen en op zijn lessenaar onder andere papieren gedeponeerd. Toen hij weg was heb ik ze netjes ingepakt; in twee trommels die wij precies naar 't model van de andere hadden laten maken. We hebben toen de trommels gevuld.... De knecht heeft de valsche naar meneer Woekers huis gebracht en de patroon is er mee weggereden. Applaudisseert als je blieft, mijne heeren!....</p>
<p>'t Donderde in de kamer van het applaudissement. 't Scheen dat er geen end zou komen aan 't gejubel. ‘Onbetaalbaar!’ riep men hier; ‘je hebt de medaille voor 't redden van drenkelingen verdiend,’ gilde men in een anderen hoek; ‘hoezee voor den boekhouder, een driewerf hiep, hiep, hiep hoerah! voor den kassier! De bedrieger bedrogen. De slimmert gefopt. Winst en C<hi rend="sup">o</hi> 't onderste boven, en de patroon op de vlucht met niemendal!....’</p>
<p>Meneer Woeker trilde bij elken jubelkreet van het hoofd tot de voeten. Zijn eerste en eenige gewaarwording was ziedende toorn. Zijn boekhouder stond hem uit te lachen. Hij, Winst en C<hi rend="sup">o</hi> werd door zijn eigen subalternen aan den spotlust van een hoop kwâjongens prijs gegeven. Zijn intiemste handelsvrienden waren er bij, en zij lieten dat schandaal zijn gang gaan, zij deden zelfs mee en schenen er pleizier in te hebben. Ha! hij moest er heen. Hij moest dien ellendeling, die jarenlang zijn brood gegeten had, in den kraag pakken,
<pb n="479"/>die heele bende van het kantoor jagen, dien grappenmakers toonen dat Winst en C<hi rend="sup">o</hi> nog present was, dat de grap nog niet uit was, dat zijn beurt om te lachen gekomen was.... Hij deed een paar schreden naar voren. Hij stiet Sylvester, die hem wilde tegenhouden, van zich af, sloeg de hand aan de kruk........ Daar overviel hem plotseling een duizeling; daar kraakte boven en onder en van alle kanten het kantoor van Winst en C<hi rend="sup">o</hi>, en stortte als een groote massa op hem neder, terwijl uit alle hoeken een schaterend gelach, een verward gejuich zich liet hooren, alsof de wereld verging....</p>
<p>Meneer Woeker werd wakker. Hij was halverwege uit zijn kooi gevallen. 't Was geen nacht meer, maar toch nog zeer vroeg in den morgen. Door het ronde venster trachtte een dunne, bleeke lichtstraal zich naar binnen te werken; doch geen enkel voorwerp in de beperkte ruimte was nog te onderscheiden. Duidelijk hoorde meneer Woeker de golven, die de wanden van het schip beukten. Zij vertelden hem waar hij zich bevond en hoe de wind, die flink was opgestoken, zijn aandeel gehad had in de akelige droomen waarmee Sylvester hem was komen plagen. Zijn eerste beweging was naar de beide trommels te voelen en zich te overtuigen, dat deze werkelijk aanwezig waren. Daarop streek hij een paar malen met de hand over 't voorhoofd en overtuigde zich door eenige practische opmerkingen, dat alles maar een pijnlijke droom was geweest. Hij had de stukken van de Zondagsschool niet op zijn lessenaar laten liggen. Hij kon dat niet gedaan hebben, want hij had de trommels in de brandkast geleegd en gevuld. Bovendien kende hij zijn kamer en zijn boekhouder genoeg om te weten dat zulke grappen nooit in hem konden opkomen. Als zij iets van zijne plannen begrepen hadden, zouden ze hun
<pb n="480"/>ontslag hebben gevraagd. Een kantoorbediende bereikt daarmee het toppunt van eerlijkheid en zelfverloochening.</p>
<p>Doch al deze practische overleggingen konden de nawerking van zijne droomen niet beletten. Meneer Woeker mocht zich weer vleien om, onder de vriendelijke verzekering dat het gek was zich aan droomen te storen, den slaap weer te vatten, 't gelukte hem niet. Hij had al zijn geestkracht noodig om niet weemoedig en weekhartig te worden. Zelfs kon hij den wensch maar niet van zich weren dat het daglicht mocht aanbreken en hij zich met eigen oogen mocht kunnen overtuigen dat de stukken van de Zondagsschool niet in zijn trommels lagen....................................</p>
<p>Toen meneer Woeker, na zich gekleed en op zijn gemak ontbeten te hebben, op het dek verscheen, begroette de man aan het roer hem met een vriendelijk ‘God zegene u meneer, in het nieuwe jaar!’ en met de meedeeling dat ze al een heel eind den Theems op waren en zoo op 't oogenblik aan den steiger te Blackwall zouden zijn.</p>
<p>Meneer Woeker betuigde zijn blijdschap over het laatste punt doch gleed over het eerste heen. Hij gaf den Nieuwjaarswensch niet terug. Hij was tot de volle overtuiging gekomen, dat hij bedroefd weinig met die wisseling van de jaren ophad. De eene dag was aan den anderen gelijk. Waarom dan zoo'n aparte avond voor zelfmarteling en de hemel weet wat al gewetensvragen? Sylvester was een heilige zonder patent. Als hij 't volgend jaar weerkwam, zou meneer Woeker den almanak maar op zijn eigen handje veranderen.</p>
<p>&nbsp;</p>
<p>Zal Sylvester er minder ernstig om zijn??</p>
<pb rend="blank" n="481"/>
<pb rend="blank" n="482"/>
<cf>
<pb n="483"/>
<p>LOS EN VAST</p>
<p>&nbsp;</p>
<p><hi rend="sc">door</hi></p>
<p>&nbsp;</p>
<p>G. VAN GORKOM <hi rend="sc">en</hi> H. DE VEER.</p>
<p>&nbsp;</p>
<p><hi rend="sc">leiden</hi>,</p>
<p>S.C. VAN DOESBURGH.</p>
<p>&nbsp;</p>
<p>1873.</p>
<pb n="484"/>
<p>LEIDEN: BOEKDRUKKERIJ VAN A.W. SIJTHOFF.</p>
<pb n="485"/>
<p><hi rend="spat">INHOUD</hi>.</p>
<p><table>
<row>
<cell role="header"/>
<cell role="header">Bladz.</cell>
</row>
<row>
<cell>Ter verzoening</cell>
<cell>1.</cell>
</row>
<row>
<cell>Spiritisme</cell>
<cell>42.</cell>
</row>
<row>
<cell>Tegen David Friedrich Strauss</cell>
<cell>71.</cell>
</row>
<row>
<cell>Hooger adel</cell>
<cell>89.</cell>
</row>
<row>
<cell>Odium diabolicum</cell>
<cell>111.</cell>
</row>
<row>
<cell>‘Waarlijk Modern?’</cell>
<cell>119.</cell>
</row>
<row>
<cell>Een brief aan Galilei</cell>
<cell>148.</cell>
</row>
<row>
<cell>Uit het leven van een eerlijk man</cell>
<cell>173.</cell>
</row>
<row>
<cell>Dr. Kuijper en zijn standaard</cell>
<cell>212.</cell>
</row>
<row>
<cell>Uit de nalatenschap van Simon Gorter. Over het verband tusschen Godsdienst en zedelijkheid</cell>
<cell>229.</cell>
</row>
<row>
<cell>In goed gezelschap</cell>
<cell>251.</cell>
</row>
<row>
<cell>Uit het boek der martelaren</cell>
<cell>317.</cell>
</row>
<row>
<cell>Brutaal geleerd</cell>
<cell>342.</cell>
</row>
<row>
<cell>Jozua Davids</cell>
<cell>357.</cell>
</row>
<row>
<cell>Oudejaarsavondschetsen</cell>
<cell>423.</cell>
</row>
</table></p>
<pb rend="blank" n="486"/>
</cf>
</div>
</body>
</text>

</TEI.2>