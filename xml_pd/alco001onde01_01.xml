<?xml version="1.0" encoding="UTF-8"?><!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2> 
  <teiHeader> 
	 <fileDesc><titleStmt> 
		  <title type="main">Onder moedervleugels</title> 
		  <author>Louisa May Alcott</author> 
		</titleStmt><editionStmt> 
		  <p>GEBRUIKT EXEMPLAAR</p> 
		  <p>exemplaar Koninklijke Bibliotheek Den Haag, signatuur: Ki 4654</p> 
		  <p>&nbsp;</p> 
		  <p>ALGEMENE OPMERKINGEN</p> 
		  <p>Dit bestand biedt, behoudens enkele hierna te noemen ingrepen, een diplomatische weergave van <hi rend="i">Onder moedervleugels</hi> van Louisa May Alcott uit 1876. Dit betreft een vertaling door Almine. Het werk verscheen oorspronkelijk onder de titel <hi rend="i">Little Women</hi> in 1868.</p> 
		  <p>&nbsp;</p> 
		  <p>REDACTIONELE INGREPEN</p> 
<p>p. 26: geeen → geen; ‘terwijl hij zelf geen pleizier had.’</p>
<p>&nbsp;</p>		  
		  <p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en IV) zijn niet opgenomen in de lopende tekst.</p> 
<p>&nbsp;</p>
<p><hi rend="b">[pagina ongenummerd (p. I)</hi></p>		  
<p>ONDER MOEDERVLEUGELS.</p>
<p>&nbsp;</p>
<p><hi rend="b">[pagina ongenummerd (p. III)</hi></p>
<p>ONDER MOEDERVLEUGELS.</p>
<p>&nbsp;</p>
<p>EEN VERHAAL</p>
<p><hi rend="sc">van</hi></p>
<p>LOUISE M. ALCOTT.</p>
<p>Schrijfster van: ‘<hi rend="sc">op eigen wieken</hi>’.</p>
<p>&nbsp;</p>
<p><hi rend="sc">naar het engelsch</hi></p>
<p>(<hi rend="spat"><hi rend="sc">little women</hi></hi>)</p>
<p><hi rend="sc">door</hi></p>
<p>ALMINE.</p>
<p>&nbsp;</p>
<p>AMSTERDAM, - W.H. KIRBERGER.</p>
<p>1876.</p>
<p>&nbsp;</p>
<p><hi rend="b">[pagina ongenummerd (p. V)</hi></p>
<p><hi rend="spat">Inhoud</hi>.</p>
<p><table>
<row><cell/>
<cell>Bladz.</cell></row>
<row><cell>HOOFDSTUK I.</cell>
<cell/></row>
<row><cell>Kleine Pelgrims</cell>
<cell>1.</cell></row>
<row><cell>HOOFDSTUK II.</cell>
<cell/></row>
<row><cell>Een vroolijk Kerstfeest.</cell>
<cell>14.</cell></row>
<row><cell>HOOFDSTUK III.</cell>
<cell/></row>
<row><cell>De jonge Laurence</cell>
<cell>27.</cell></row>
<row><cell>HOOFDSTUK IV.</cell>
<cell/></row>
<row><cell>Lasten</cell>
<cell>39.</cell></row>
<row><cell>HOOFDSTUK V.</cell>
<cell/></row>
<row><cell>Goede buren</cell>
<cell>53.</cell></row>
<row><cell>HOOFDSTUK VI.</cell>
<cell/></row>
<row><cell>Betsy vindt Schoonoord</cell>
<cell>67.</cell></row>
<row><cell>HOOFDSTUK VII.</cell>
<cell/></row>
<row><cell>Amy's dal der vernedering</cell>
<cell>75.</cell></row>
<row><cell>HOOFDSTUK VIII.</cell>
<cell/></row>
<row><cell>Jo ontmoet Apollyon</cell>
<cell>83.</cell></row>
<row><cell>HOOFDSTUK IX.</cell>
<cell/></row>
<row><cell>Meta gaat naar de kermis der ijdelheid</cell>
<cell>96.</cell></row>
<row><cell>HOOFDSTUK X.</cell>
<cell/></row>
<row><cell>De P.C. en P.P.</cell>
<cell>116.</cell></row>
<row><cell>HOOFDSTUK XI.</cell>
<cell/></row>
<row><cell>Proefnemingen.</cell>
<cell>126</cell></row>
<row><cell>HOOFDSTUK XII.</cell>
<cell/></row>
<row><cell>Het kamp Laurie</cell>
<cell>139.</cell></row>
</table></p>
<p>&nbsp;</p>
<p><hi rend="b">[pagina ongenummerd (p. VI)</hi></p>
<p><table>
<row><cell>HOOFDSTUK XIII.</cell>
<cell/></row>
<row><cell>Luchtkasteelen</cell>
<cell>163.</cell></row>
<row><cell>HOOFDSTUK XIV.</cell>
<cell/></row>
<row><cell>Geheimen</cell>
<cell>175.</cell></row>
<row><cell>HOOFDSTUK XV.</cell>
<cell/></row>
<row><cell>Een telegram</cell>
<cell>186.</cell></row>
<row><cell>HOOFDSTUK XVI.</cell>
<cell/></row>
<row><cell>Brieven</cell>
<cell>196.</cell></row>
<row><cell>HOOFDSTUK XVII.</cell>
<cell/></row>
<row><cell>Kleine getrouwe</cell>
<cell>206.</cell></row>
<row><cell>HOOFDSTUK XVIII.</cell>
<cell/></row>
<row><cell>Donkere dagen</cell>
<cell>214.</cell></row>
<row><cell>HOOFDSTUK XIX.</cell>
<cell/></row>
<row><cell>Amy's testament</cell>
<cell>224.</cell></row>
<row><cell>HOOFDSTUK XX.</cell>
<cell/></row>
<row><cell>In vertrouwen</cell>
<cell>234.</cell></row>
<row><cell>HOOFDSTUK XXI.</cell>
<cell/></row>
<row><cell>Laurie voert kattekwaad uit, en Jo herstelt den vrede</cell>
<cell>243.</cell></row>
<row><cell>HOOFDSTUK XXII.</cell>
<cell/></row>
<row><cell>Liefelijke weiden</cell>
<cell>258.</cell></row>
<row><cell>HOOFDSTUK XXIII.</cell>
<cell/></row>
<row><cell>Tante March brengt de zaak tot eene beslissing</cell>
<cell>266.</cell></row>
</table></p>
		  <p>&nbsp;</p> 
		</editionStmt><publicationStmt> 
		  <availability> 
			 <p>2004 dbnl</p> 
			 <p>&nbsp;</p> 
		  </availability> 
		  <idno>alco001onde01_01</idno>		   
		</publicationStmt><notesStmt>
		    <note>ebook</note>
		</notesStmt>
	     <sourceDesc> 
		  <p>Louise May Alcott, <hi rend="i">Onder moedervleugels</hi>. W.H. Kirberger, Amsterdam 1876.</p> 
		  <p>&nbsp;</p> 
		</sourceDesc></fileDesc> 
	 <encodingDesc> 
		<p>DBNL-TEI 1</p> 
	 </encodingDesc> 
	        <ebook>
           <bibl>
               <title type="main">Onder moedervleugels</title>
               <author>Louisa May Alcott</author>
               <editor role="translator">Wilhelmina Doedes-Clarisse</editor>
               <editor role="translator">Aleida Doedes</editor>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Onder moedervleugels</title>
               <author>Louisa May Alcott</author>
               <editor role="translator">Wilhelmina Doedes-Clarisse</editor>
               <editor role="translator">Aleida Doedes</editor>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>

<revisionDesc> 
		<change> 
		  <date>2004-02-10</date> 
		  <respStmt> 
			 <name type="person">LvtL</name> 
		  </respStmt> 
		  <item>colofon toegevoegd</item> 
		</change> 
	   <change> 
	     <date>2007-11-22</date> 
	     <respStmt> 
	       <name type="person">IH</name> 
	     </respStmt> 
	     <item>conversie van het bestand naar teixlite</item> 
	   </change> 
	 </revisionDesc> 
  </teiHeader> 
  <text> 
    <interpGrp>
      <interp type="primair" value="alco001onde01"/>
      <interp type="vertaler" value="doed006"/>
      <interp type="vertaler" value="doed007"/>
    </interpGrp>
	 <body>
<div type="chapter">
<pb n="1"/>
<head rend="h3">Hoofdstuk I. <lb/>
Kleine pelgrims.</head>
<p>‘Het Kerstfeest zal geen Kerstfeest zijn, zonder presenten,’ bromde Jo, die languit op het haardkleedje lag.</p>
<p>‘Het is verschrikkelijk arm te zijn!’ zuchtte Meta en keek naar hare oude japon.</p>
<p>‘Ik vind het heel onbillijk, dat sommige meisjes allerlei mooie dingen hebben, en andere meisjes niets,’ voegde kleine Amy ontevreden snuivend er bij.</p>
<p>‘Wij hebben in elk geval toch vader en moeder en elkander,’ zeide Betsy vriendelijk uit haar hoekje.</p>
<p>De vier jonge gezichtjes, bestraald door het haardvuur, klaarden bij die bemoedigende woorden op, maar betrokken weêr, toen Jo droevig zeide:</p>
<p>‘Wij hebben vader niet, en zullen hem in lang niet hebben.’ Zij zeide niet: ‘misschien nooit weêr,’ maar allen voegden het er in haar hart bij, en dachten aan den vader, die verre was op het tooneel van den strijd.</p>
<p>Niemand sprak gedurende de eerste oogenblikken; toen zeide Meta op vroolijken toon:</p>
<p>‘Gij weet, waarom moeder voorstelde, dat wij dit jaar geen Kerstpresenten zouden hebben: omdat het een moeilijke winter zal zijn voor iedereen; en zij vindt, dat wij geen geld moeten uitgeven voor ons pleizier, terwijl onze soldaten zooveel moeten doorstaan in het leger. Wij kunnen niet veel doen, maar wij kunnen ons wel kleine opofferingen
<pb n="2"/>
getroosten, en behoorden dat met een blij hart te doen, maar ik vrees, dat ik het niet doe,’ en Meta schudde haar hoofd, terwijl zij met smart dacht aan al de mooie dingen, die zij graag wilde hebben.</p>
<p>‘Maar ik geloof niet, dat het weinigje, dat wij te besteden hebben, veel zou kunnen uitrichten. Wij hebben elk een rijksdaalder, en het leger zou er niet veel bij winnen, of wij dien nu al gaven. Ik geef toe, dat ik niets moet verwachten van moeder of u, maar ik zou graag “Undine en Sintram” voor mijzelve willen koopen, ik heb er al zóó lang naar verlangd,’ zeide Jo, die een boekworm was.</p>
<p>‘Ik was van plan mijn geld te besteden aan nieuwe muziek,’ zeide Betsy, met een zuchtje, dat echter door niemand gehoord werd.</p>
<p>‘Ik zal een mooi doosje met Faber's teekenpotlooden koopen; ik heb ze bepaald noodig,’ zeide Amy vastbesloten.</p>
<p>‘Moeder heeft niets gezegd van ons eigen geld, en zij zal niet verlangen, dat wij alles opgeven. Laten wij ieder iets koopen, dat wij graag willen hebben, en wat pret maken; wij zwoegen waarlijk hard genoeg om het te verdienen,’ riep Jo, terwijl zij de hakken van hare laarzen op jongensmanier bekeek.</p>
<p>‘Ik ten minste wel, - die elken dag die gruwelijke kinderen moet leeren, terwijl ik er naar snak prettig thuis te zijn,’ begon Meta weêr op klagenden toon.</p>
<p>‘Gij hebt het niet half zoo hard als ik,’ zeide Jo. ‘Hoe zoudt gij het vinden uren lang opgesloten te zijn met eene zenuwachtige zeurige oude dame, die je al maar heen en weêr laat loopen, nooit tevreden is, en je plaagt, totdat je in staat zoudt zijn het raam uit te vliegen, of haar een oorveeg te geven?’</p>
<p>‘Het is slecht om ontevreden te zijn, - maar ik geloof, dat borden wasschen en alles netjes houden het naarste werk van de wereld is. Het maakt mij knorrig, en mijne handen worden zoo stijf, ik kan haast niet studeeren.’ En Betsy keek naar hare ruwe handen met een zucht, die ditmaal zeer goed te hooren was.</p>
<p>‘Ik geloof niet, dat een van allen het zoo erg heeft als ik,’ riep Amy, ‘want jullie behoeven niet naar school te
<pb n="3"/>
gaan met nuffen, die iemand plagen, als hij zijne lessen niet kent, of uitlachen om zijne kleêren, en met “étain” op iemands vader neêrzien, als hij niet rijk is, en iemand beleedigen, als hij geen mooien neus heeft.’</p>
<p>‘Als je “dédain” bedoelt, dan moest je het zeggen en niet over “étain” praten, alsof pa een tinnen peperbus was,’ zeide Jo lachend.</p>
<p>‘Ik weet heel goed, wat ik wil zeggen, en je behoeft er niet zoo “statiriek” over te zijn. Het is heel goed om juiste uitdrukkingen te gebruiken en zoo je “vocabilaire” te verrijken,’ zeide Amy deftig.</p>
<p>‘Nu, vliegt elkander maar niet aan, kinderen. Zoudt ge niet willen, Jo, dat wij het geld nog hadden, dat papa verloor, toen wij nog klein waren. Hè, wat zouden we gelukkig en goed zijn, als we niets hadden, dat ons hinderde,’ zeide Meta, die zich betere dagen herinnerde.</p>
<p>‘Gisteren hebt ge gezegd, dat gij ons veel gelukkiger vondt, dan de kinderen King, omdat zij altijd vochten en kibbelden, niettegenstaande dat zij zooveel geld hebben.’</p>
<p>‘Dat heb ik ook gezegd, Bets; wel, ik geloof ook wel, dat het zoo is; want al moeten wij ook werken, wij hebben toch pret onder elkander en zijn een uiig troepje, zou Jo zeggen.’</p>
<p>‘Jo gebruikt ook zulke platte uitdrukkingen,’ zeide Amy en zag afkeurend naar de lange gedaante op het haardkleed. Jo ging dadelijk rechtop zitten, stak de handen in de zakken van haar schortje en begon te fluiten.</p>
<p>‘Doe het toch niet, Jo, het is zoo jongensachtig.’</p>
<p>‘Daarom doe ik het juist.’</p>
<p>‘Ik heb een afkeer van ruwe wilde meisjes.’</p>
<p>‘Ik heb een hekel aan gemaakte opgeprikte nuffen.’</p>
<p>‘Ieder vogeltje zingt, zooals het gebekt is,’ zeide Betsy, de vredestichtster, met zulk een grappig gezichtje, dat de beide scherpe stemmen zich in lachen oplosten en het ‘aanvliegen’ voor het oogenblik gedaan was.</p>
<p>‘Waarlijk, meisjes, gij hebt beiden schuld,’ zeide Meta, en begon als oudste zuster de les te lezen. ‘Gij, Josephine, zijt oud genoeg om die jongensmanieren te laten varen en u verstandig te gedragen. Het kwam er niet zooveel op aan, toen gij nog een klein meisje waart, maar nu gij zoo lang
<pb n="4"/>
zijt geworden en uw haar opgestoken draagt, moet gij bedenken, dat gij eene jonge dame zijt.’</p>
<p>‘Dat ben ik niet! en als het van het opgestoken haar komt, dan zal ik het tot mijn twintigste jaar in twee staarten laten hangen,’ riep Jo, en trok haar netje af en schudde hare kastanjebruine manen. ‘Ik wil er niet aan denken, dat ik groot moet worden en juffrouw March moet heeten, lange japonnen moet dragen en er zoo deftig uitzien als eene oude baker. Het is al erg genoeg een meisje te zijn, als ik van jongensspelen, jongenswerk en jongensmanieren houd. Ik kan niet over mijne teleurstelling heenkomen, dat ik geen jongen ben, en het is nu erger dan ooit, want ik sterf van verlangen om met papa te gaan vechten, en ik kan niets doen dan thuisblijven en breien, als een grommige oude vrouw,’ en Jo schudde de blauwe soldatensok, dat de naalden klepperden als castagnetten en haar kluwen door de kamer vloog.</p>
<p>‘Arme Jo, het is al te erg! maar er is niets aan te doen, wees dus maar tevreden met je jongensachtigen naam, en blijf maar voor broêr spelen bij ons meisjes,’ zeide Betsy en streek met eene hand, die al het bordenwasschen en stoffen ter wereld niet onzacht kon maken, over het warhoofd, dat tegen hare knie leunde.</p>
<p>‘Wat u betreft, Amy,’ vervolgde Meta: ‘gij zijt al te partikulier en stijf. Die airs zijn nu wel grappig, maar ge zult eene geaffecteerde kleine gans worden, als je niet oppast. Ik houd van je aardige manieren en beschaafde spreekwijze, als je niet probeert elegant te zijn; maar uwe pedante woorden zijn even erg als Jo's platte uitdrukkingen.’</p>
<p>‘Als Jo eene wilde meid is en Amy eene gans, wat ben ik dan?’ vraagde Betsy, die haar deel aan de strafpredikatie wilde hebben.</p>
<p>‘Jij bent een snoesje, anders niets,’ antwoordde Meta hartelijk; en niemand sprak haar tegen, want het ‘muisje’ was de lieveling van het gezin.</p>
<p>Daar jeugdige lezers gaarne weten, hoe de menschen er uitzien, willen wij van dit oogenblik gebruik maken om hun een schetsje te geven van de vier zusters, die in den schemer zaten te breien, terwijl de Decembersneeuw zachtjes buiten neêrviel en het vuur vroolijk knetterde in de kamer. Het was een gezellig
<pb n="5"/>
oud vertrek, hoewel het kleed verschoten en het ameublement heel eenvoudig was, want aan den muur hingen een paar goede schilderijen, in alle hoeken stonden boekenstaanders of kleine tafeltjes; chrysantemums en late roosjes bloeiden in het venster, en over het geheel lag een huiselijk gezellig waas.</p>
<p>Margaretha, de oudste van het viertal, was zestien jaar, en zag er heel lief uit. Zij was gevuld en blank, had groote oogen, zwaar zacht bruin haar, een vriendelijk mondje en witte handen, waar zij nog al trotsch op was. De vijftienjarige Jo was heel lang, mager en donker, en deed iemand aan een veulen denken, want zij scheen nooit te weten, wat zij met hare lange ledematen moest doen, die haar erg in den weg stonden. Zij had een vasten mond, een grappigen neus en scherpe grijze oogen, die alles schenen op te merken, en nu eens woest, dan weêr guitig of peinzend waren. Haar lang dik haar was hare eenige schoonheid; maar het was gewoonlijk in een net opgebonden, om uit den weg te zijn. Jo had ronde schouders, groote handen en voeten, iets slordigs in hare kleeding en zekere linkschheid in hare manieren, die duidelijk deed zien, dat het meisje den jongvrouwelijken leeftijd bereikte en dit alles behalve pleizierig vond. Elisabeth, of Bets, zooals ieder haar noemde, was een blozend blond dertienjarig kind met heldere oogen, wat verlegen, een zacht stemmetje en eene vreedzame uitdrukking, die zelden verstoord werd. Haar vader noemde haar ‘Kleine Tevredenheid,’ en de naam paste haar volkomen; want zij scheen in eene gelukkige eigene wereld te leven, waar zij alleen nu en dan uitkwam, om de weinigen, die zij vertrouwde en liefhad, te ontmoeten. Amy, hoewel de jongste, was een zeer gewichtig persoontje, ten minste in hare eigene schatting. Een volmaakt sneeuwklokje, met blauwe oogen en blonde krullen, die tot op hare schouders hingen; bleek en tenger, en zich altijd gedragende als eene welopgevoede jonge dame. De karakters der vier zusters zullen zich van zelf wel ontwikkelen.</p>
<p>De klok sloeg zes uur; en nadat Betsy den haard had bijgeveegd, zette zij een paar pantoffels te warmen. Het gezicht van die oude schoenen had eene goede uitwerking op de meisjes; want moeder zou weldra thuiskomen en aller
<pb n="6"/>
gezichten klaarden op om haar te verwelkomen. Meta hield op met preeken, en stak de lamp aan; Amy ging, zonder dat iemand iets zeide, uit den leuningstoel, en Jo vergat hare vermoeidheid, en ging overeind zitten om de pantoffels dichter bij het vuur te houden.</p>
<p>‘Zij zijn geheel versleten; moeder moet een nieuw paar hebben.’</p>
<p>‘Ik was van plan haar een nieuw paar te koopen voor mijn rijksdaalder,’ zeide Betsy.</p>
<p>‘Neen, dat zal ik doen!’ riep Amy.</p>
<p>‘Ik ben de oudste,’ begon Meta, maar Jo brak alles af met een beslist:</p>
<p>‘Ik ben de man van het gezin, nu papa weg is, en <hi rend="i">ik</hi> zal de pantoffels koopen, want hij heeft mij opgedragen vooral zorg te dragen voor moeder gedurende zijne afwezigheid.’</p>
<p>‘Neen, weet ge, wat wij moeten doen?’ zeide Betsy, ‘laten wij allen haar iets geven met Kerstmis en niets voor ons zelve koopen.’</p>
<p>‘Dat is juist iets voor mijne kleine Bets! Wat zullen wij geven?’ riep Jo.</p>
<p>Allen dachten eenige oogenblikken na; toen kondigde Meta aan, alsof zij door het zien van hare eigene mooie handjes op dien inval was gekomen: ‘ik zal haar een paar mooie handschoenen geven.’</p>
<p>‘Ik een paar flinke staplaarzen, de besten, die er te krijgen zijn,’ riep Jo.</p>
<p>‘Wat zakdoeken, gezoomd en al,’ zeide Betsy.</p>
<p>‘Ik zal een fleschje eau de cologne koopen; zij houdt er veel van, en dat zal niet veel kosten, dus blijft er nog iets over om voor mij zelve wat te koopen,’ voegde Amy er bij.</p>
<p>‘Hoe zullen wij alles geven?’ vraagde Meta.</p>
<p>‘Leg alles op de tafel, en laat moeder dan binnenkomen, dan zien wij, hoe zij de pakjes openmaakt. Weet ge niet meer, hoe wij dat vroeger op onze verjaardagen deden?’ vraagde Jo.</p>
<p>‘Ik was altijd zoo bang, als ik op mijne beurt in den grooten stoel moest zitten met eene krans op, en als gij dan allen binnenkwaamt om mij de presenten te geven en te kussen. Ik hield wel van de mooie dingen en de kussen, maar ik vond het verschrikkelijk de pakjes open te maken,
<pb n="7"/>
terwijl allen naar mij zaten te kijken,’ zeide Betsy, die tegelijk met het brood voor de thee, haar gezichtje voor het vuur roosterde.</p>
<p>‘Laat moeder denken, dat wij presenten voor onszelf koopen en haar dan verrassen. Wij moeten morgen middag onze inkoopen gaan doen, Meta; er is nog heel wat te doen voor de komedie op Kerstavond,’ zeide Jo, die met de handen op den rug en den neus in de lucht de kamer op en neêr liep.</p>
<p>‘Ik ben niet van plan in het vervolg meê te spelen, ik word te oud voor die dingen,’ zeide Meta, die zich intusschen nog kinderlijk verheugde in eene verkleedpartij.</p>
<p>‘Ik wed, dat gij niet aan uitscheiden zult denken, zoolang gij nog wandelen kunt in eene witte japon, met hangende haren en een goudpapieren diadeem. Gij zijt de beste actrice van ons allen, en als gij de planken vaarwel zegt, valt alles in duigen,’ zeide Jo. ‘Wij moesten van avond eens repeteeren. ‘Kom hier, Amy, en doe de flauw-val-scène eens, want dat doet gij zoo houterig als een lantaarnpaal.’</p>
<p>‘Daar kan ik niets aan doen, ik heb nog nooit iemand zien flauw vallen, en ik heb geen lust mij zoo bont en blauw te maken door plat op den grond te vallen, zooals gij dat doet. Als ik mij gemakkelijk neêr kan laten zakken, zal ik het doen; maar kan ik dat niet, dan zal ik op een stoel vallen en gracieus zijn; ik geef er niet om, of Hugo met een pistool op mij afkomt,’ zeide Amy, die de gave voor dramatische voorstellingen miste, maar gekozen was, omdat zij klein genoeg was, om door den held van het stuk gillende te worden weggedragen.</p>
<p>‘Zoo moet ge het doen; wring zoo de handen, waggel dan door de kamer en roep wanhopig: ‘Roderigo! red mij, red mij!’ en Jo viel in onmacht met zulk een hartroerenden kreet, dat hij waarlijk door merg en been ging.</p>
<p>Amy deed het haar na, maar zij stak hare handen heel stijf voor zich uit en slingerde heen en weêr, alsof zij door touwtjes in beweging werd gebracht, en haar: ‘Ouw!’ deed eer denken, dat zij met spelden geprikt werd, dan dat zij bezweek van schrik en angst. Jo zuchtte wanhopig en Meta lachte hardop, terwijl Betsy haar brood liet verbranden, door al te aandachtig naar het spel te kijken.</p>
<pb n="8"/>
<p>‘Het baat niet! doe het zoo goed gij kunt als de tijd daar is, en als de toeschouwers fluiten, moet ge het mij niet wijten. Kom Meta, ga door.’</p>
<p>Alles ging verder goed, want Don Pedro tartte de wereld zonder een woord te haperen, met eene speech van twee bladzijden lang. Hagar, de heks, zong een verschrikkelijk lied over haren ketel kookende padden, hetgeen eene tooverachtige uitwerking had; Roderigo verbrak met mannenmoed zijne ketenen, en Hugo stierf onder vreeselijke folteringen van berouw en arsenik, met den wilden kreet: ‘ha! ha!’ op de lippen.</p>
<p>‘Dat is nog het beste, wat wij gehad hebben,’ zeide Meta, toen de doode schavuit opzat en zijne elboogen wreef.</p>
<p>‘Ik begrijp niet, hoe gij zulke prachtige dingen kunt maken en spelen! Jo, gij zijt een tweede Shakespeare!’ riep Betsy, die vast geloofde, dat hare zusters voor alle dingen een wonderlijk groot talent hadden gekregen.</p>
<p>‘Niet precies,’ antwoordde Jo zedig. ‘Ik geloof wel, dat de Vloek van de heks’ nog al aardig is, maar ik zou zoo graag ‘Macbeth’ eens probeeren, als wij maar eene valdeur hadden voor Banquo. Ik zou altijd zoo graag de partij van den moordenaar op mij nemen. ‘Is dat een dolk, dien ik daar voor mij zie?’ prevelde Jo met rollende oogen en met de vuist in de lucht slaande, zooals zij een beroemd acteur eens had zien doen.</p>
<p>‘Neen, het is de roostervork met ma's pantoffel er aan, in plaats van eene boterham. Bets is geheel en al verdiept in het spel!’ riep Meta, en de repetitie eindigde onder een algemeen gelach.</p>
<p>‘Ik ben blij allen zoo vroolijk te vinden, lieve kinderen,’ zeide eene vriendelijke stem, en spelers en toeschouwers keerden zich om, ten einde eene krachtige moederlijke dame, die iets zeer gezelligs over zich had, te verwelkomen. Zij was niet bepaald mooi, maar moeders zijn altijd lief in de oogen harer kinderen, en de meisjes vonden, dat de grijze mantel en ouderwetsche hoed de bewonderenswaardigste vrouw der wereld bedekten.</p>
<p>‘Wel, mijne lievelingen, hoe is het van daag gegaan? Er was zooveel te doen met het inpakken van de kisten, die morgen verzonden moeten worden, dat ik niet thuis
<pb n="9"/>
kon komen eten. Is er iemand geweest, Bets? Hoe is het met de verkoudheid, Meta? Jo, ge ziet er doodmoê uit. Kleintje, kom mij eens een kus geven.’</p>
<p>Onder deze moederlijke vragen deed mevrouw March hare natte bovenkleederen af, hare warme pantoffels aan, zette zich in den gemakkelijken stoel en trok Amy op haren schoot, om nu eens recht te genieten van het gelukkigste uur van den ganschen dag. De meisjes liepen rond om ieder op hare wijze alles prettig in orde te maken. Meta maakte de theetafel klaar; Jo bracht hout en zette de stoelen om de tafel, liet alles vallen, gooide alles om en stootte tegen alles, wat zij aanraakte. Betsy liep van de kamer naar de keuken en omgekeerd, stil en bedrijvig; terwijl Amy iedereen aanwijzingen deed en met de armen over elkander zat toe te kijken.</p>
<p>Toen allen gezeten waren, zeide mevrouw March met een stralend gezicht: ‘ik heb eene heerlijke verrassing voor u na bet souper.’ Het was of een zonnestraal over al de gezichtjes ging. Betsy klapte in de handen, zonder te denken om de heete beschuit, die zij juist opgenomen had, en Jo gooide haar servet in de lucht, roepende: ‘een brief, een brief! Drie hoera's voor vader!’</p>
<p>‘Ja, een heerlijke lange brief. Hij is heel wel, en denkt, dat hij den winter beter door zal komen dan wij dachten. Hij zendt alle mogelijke goede wenschen voor het Kerstfeest en eene afzonderlijke boodschap voor u vieren,’ zeide mevrouw March, en streek over haar zak, alsof zij daar een schat bewaarde.</p>
<p>‘Maakt dan wat voort, dat wij gauw klaar zijn. Houd ons nu maar niet op, door je pink te bekijken en op je bord te knoeien, Amy,’ riep Jo, die half stikte in hare thee, en in haar haast om klaar te komen, haar boterham met den gesmeerden kant naar onderen op het kleed liet vallen.</p>
<p>Betsy at niet meer, maar sloop naar haar rustig hoekje, om daar te soezen over het genot, dat haar wachtte, als de anderen gereed waren.</p>
<p>‘Ik vind het zoo prachtig van vader, dat hij meêging als kapelaan, nu hij te oud is om met het detachement te gaan en niet sterk genoeg is om soldaat te zijn,’ zeide Meta met warmte.</p>
<pb n="10"/>
<p>‘Wat zou ik graag als trommelslager of als marketentster, of als verpleegster meêgaan, om bij hem te zijn en hem te helpen,’ riep Jo met een zucht.</p>
<p>‘Het moet al heel naar zijn in eene tent te slapen en allerlei akelige dingen te eten en uit een tinnen kroes te drinken,’ zuchtte Amy.</p>
<p>‘Wanneer komt hij terug moeder?’ vraagde Betsy met eene bevende stem.</p>
<p>‘Nog in verscheidene maanden niet, kindlief, tenzij hij ziek werd. Hij zal daar blijven en trouw zijn werk doen, zoolang hij kan, en wij willen hem niet vragen een minuut vroeger terug te komen dan hij gemist kan worden. Komt nu naar den brief luisteren.’</p>
<p>Zij gingen allen bij het vuur zitten, moeder in den grooten stoel, Betsy aan hare voeten, Meta en Amy ieder op een arm van den stoel, en Jo over den rug leunende, waar niemand eenig teeken van ontroering kon opmerken, als de brief soms aandoenlijk mocht zijn.</p>
<p>Zelden werd in die moeilijke dagen een brief geschreven, die niet aandoenlijk was vooral wanneer een vader er een naar huis zond. In dezen werd weinig gezegd van de geleden ontberingen, de doorgestane gevaren, of het verlangen naar huis; het was een opgeruimde hoopvolle brief, vol van levendige beschrijvingen van het kamp, de marschen en oorlogsnieuws; en eerst aan het einde vloeide het hart van den schrijver over van vaderlijke liefde en verlangen naar de dochtertjes thuis.</p>
<p>‘Groet ze allen recht hartelijk van mij met een kus. Zeg haar, dat ik den ganschen dag aan haar denk en voor haar bid, en mijn grootsten troost ten allen tijde vind in de gedachte, hoe lief zij mij hebben. Een jaar zonder ze te zien schijnt mij zeer lang toe, maar herinner ze, dat wij al wachtende werken kunnen, zoodat die moeilijke dagen niet verloren behoeven te gaan. Ik weet, dat zij alles zullen onthouden, wat ik haar gezegd heb, dat zij lieve kinderen voor u zullen zijn, getrouw haren plicht zullen vervullen, hare boezemzonden moedig bestrijden zullen en zich zoo leeren beheerschen, dat ik wanneer ik terugkom trotscher dan ooit zal kunnen zijn op mijne kleine meisjes.’</p>
<pb n="11"/>
<p>Allen snoven bij dat gedeelte; Jo schaamde zich niet over den dikken traan, die van haar neus droppelde, en Amy gaf er niet om, dat hare krullen in gevaar kwamen, toen zij haar gelaat verbergde op haar moeder's schouder en snikkend uitriep: ‘ik <hi rend="i">ben</hi> een zelfzuchtig spook! maar ik wil waarlijk mijn best zien te doen, zoodat hij niet teleurgesteld zal behoeven te zijn, als hij terugkomt.’</p>
<p>‘We willen allemaal ons best doen!’ zeide Meta. ‘Ik denk er veel te veel over, hoe ik er uitzie en haat het werk, maar wil dat niet meer doen, ik wil er ten minste tegen strijden.’</p>
<p>‘Ik zal trachten te zijn, wat hij mij zoo gaarne noemt “zijn klein vrouwtje” en niet ruw en wild zijn; maar hier mijn plicht doen en niet altijd naar iets anders verlangen,’ zeide Jo, die echter vond, dat het veel moeilijker was thuis in haar humeur te blijven, dan tegenover een of twee rebellen te staan.</p>
<p>Betsy zeide niets, maar veegde hare tranen af met de blauwe soldatensok en begon uit alle macht te breien, geen tijd willende verliezen in het volbrengen van den plicht, die het eerst voor de hand lag, terwijl zij in haar zacht hartje het besluit nam alles te zijn, wat haar vader hoopte haar te zullen vinden, wanneer over een jaar de blijde hereeniging volgde. Mevrouw March verbrak de stilte, die op Jo's woorden volgde, door op vroolijker toon te zeggen: ‘Herinnert gij u nog wel, hoe gij gewoon waart “De Pelgrimstocht” te spelen, toen gij nog kleine kinderen waart? Niets was prettiger dan wanneer ik u kussens op den rug bond bij wijze van pak, en u hoeden en stokken gaf en rollen papier, en u door het huis liet trekken, van den kelder, die de “stad des verderfs” was, naar boven, al maar naar boven, tot aan het platte dak, waar gij alle mogelijke aardige dingen bijeenverzameld hadt om eene “Hemelsche stad” te maken.’</p>
<p>‘Wat was dat een pret, vooral als wij de leeuwen voorbij moesten, of met Apollyon moesten vechten, of de vallei doortrokken waar de spoken waren,’ zeide Jo.</p>
<p>‘Ik hield het meest van de plaats, waar de pakken afvielen en van de trappen rolden,’ zeide Meta.</p>
<p>‘Mijn lievelingsplekje was boven op het platte dak,
<pb n="12"/>
waar onze bloemen en priëelen waren en onze mooie dingen, als wij daar allen van blijdschap in den zonneschijn stonden te zingen,’ zeide Betsy glimlachend, alsof zij dat heerlijk oogenblik nog eens doorleefde.</p>
<p>‘Ik herinner er mij niet veel van, behalve, dat ik bang was voor den kelder en den donkeren ingang, en blij was als ik de koek en de melk had, die wij boven kregen. Als ik niet te oud was voor zulke dingen, zou ik het graag nog eens over spelen,’ zeide Amy, die er op den gevorderden leeftijd van twaalf jaar over begon te praten kinderlijke spelen te laten varen.</p>
<p>‘Daarvoor zijn wij nooit te ond, kindlief, omdat het een spel is, dat wij op de eene of andere wijze altijd spelen. Ieder heeft zijn last te dragen, onze weg ligt vóór ons, en het verlangen om goed en gelukkig te zijn is de gids, die ons door vele moeilijkheden en misgrepen tot den vrede leidt, die in waarheid eene Hemelsche stad is. Denkt er eens over, mijne kleine pelgrims, om weêr op nieuw te beginnen, niet spelend maar in ernst, om te zien hoe ver gij komen kunt, voordat vader thuis komt.’</p>
<p>‘Maar, moeder, wat zijn onze pakken?’ vraagde Amy, die alles letterlijk opvatte.</p>
<p>‘Wel, allen, behalve Bets, hebben reeds gezegd, wat haar bezwaarde, en ik zou haast denken, dat zij niets heeft,’ zeide hare moeder.</p>
<p>‘Ja zeker wel; ik houd niet van vuile borden en stof afnemen, en ik benijd altijd meisjes, die eene mooie piano hebben, en dan ben ik altijd verlegen voor vreemde menschen.’ Het pak van Bets scheen de anderen zoo grappig toe, dat zij moeite hadden niet te lachen; maar zij bedwongen zich, want het zou haar erg gegriefd hebben.</p>
<p>‘Laten wij het doen,’ zeide Meta peinzend. ‘Het is maar een andere naam voor streven om goed te zijn, en het verhaal zal ons misschien helpen; want al willen wij ook graag goed zijn, et is hard werk, en wij vergeten het en doen ons best niet.’</p>
<p>‘Wij waren van avond in den “Wankelmoedspoel” en moeder kwam en trok er ons uit, zooals “Helper” in het boek deed. Wij moesten onze rollen habben tot aanwijzing, zooals Christiaan had. Wat zullen wij daaraan doen?’
<pb n="13"/>
vraagde Jo, verrukt over dien inval, die een kleurtje gaf aan de zeer drooge taak van haar plicht te doen.</p>
<p>‘Ziet op Kerstmorgen maar eens onder uw kussen, daar zult gij uw gids vinden,’ zeide mevrouw March.</p>
<p>Zij spraken over het nieuwe plan, terwijl de oude Hanna de tafel opruimde; toen werden de vier kleine werkdoosjes voor den dag gehaald, en de naalden vlogen door de lakens, die de meisjes voor tante March naaiden. Het was een vervelend werk, maar niemand was heden avond ontevreden. Zij volgden Jo's plan om de lange zoomen in vier deelen te verdeelen en noemden ze Europa, Azië, Afrika en Amerika, en kwamen zoo een heel eind vooruit, als zij de verschillende landen bespraken, die zij al zoomende moesten doortrekken.</p>
<p>Te negen uur werd het werk opgeborgen en zongen zij naar gewoonte, alvorens naar bed te gaan. Niemand, behalve Betsy, kon liefelijke muziek ontlokken aan de oude piano; maar zij kon de gele toetsen ook op zoo'n bijzondere manier aanraken, en de eenvoudige liederen, die zij zongen, op zulk eene aangename wijze begeleiden. Meta had eene stem als een lijster en zij en hare moeder leidden het kleine koor. Amy zong als een krekeltje, en Jo kwinkeleerde naar welgevallen, maar kwam altijd verkeerd uit met een triller of iets dergelijks, hetgeen de diepzinnigste melodie bedierf. Dat hadden zij altoos gedaan van het oogenblik, dat zij konden lispelen:</p>
<lg type="poem">
<l>Weet gij hoeveej hejde terren</l>
<l>Aan den bauwen hemej taan?</l>
</lg>
<p>en het was eene vaste gewoonte geworden, want de moeder was eene geboren zangeres. 's Morgens was hare stem het eerste dat gehoord werd, als zij het huis doorliep zingend als een leeuwerik; en het laatste geluid's avonds, was hetzelfde liefelijke lied, want de meisjes werden nooit te oud voor dat bekende deuntje.</p>
</div>
<div type="chapter">
<pb n="14"/>
<head rend="h3">Hoofdstuk II. <lb/>
Een vroolijk kerstfeest.</head>
<p>Jo was het eerst wakker op den grauwen schemerachtigen Kerstmorgen. Er hingen geen kousen bij den haard, en gedurende een paar minuten voelde zij zich even teleurgesteld, als toen jaren geleden haar kleine kous op den grond viel, omdat zij zoo overladen was met lekkernijen. Toen herinnerde zij zich de belofte van hare moeder, stak hare hand onder het kussen en haalde er een roodgebonden boek uit. Zij kende het zeer goed, want het was de mooie oude geschiedenis van het beste leven, dat ooit geleid is, en Jo gevoelde, dat het een trouwe gids was voor elken pelgrim die de lange reis ging aanvaarden. Zij maakte Meta wakker met ‘een gelukkig Kerstfeest’ en verzocht haar eens gauw te zien, wat onder haar kussen lag. Een groen boek kwam te voorschijn met hetzelfde plaatje voorzien en een paar woorden door hare moeder geschreven, waardoor het eenige geschenk zeer kostbaar werd in de oogen der meisjes. Weldra werden Betsy en Amy ook wakker, zochten en vonden haar boeken ook spoedig - het eene grijs, het andere blauw; en alle vier zaten zij er naar te kijken en over te praten, terwijl het oosten rood gekleurd werd door den aanbrekenden dag.</p>
<p>In weerwil van hare kleine ijdelheden bezat Margaretha een zacht en vroom gemoed, dat onbewust een goeden invloed uitoefende op hare zusters, vooral Jo, die haar teederlijk lief had en haar gehoorzaamde, omdat zij haar op zulk eene vriendelijke manier ten beste raadde.</p>
<p>‘Meisjes,’ zeide Meta ernstig, en keek van het verwarde hoofd naast haar naar de twee kleine nachtmutsjes in de andere kamer, ‘moeder verlangt, dat wij de boeken zullen lezen en liefhebben en er naar handelen, en wij moeten er dadelijk mede beginnen. Wij waren er vroeger heel trouw in, maar sedert vader wegging en al de drukten van den oorlog ons uit ons gewone doen brachten, hebben
<pb n="15"/>
wij veel verwaarloosd. Gij kunt doen, wat gij wilt; maar <hi rend="i">ik</hi> zal mijn boek hier op tafel laten liggen en er elken morgen, als ik wakker word, wat in lezen, want ik weet, dat het mij goed zal doen en mij den ganschen dag zal helpen.’</p>
<p>Toen opende zij haar nieuwe boek en begon te lezen. Jo sloeg een arm om haar heen en las ook, tegen Meta aangeleund, met eene zeldzame vredige uitdrukking, op haar beweeglijk gelaat.</p>
<p>‘Wat is Meta toch goed! Kom, Amy, laten wij ook gaan lezen. Ik zal u helpen met de moeilijke woorden, en zij zullen het ons wel uitleggen, als wij iets niet begrijpen,’ fluisterde Betsy, die zeer onder den indruk was van de mooie boeken en het voorbeeld harer zuster.</p>
<p>‘Ik ben blij, dat het mijne blauw is,’ zeide Amy, en toen werd het zeer stil in de kamers, terwijl de bladzijden zachtjes omgeslagen werden en het winterzonnetje naar binnen sloop en de frische ernstige gezichtjes een Kerstgroet bracht.</p>
<p>‘Waar is moeder?’ vraagde Meta, toen zij en Jo een half uur later naar beneden liepen om voor het geschenk te bedanken.</p>
<p>‘De hemel mag het weten. Het een of andere arme schepsel kwam bedelen en je ma ging er dadelijk heen om te zien, wat zij noodig had. Er is geen tweede zoo op de wereld, om zoo maar eten en drinken en kleêren en brandstof weg te geven,’ zeide Hanna, die in het gezin gewoond had, sedert Meta geboren werd, en door allen meer als eene vriendin dan eene meid werd beschouwd.</p>
<p>‘Zij zal wel gauw terugkomen, denk ik; maak dus maar alles klaar,’ zeide Meta en zag de cadeaux nog eens na, die in een mandje bijeen lagen en onder de canapé verborgen waren, om op het rechte oogenblik voor den dag te komen. ‘Maar waar is Amy's fleschje eau de cologne?’ voegde zij er bij.</p>
<p>‘Zij heeft het een oogenblik geleden weggenomen en is er meê heengeloopen, om er een lint of zoo iets om te doen,’ antwoordde Jo, door de kamer springende, om de eerste stijfheid weg te dansen van de nieuwe pantoffels.</p>
<p>‘Wat zien mijne zakdoeken er netjes uit, doen zij niet?
<pb n="16"/>
Hanna heeft ze voor mij gewasschen en gestreken en ik heb ze alleen gemerkt,’ zeide Betsy, met voldoening ziende op de min of meer onregelmatige letters, die haar zooveel moeite gekost hadden.</p>
<p>‘Och goed schaap, daar heeft zij er nu waarlijk “Moeder” opgezet in plaats van “M. March”; hoe grappig!’ riep Jo en nam er een in de hand.</p>
<p>‘Is het niet goed? Ik dacht, dat het beter was het zoo te doen, omdat Meta's letters ook ‘M.M. zijn, en ik liever niet wou, dat iemand anders ze gebruikte dan moeder,’ zeide Betsy verlegen.</p>
<p>‘Het is heel goed zoo, Bets, en heel aardig bedacht; heel slim ook, want nu is er geen vergissing mogelijk. Zij zal er erg blij meê zijn, dat weet ik,’ zeide Meta met een afkeurend gebaar voor Jo en een glimlach voor Bets.</p>
<p>‘Daar is moeder, stop het mandje gauw weg!’ riep Jo, toen er een deur werd dicht gedaan en stappen in den gang weêrklonken. Amy kwam haastig binnen, en keek eenigzins verlegen, toen zij zag, dat al de zusters op haar wachtten.</p>
<p>‘Waar zijt gij geweest, en wat houdt ge daar achter uw rug?’ vraagde Meta, verbaasd, dat luie Amy, naar haar mantel en hoed te oordeelen, zoo vroeg reeds was uitgeweest.</p>
<p>‘Lach mij niet uit Jo; ik had gewild, dat niemand het van te voren gemerkt had, ik wilde alleen maar het kleine fleschje verruilen voor een groot, en ik heb er <hi rend="i">al</hi> mijn geld voor gegeven, en ik zal waarlijk probeeren niet meer zelfzuchtig te zijn.’</p>
<p>Al sprekende liet Amy de mooie flesch zien, die in plaats van de goedkoope was gekomen; en zag er zoo ernstig en nederig uit in haar streven naar zelfverloochening, dat Meta haar omhelsde en Jo haar de bovenste beste noemde, terwijl Betsy naar het raam liep en hare mooiste roos plukte, om de statige flesch te versieren.</p>
<p>‘Ziet ge, ik schaamde mij over mijn cadeau, na ons praten en lezen over goed te zijn, daarom ben ik gauw uitgegaan en heb het dadelijk verruild, en ik ben er zóó blij om, want nu is het mijne het mooiste.’</p>
<p>Weder werd de voordeur toegedaan en de mand vloog
<pb n="17"/>
onder de canapé en de meisjes renden naar de tafel, vol verlangen uitziende naar het ontbijt.</p>
<p>‘Een gelukkig Kerstfeest, moeder! En nog vele jaren na dezen! Dank u wel voor uwe boeken; we hebben er al in gelezen, en zijn van plan het elken dag te doen,’ riepen zij in koor.</p>
<p>‘Een gelukkig Kerstfeest, mijne dochtertjes! Ik ben blij, dat gij dadelijk begonnen zijt en hoop, dat gij er meê voort zult gaan. Maar ik moet u eerst iets vertellen, voordat wij gaan zitten. Niet ver van ons huis is eene arme vrouw met een pas geboren kindje. Zes kinderen zijn bij elkander in één bed gekropen om niet te bevriezen, want zij hebben geen vuur. Er is niets om te eten; en het oudste jongetje kwam mij vertellen, dat zij honger en koû leden. Meisjes, wilt gij hun uw ontbijt geven voor een Kerstgeschenk?’</p>
<p>Zij waren allen buitengewoon hongerig, daar zij reeds bijna een uur gewacht hadden en gedurende een oogenblik sprak niemand; maar ook slechts één oogenblik, want Jo riep onstuimig:</p>
<p>‘Ik ben zoo blij, dat u kwaamt, voordat wij begonnen hadden.’</p>
<p>‘Mag ik meêgaan en alles helpen dragen voor de arme kindertjes?’ vraagde Betsy.</p>
<p>‘Ik zal de room en de broodjes brengen,’ zeide Amy, manmoedig afstand doende van de dingen, daar zij het meest van hield.</p>
<p>Meta was reeds bezig de kadetjes en krentekoeken te smeeren en stapelde ze op een grooten schotel.</p>
<p>‘Ik dacht wel, dat gij het doen zoudt,’ zeide mevrouw March, tevreden glimlachend. ‘Gij kunt allen medegaan om mij te helpen, en als wij terugkomen, zullen wij met boterhammen en melk ontbijten en van middag onze schade inhalen.’</p>
<p>Zij waren spoedig gereed, en de optocht zette zich in beweging. Het was gelukkig nog vroeg, en zij gingen door achterstraatjes; weinig menschen zagen haar dus en niemand lachte de grappige processie uit. Zij kwamen in eene armoedige, leêge, ellendige kamer, met gebroken ruiten, zonder vuur, gescheurde dekens, eene zieke moeder, een schreiend kindje, en een troepje bleeke, hongerige kin-<pb n="18"/>deren onder ééne oude deken gestopt, in de hoop van warm te blijven. Wat zetten zij groote oogen op, en hoe glimlachten de blauwe lippen, toen de meisjes binnen kwamen!</p>
<p>‘Ach, lieber Gott! dat zijn goede engelen, die U ons zendt!’ zeide de arme vrouw, en stortte tranen van vreugde.</p>
<p>‘Grappige engelen, met hoeden en polsmofjes,’ zeide Jo, en maakte ze aan het lachen. Binnen weinige minuten zag het er waarlijk uit, alsof goede geesten aan het werk waren geweest. Hanna, die wat hout had gebracht, maakte een vuurtje aan en stopte de gebroken ruiten met oude hoeden en haar eigen doek. Mevrouw March gaf de moeder wat thee en sago, en troostte haar door beloften van hulp, terwijl zij het kleine kindje zoo teeder aankleedde, alsof het haar eigen was geweest. De meisjes dekten intusschen de tafel, plaatsten de kinderen om het vuur, en voederden hen, alsof zij hongerige vogeltjes waren, lachten en praatten, en probeerden om hunne grappig gebroken taal te begrijpen.</p>
<p>‘Das ist gute!’ ‘Die engel-kinder!’ riepen de arme schapen, terwijl zij zaten te eten, en hunne verkleumde handjes in den heerlijken gloed koesterden. De meisjes waren nooit te voren engelachtige kinderen genoemd, en vonden het heel aardig, vooral Jo, die sints hare geboorte beschouwd was als ‘een Sancho.’ Dat was een recht gelukkig ontbijt, hoewel zij er niets van kregen; en toen zij naar huis gingen, zooveel geluk achterlatende, waren er geloof ik in de gansche stad niet vier vroolijker schepseltjes dan de hongerige kleine meisjes, die haar ontbijt weggaven en zich op den Kerstmorgen tevreden stelden met brood en melk.</p>
<p>‘Dat is zijne naasten liever hebben dan zich zelven, en ik mag het wel,’ zeide Meta, terwijl de meisjes haar cadeaux uitstalden; terwijl hare moeder boven bezig was met het uitzoeken van eenige kleêren voor de arme Hummels.</p>
<p>Het was niet eene bijzonder prachtige vertooning, maar er was veel liefde in de kleine pakjes; en de groote vaas met roode rozen, witte chrysanthemums en afhangende wingerdranken, die in het midden stond, gaf bepaald een elegant aanzien aan de tafel.</p>
<p>‘Daar komt zij! Sla aan, Bets! Doe de deur open,
<pb n="19"/>
Amy. Drie hoera's voor moeder!’ riep Jo heen en weêr springend, terwijl Meta naar hare moeder liep om haar naar de eereplaats te geleiden.</p>
<p>Betsy speelde haar vroolijkste marsch, Amy rukte de deur open, en Meta leidde hare moeder met de grootste waardigheid op. Mevrouw March was tegelijk verbaasd en geroerd; en glimlachte met de oogen vol tranen, terwijl zij hare cadeaux bezichtigde en de briefjes las, die ze vergezelden. De pantoffels werden dadelijk aangetrokken, een nieuwe zakdoek ging aanstonds in den zak, bevochtigd met Amy's eau de cologne, de roos werd in hare japon gestoken, en de mooie handschoenen werden verklaard keurig te passen.</p>
<p>Er werd heel wat gelachen, gekust en verteld op de eenvoudige gezellige manier, die deze huiselijke feesten op het oogenblik zelf zoo prettig maken, en zulke eene liefelijke herinnering achterlaten, en toen gingen allen weêr aan het werk.</p>
<p>De morgendrukten namen zooveel tijd in, dat het overige van den dag gewijd werd aan toebereidselen voor de avondvermakelijkheden. Daar de meisjes nog te jong waren om dikwijls naar de komedie te gaan, en niet rijk genoeg om zich groote uitgaven te veroorloven voor private voorstellingen, moesten zij hare verbeelding te hulp roepen, en daar de noodzakelijkheid de moeder is der uitvinding, maakten zij zelve alles, wat zij noodig hadden. Sommige van hare voortbrengselen waren wezenlijk heel aardig; gitaars van bordpapier, antieke lampen van ouderwetsche sauskommetjes gemaakt en met zilverpapier beplakt, prachtige japonnen van oud katoen, schitterend van tinnen loovertjes uit een fabriek van ingelegd zuur afkomstig, wapenrustingen met dezelfde soort van edelgesteenten versierd: - afval van de deksels van tinnen zuurpotten. Het huisraad werd gewoonlijk ten onderste boven gehaald en de groote kamer was het tooneel van menig onschuldig feest.</p>
<p>Heeren werden niet toegelaten; dus kon Jo naar hartelust de rol der mannen op zich nemen, en zij schepte onuitputtelijk behagen in een paar bruinleêren laarzen, die zij van een vriend gekregen had, die eene dame kende, die een acteur kende. Deze laarzen, een oude floret en een
<pb n="20"/>
half versleten wambuis, dat eens door een schilder gebruikt was voor eene schilderij, waren Jo's grootste schatten en kwamen bij elke gelegenheid te voorschijn. Daar het gezelschap uit zoo weinig leden bestond, moesten de twee voornaamste acteurs noodzakelijk verscheidene rollen op zich nemen; en zij verdienden ongetwijfeld eenigen lof voor de inspanning, die zij zich getroostten, om drie of vier verschillende rollen van buiten te leeren, het eene pak met het andere te verwisselen en daarenboven de zorg voor het tooneel op zich te nemen. Het was eene uitmuntende oefening voor het geheugen, een onschuldig genoegen, en nam menig uur in, dat anders doorgebracht zou zijn in ledigheid, verveling of minder goed gezelschap.</p>
<p>Op Kerstavond nam een dozijn meisjes plaats in het ledikant, dat de loge voorstelde, en zat achter de blauwe en geele sitsen gordijnen in een staat van gespannen verwachting. Er was nog al geritsel en gefluister achter het gordijn, het rook nog al naar het stoomen eener lamp, en af en toe hoorde men het gesmoord gegichel van Amy, die gewoonlijk eenigszins zenuwachtig werd, door de oogenblikkelijke opwinding. Weldra luidde de bel, de gordijnen werden weggetrokken, en de tragedie nam een aanvang.</p>
<p>‘Een somber woud,’ volgens het eenige programma, werd voorgesteld door enkele heesters en potten, een stuk groen baai op den vloer en een hol op den achtergrond. Dit hol had een paardendek tot dak, schrijflessenaars tot muren, en daar binnen brandde een klein oventje in volle kracht; een zwart potje stond er op en eene oude heks boog er zich over heen. Het tooneel was donker, en de gloed van den oven maakte een fraai effekt, vooral daar er wezenlijk stoom kwam uit den ketel, toen de heks er den deksel afnam. De toeschouwers kregen een oogenblik om van de eerste verbazing te bekomen; toen kwam Hugo, de ellendeling, voor, met een kletterend zwaard op zijde, een gedeukten hoed, zwarten baard, geheimzinnigen mantel en de laarzen. Na een poosje zeer opgewonden heen en weêr gestapt te hebben sloeg hij zich tegen het voorhoofd, barstte los in een wild gezang en bezong den haat, dien hij Roderigo toedroeg, de liefde, die hij voor Zara koesterde en zijn lieftallig besluit om den een te dooden en de an-<pb n="21"/>dere voor zich te winnen. De grove tonen van Hugo's stem, die nu en dan in een luid geschreeuw overgingen, wanneer zijn gevoel hem te sterk werd, waren zeer indrukwekkend, en de toeschouwers juichten hem toe, zoodra hij maar even stil hield om adem te scheppen. Hij boog zich met het air van iemand, die gewoon is aan bijval, ging naar de grot en gelastte Hagar er uit te komen, met een gebiedend: ‘Heilo ho! oude heks, ik heb u noodig!’</p>
<p>Daar kwam Meta aan, met grijs paardenhaar, dat haar over het gezicht hing, een rood en zwart gewaad, een staf, en kabalistische teekens op haar mantel. Hugo verlangde een drankje van haar, om Zara's liefde te winnen en een, om Roderigo van kant te maken.</p>
<p>Hagar beloofde beiden in een fraai dramatisch lied en slaagde er in den geest op te roepen, die den minnedrank moest brengen:</p>
<lg type="poem">
<l>‘Daal neder, gevleugelde geest, o, daal neêr,</l>
<l>Verlaat uwe woning bij 't geestenheir!</l>
<l>Gij, dochter der rozen, weldadige fee,</l>
<l>Ai, breng ons uw kostlijken liefdedrank meê.</l>
<l>Maar maak hem heel geurig, heel zoet en heel sterk,</l>
<l>Opdat hij recht spoedig volbrenge zijn werk.</l>
<l>Ja kom, goede geest, en voldoe aan den wensch</l>
<l>Van dezen verliefden wanhopigen mensch.’</l>
</lg>
<p>Een zachte muziek weêrklonk, en toen verscheen uit den achtergrond der grot eene kleine, in wolken van gaas gehulde gedaante, met schitterende vleugels, gouden lokken, en eene krans van rozen op het hoofd. Een staf zwaaiende, zong zij:</p>
<lg type="poem">
<l rend="; 2tab">‘Hier daal ik neêr</l>
<l rend="; 2tab">Uit hooger sfeer,</l>
<l rend="; 1tab">Ver boven lucht en maan;</l>
<l rend="; 1tab">En bied den drank u aan.</l>
<l rend="; 2tab">Hij werkt zeer snel -</l>
<l rend="; 2tab">Gebruik hem wel,</l>
<l>Opdat de kracht niet moog' vergaan,’</l>
</lg>
<p>en liet een klein verguld fleschje vallen voor de voeten der heks, waarna de geest verdween. Een ander lied van Hagar riep een tweeden geest te voorschijn, geen liefelijke, want - bons, daar kwam een leelijke dwerg, stootte een
<pb n="22"/>
antwoord uit en wierp een donker fleschje naar Hugo, waarna hij met een spotachtig gelach vertrok. Hugo kweelde zijne dankbetuigingen, stak de drankjes in zijne laarzen en ging heen; en Hagar deelde het publiek mede, dat zij hem, omdat hij in vervlogen tijden enkele van hare vrienden had gedood, gevloekt heeft en voornemens is zijne plannen te verijdelen en zich zoodoende op hem te wreken. Toen viel het gordijn, en de toeschouwers rustten uit onder het genot van kandij, en bespraken de verdiensten van het stuk.</p>
<p>Er werd heel wat getimmerd, voordat het gordijn weêr weggetrokken werd; maar toen het duidelijk werd welk een meesterstuk er vervaardigd was, klaagde niemand over het oponthoud. Het was waarlijk prachtig! Een toren reikte tot aan de zoldering; halfweg zag men een venster, waarin eene lamp stond te branden, en achter het witte gordijn verscheen Zara in eene bekoorlijke blauwe japon met zilver versierd, in afwachting van Roderigo. Hij kwam, prachtig gekleed, met eene gepluimde muts, rooden mantel, kastanjebruine lokken, een gitaar, en de laarzen natuurlijk. Nederknielend aan den voet van den toren, bracht hij in smeltende tonen eene serenade. Zara antwoordde en stemde er, na een gezongen gesprek, in toe met hem te vluchten. Toen kwam het glanspunt van den avond. Roderigo haalde een touwladder te voorschijn, van vijf treden voorzien, wierp het eene eind omhoog en noodigde Zara uit om af te dalen. Angstig stapte zij in het venster, legde hare hand op Roderigo's schouder, en maakte zich juist gereed om bevallig naar beneden te springen, toen zij, ‘helaas, helaas, om Zara's wil!’ haar sleep vergat, hij bleef in het raam haken; de toren wankelde, helde over, viel met een slag naar beneden en begroef de ongelukkige gelieven onder de bouwvallen!</p>
<p>Een algemeen gegil verhief zich, toen de bruine laarzen zich wild heen en weêr bewogen tusschen de ruïne, en een goudlokkig hoofdje te voorschijn kwam met den uitroep: ‘Ik heb 't je wel gezegd! ik heb 't je wel gezegd!’ Met verwonderlijke tegenwoordigheid van geest vloog Don Pedro, de wreed vader toe en rukte er zijne dochter uit, met een gejaagd ter zijde: ‘Lach niet, doe alsof alles in orde is!’ beval Roderigo op te staan, en verbande hem woedend en
<pb n="23"/>
toornig uit zijn koninkrijk. Hoewel hij klaarblijkelijk verdoofd was door den val, trotseerde Roderigo den ouden heer en weigerde om zich van de plaats te verroeren. Dit onverschrokken voorbeeld vuurde Zara's moed aan; zij ook weêrstond haar vader, en hij beval, dat beiden naar de donkerste gevangenissen van zijn kasteel zouden gebracht worden. Een dappere kleine bediende kwam vervolgens binnen, met ketenen beladen, en voerde hen weg met een zeer verschrikt gelaat, en vergat klaarblijkelijk de speech, die hij had behooren op te zeggen.</p>
<p>Het derde bedrijf was de zaal in het kasteel; hier kwam Hagar weêr op de planken, om de gelieven te bevrijden en Hugo van kant te maken. Zij hoort hem komen en verbergt zich; ziet, dat hij de drankjes in twee bekers wijn doet en hoe hij den bedeesden kleinen bediende gelast: ‘Breng dien wijn naar de gevangenen in hunne cel en zeg hun, dat ik weldra kom.’ De bediende roept Hugo ter zijde, om hem iets mede te deelen, en Hagar verwisselt de twee bekers met twee anderen, die geen kwaad bevatten. Ferdinando, de bediende, brengt ze weg en Hagar zet den beker met het vergif voor Roderigo bestemd, weêr op de tafel. Hugo, die na een langdurig gekweel dorstig begint te worden, drinkt hem leêg, raakt zijne bezinning kwijt, en valt na de noodige stuiptrekkingen op den grond en sterft, terwijl Hagar hem mededeelt, wat zij gedaan heeft in een krachtig melodieus lied.</p>
<p>Dat was inderdaad een treffend tooneel; al mochten sommigen ook meenen, dat het plotseling te voorschijn komen van eene massa lange lokken, het effect van den dood des ellendelings min of meer bedierf. Hij werd voorgeroepen en kwam heel zedig te voorschijn, Hagar bij de hand leidende, wier gezang mooier werd gevonden, dan al het andere te zamen genomen.</p>
<p>Het vierde bedrijf stelde den wanhopigen Roderigo voor, op het punt van zich zelven te doorsteken, omdat men hem gezegd had, dat Zara hem ontrouw geworden was. Reeds mikte hij de dolk op zijn hart, toen eensklaps een liefelijk lied onder zijn venster wordt aangeheven, waarin hem gezegd wordt, dat Zara getrouw bleef, maar in gevaar verkeert, en dat hij haar, indien hij slechts wil, kan redden.
<pb n="24"/>
Er wordt een sleutel naar binnen geworpen, die de deur kan openen, en in eene vervoering van vreugde rukt hij zijne ketenen los, en snelt weg om zijne geliefde te vinden en te bevrijden.</p>
<p>Het vijfde bedrijf begint met een stormachtig gesprek tusschen Zara en Don Pedro. Hij wil, dat zij in een klooster zal gaan, maar zij wil er niet van hooren, en is op het punt van flauw te vallen, als Roderigo binnen vliegt en hare hand vraagt. Don Pedro weigert, omdat hij niet rijk is. Zij schreeuwen en maken geweldig misbaar, maar kunnen het niet eens worden, en Roderigo is juist van plan de uitgeputte Zara weg te dragen, als de bedeesde bediende binnenkomt met een brief en een zak van Hagar, die op geheimzinnige wijze verdwenen is. De brief deelt het gezelschap mede, dat zij ongehoorde rijkdommen op het jonge paar doet nederdalen en Don Pedro een vreeselijken vloek toezendt, als hij ze niet gelukkig maakt. De zak wordt opengemaakt en eene menigte tinnen geldstukjes vallen op het tooneel, zoodat het weldra schittert van al die pracht. Dit verzacht den strengen vader geheel en al; hij geeft zonder eenige tegenwerping zijne toestemming, allen stemmen samen in een vroolijk lied, en het gordijn valt, terwijl de gelieven voor Don Pedro geknield liggen in de allerbevalligste houding, om zijn zegen te ontvangen.</p>
<p>Een luid applaudissement volgde, maar werd plotseling gesmoord; want het bed, waarop het amfitheater gebouwd was, viel eensklaps in en verzwolg het opgewonden publiek. Roderigo en Don Pedro vlogen te hulp en allen werden ongedeerd weêr opgehaald, hoewel de meesten sprakeloos waren door het lachen. Het tumult was nauwelijks tot bedaren gekomen, toen Hanna binnenkwam met ‘de komplimenten van mevrouw March, en of de dames beneden wilden komen om te soupeeren.’</p>
<p>Dit was eene verrassing zelfs voor de spelers, en toen zij de tafel zagen, keken zij elkander aan in opgetogen verbazing. Dat was juist iets voor moeder, om ze eens te trakteeren; maar zoo iets moois als dit was ongehoord, sedert de vervlogen dagen van overvloed. Er was roomijs, wezenlijk twee schaaltjes, rood en wit, en koek, en vruchten
<pb n="25"/>
en heerlijke Fransche bonbons, en in het midden van de tafel stonden vier groote bouquetten van kasbloemen! Zij waren geheel en al buiten adem, en keken eerst naar de tafel, en toen naar hare moeder, die er uitzag, alsof zij volop genoot.</p>
<p>‘Zijn het goede feeën?’ vraagde Amy.</p>
<p>‘Het is Sint Nicolaas,’ zeide Betsy.</p>
<p>‘Moeder heeft het gedaan,’ en Meta lachte met haar vriendelijksten glimlach, in weerwil van haar grijzen baard en witte wenkbrauwen.</p>
<p>‘Tante March had eene goede bui, en zond al dat lekkers,’ riep Jo met eene plotselinge ingeving.</p>
<p>‘Allemaal mis; de oude heer Laurence zond het,’ antwoordde mevrouw March.</p>
<p>‘De grootvader van het jongetje Laurence! Wat ter wereld bracht dat in zijn hoofd? Wij kennen hem niet,’ riep Meta.</p>
<p>‘Hanna vertelde aan eene van zijne dienstboden uwe ontbijtpartij; hij is een zonderling oud heer, maar dat beviel hem. Hij kende mijn vader jaren geleden, en hij zond mij van middag een beleefd briefje, waarin hij mij verlof vraagde zijne vriendelijke gevoelens jegens mijne kinderen te mogen toonen, door eenige lekkernijen te zenden tot viering van den dag. Ik kon niet weigeren, en zoo komt het, dat gij van avond een feestje hebt om u schadeloos te stellen voor uw ontbijt van melk en brood.’</p>
<p>‘Die jongen heeft hem dat in het hoofd gebracht, daar ben ik zeker van! Hij is een beste jongen, en ik wou maar, dat wij kennis met hem konden maken. Hij ziet er uit, alsof hij het heel prettig zou vinden om ons te kennen; maar hij is verlegen en Meta is zoo deftig, zij wil niet hebben, dat ik in het voorbijgaan eens tegen hem spreek,’ zeide Jo, terwijl de schaaltjes rondgingen, en het ijs onder verrukte uitroepen van o! en ach! aanmerkelijk begon te verminderen.</p>
<p>‘Bedoelt gij de menschen, die in het groote huis hier naast wonen?’ vraagde eene der meisjes. ‘Mijne moeder kent mijnheer Laurence wel, maar zegt, dat hij heel trotsch is, en niet graag met zijne buren omgaat. Hij houdt zijn kleinzoon altijd in huis, behalve wanneer hij gaat rijden of
<pb n="26"/>
wandelen met zijn gouverneur, en hij laat hem vreeselijk hard studeeren. Wij hebben hem op onze partij gevraagd, maar hij kwam niet. Moeder zegt, dat hij heel aardig is, hoewel hij nooit tegen meisjes spreekt.’</p>
<p>Onze kat was weggeloopen, en hij bracht haar terug en wij stonden samen te praten over de schutting, over het balspel en zoo al meer, en konden best overweg, toen hij Meta zag aankomen en wegliep. Ik ben vast van plan op een goeden dag kennis met hem te maken, want hij heeft eene opvroolijking noodig, daar ben ik vast van overtuigd,’ zeide Jo beslist.</p>
<p>‘Ik vind hem welgemanierd en fatsoenlijk, zoodat ik er niets tegen hebt, dat gij kennis met hem maakt, als de gelegenheid zich voordoet. Hij bracht de bloemen zelf, en als ik gerust geweest was op hetgeen boven voorviel, zou ik hem gevraagd hebben om te blijven. Hij zag er zoo nieuwsgierig uit, toen hij bij het weggaan al de pret boven hoorde, terwijl hij zelf geen pleizier had.’</p>
<p>‘Het is een zegen, dat u het niet deedt, moeder,’ lachte Jo, en keek naar hare laarzen. ‘Maar wij zullen mettertijd eene andere voorstelling geven, die hij <hi rend="i">wel</hi> mag zien. Misschien helpt hij ons wel spelen; zou dat niet heerlijk zijn?’</p>
<p>‘Ik heb nog nooit een bouquet gehad, wat is dit een mooie,’ en Meta beschouwde hare bloemen met de grootste aandacht.</p>
<p>‘Zij <hi rend="i">zijn</hi> beelderig, maar Betsy's rozen zijn mij nog liever,’ zeide mevrouw March en frommelde aan het halfdoode bouqetje in haar ceintuur.</p>
<p>Betsy kroop tegen haar aan en fluisterde zacht: ‘Ik wou, dat ik mijn ruiker aan vader kon zenden. Ik ben bang, dat hij niet zulk een vroolijk Kerstfeest heeft als wij.’</p>
</div>
<div type="chapter">
<pb n="27"/><head rend="h3">Hoofdstuk III. <lb/>
De jonge Laurence.</head>
<p>‘Jo! Jo! waar zijt ge?’ riep Meta onder aan den zoldertrap.</p>
<p>‘Hier,’ antwoordde eene doffe stem van boven, en toen Meta de trappen opgeloopen was, vond zij hare zuster bezig met appels te eten en te schreien over ‘De erfgenaam van Redclyffe’, met een dikken doek om, op een driepootige canapé bij het zonnige venster. Dit was Jo's geliefkoosde toevlucht, en hier sloot zij zich gaarne op met een half dozijn appelen en een mooi boek, om te genieten van de stilte en het gezelschap van een lievelingsrat, die daar dichtbij huisde en zich niet aan haar stoorde. Toen Meta kwam, trok Knabbelaar zich in haar hol terug. Jo veegde hare tranen af en wachtte geduldig op het nieuws.</p>
<p>‘Verbeeld je eens hoe heerlijk! een invitatiekaart van mevrouw Gardiner voor morgen avond!’ riep Meta, met het kostbaar dokument wuivend, en toen met jeugdige opgewondenheid voorlezend:</p>
<p>‘“Het zal mevrouw Gardiner veel genoegen doen mejuffrouw March en mejuffrouw Josephine March tegenwoordig te zien bij de danspartij, die zij voornemens is op nieuwsjaarsavond te geven.” Moeder vindt het goed, dat wij gaan; maar <hi rend="i">wat</hi> zullen wij aandoen?’</p>
<p>‘Dat behoeft ge niet te vragen, daar ge heel goed weet, dat wij niets anders kunnen aandoen, dan onze popeliens, omdat wij niets anders hebben,’ antwoordde Jo met een vollen mond.</p>
<p>‘Had ik maar een zijden japon!’ zuchtte Meta; ‘moeder zegt, dat ik er misschien een krijgen zal, als ik achttien ben; maar twee jaar is een eeuwige tijd om te wachten.’</p>
<p>‘O kom, onze popeliens zijn precies zij, en zij zijn goed genoeg voor ons. De uwe is zoo goed als nieuw, maar ik vergat, dat ik de mijne gescheurd en gebrand heb, wat zal ik toch doen? Dat gezengde is geducht te zien, en ik kan er niets uitnemen.’</p>
<pb n="28"/>
<p>‘Ge moet maar stil blijven zitten en u niet van achteren laten zien; van voren is alles in orde. Ik krijg een nieuw lint voor mijn haar, en moeder zal mij hare kleine juweelen broche leenen, en mijne nieuwe lage schoentjes zijn keurig en mijne handschoenen kunnen nog wel eens meê, hoewel ze niet zoo frisch meer zijn als ik wel zou wenschen.’</p>
<p>‘De mijne zijn bedorven door limonade, en ik kan geene nieuwe koopen, dus zal ik maar zonder moeten gaan,’ zeide Jo, die zich nooit veel om haar toilet bekommerde.</p>
<p>‘Ge moet handschoenen hebben, of ik ga niet,’ riep Meta vastbesloten. ‘Handschoenen zijn van nog meer belang dan iets anders; gij kunt zonder die niet dansen, en als gij het niet doet, zal ik mij <hi rend="i">zoo</hi> schamen.’</p>
<p>‘Dan zal ik maar stil blijven zitten; ik geef niet veel om deftige dansen, ik vind het niets aardig zoo rond te zeilen, ik vind het veel prettiger rond te vliegen en allerlei bokkesprongen te maken.’</p>
<p>‘Gij kunt moeder niet om een paar nieuwe vragen, zij zijn zoo duur en ge zijt zoo slordig. Zij zeide, toen gij de andere bedorven hadt, dat gij dezen winter geen nieuwe kreegt. Kunt ge er niets op bedenken?’ vraagde Meta bezorgd.</p>
<p>‘Ik kan ze in mijne hand moffelen, dan kan niemand zien, hoe vol vlekken zij zijn, dat is al wat ik kan doen. Neen! ik weet wat, laat ons ieder één goeden aantrekken en een slechten in onze hand houden, vindt ge dat niet goed?’</p>
<p>‘Uwe handen zijn grooter dan de mijne, en gij zult mijn handschoen vreeselijk uitrekken,’ begon Meta, wier handschoenen eene teêre plek in haar hart besloegen.</p>
<p>‘Dan zal ik maar zonder gaan. Ik geef er niet om wat de menschen zeggen,’ riep Jo, haar boek weêr opnemende.</p>
<p>‘Och neen, neem hem dan maar liever; maar och, wees er netjes op, en gedraag je ordentelijk; houd je handen niet op den rug, en sta niet te staren en zeg niet “potstausend” en zoo al meer, zult ge niet.’</p>
<p>‘Maak je maar niet ongerust, ik zal zoo deftig zijn als een boonestaak en geen dommigheden begaan, als ik het maar eenigszins laten kan. Ga nu het antwoord
<pb n="29"/>
maar schrijven, en laat mij mijn prachtig boek uitlezen.’</p>
<p>Meta ging dus naar beneden om ‘gaarne gebruik te maken van de vriendelijke invitatie,’ haar japon na te zien en een vroolijk lied te zingen, terwijl zij haar eenig echt kanten kraagje in orde maakte, terwijl Jo haar verhaal uitlas, hare appels opat en krijgertje speelde met Knabbelaar.</p>
<p>Op nieuwjaarsavond was de zitkamer verlaten, want de twee jongere meisjes speelden voor kamenier en de twee oudsten gingen geheel en al op in die allergewichtigste bezigheid: zich aan te kleeden voor de partij. Hoe eenvoudig de toiletjes ook waren, werd er toch wat heen en weêr geloopen, gelachen en gepraat, en op een zeker oogenblik was er eene erge brandlucht door het huis. Meta verlangde van voren een paar krullen en Jo nam op zich de papillotten met eene gloeiende tang te branden.</p>
<p>‘Moeten zij zoo rooken?’ vraagde Betsy van haren zetel op het bed.</p>
<p>‘Dat is het vocht, dat verdampt,’ zeide Jo.</p>
<p>‘Wat eene rare lucht! het ruikt net naar verbrande veeren,’ zeide Amy en streek hare eigene mooie krullen met voldoening glad.</p>
<p>‘Zie zoo, nu zal ik ze uit de papieren doen en dan zult gij eens zien, welke lieve krulletjes het zijn,’ zeide Jo en legde de tang neêr.</p>
<p>Zij haalde de papillotten uit, maar er kwamen geene krulletjes te voorschijn, want het haar kwam met de papieren mede, en de verschrikte kamenier legde een reitje kleine verbrande hoopjes op de tafel voor haar slachtoffer.</p>
<p>‘O, o, o! wat <hi rend="i">hebt</hi> gij gedaan? Ik ben geheel bedorven! Ik kan niet gaan! Mijn haar! o mijn haar! jammerde Meta, en beschouwde wanhopig het ongelijke kroes op haar voorhoofd.</p>
<p>‘Dat is alweêr mijn ongeluk! gij hadt het mij ook niet moeten vragen; ik bederf altijd alles. Ik kan niet zeggen, hoe het mij spijt, maar de tang was te heet, en zoo is het gekomen,’ kermde de arme Jo, en zag met tranen van berouw naar de zwarte poffertjes.</p>
<p>‘Het is nog niet bedorven; maak er maar kroes van en bind dan het lint er achter, dat lijkt nog al op de
<pb n="30"/>
laatste mode. Ik heb er verscheidene meisjes meê gezien,’ troostte Amy.</p>
<p>‘Verdiend loon, omdat ik mij mooi wilde maken. Ik wou, dat ik mijn haar maar met rust had gelaten,’ zeide Meta wrevelig.</p>
<p>‘Dat wou ik ook, het was zoo glad en mooi. Maar het zal wel gauw weêr aangroeien,’ zeide Betsy, en kuste en troostte het geschoren lam.</p>
<p>Na eenige kleinere tegenspoeden was Meta eindelijk gereed, en door de vereenigde krachten der familie kwam Jo's haar in orde en hare japon aan. Zij zagen er heel aardig uit in hare eenvoudige kleeding, Meta in een zilvergrijsje met een blauw fluweelen lint in het haar, kanten kraag en mouwen en de juweelen broche; Jo in een licht wijnkleurtje met een stijf linnen heerenboordje en een paar witte chrysantemums als eenig versiersel. Ieder trok één netten lichten handschoen aan, en ieder hield een bevlekten in de andere hand, en allen verklaarden, dat het zoo heel best kon en heel vlug stond. Meta's hooggehakte schoentjes waren vreeselijk nauw en deden haar pijn, hoewel zij dat niet wilde erkennen; en Jo's negentien haarspelden schenen allen regelrecht in haar hoofd gestoken te zijn, hetgeen niet precies vermakelijk was; maar, lieve deugd! liever sterven, dan niet naar de mode zijn.</p>
<p>‘Veel pleizier, lieve kinderen,’ zeide mevrouw March, toen de zusters vroolijk wegtrippelden. ‘Eet maar niet te veel, en Hanna zal u te elf uur komen halen; gaat dan dadelijk mede.’</p>
<p>Toen het hek achter haar toeviel, riep eene stem haar nog achterna:</p>
<p>‘Meisjes! meisjes! <hi rend="i">hebt</hi> ge wel beiden een schoonen zakdoek?’</p>
<p>‘Ja, ja, een poesmooien en Meta heeft eau de Cologne op den haren,’ riep Jo en voegde er lachend bij: ‘ik geloof waarlijk, dat moeder daar nog naar vragen zou, al liepen wij allen weg voor eene aardbeving.’</p>
<p>‘Dat komt, omdat zij zoo'n goeden smaak heeft, en het is ook heel gepast; want eene dame wordt altijd gekend aan nette laarzen, handschoenen en zakdoek,’ antwoordde Meta, die er nog al veel ‘goeden smaak’ op nahield.</p>
<pb n="31"/>
<p>‘Denk er nu aan om die leelijke plek uit het gezicht te houden, Jo. Zit mijn ceintuur recht; en is mijn haar <hi rend="i">erg</hi> leelijk?’ zeide Meta, en wendde zich na eene ernstige beschouwing af van den spiegel in mevrouw Gardiner's kleedkamer.</p>
<p>‘Ik weet, dat ik het vergeten zal. Als gij mij iets ziet doen, dat niet goed is, geef mij dan maar een wenk, wilt gij?’ antwoordde Jo, en trok eens aan haar kraag en streek haastig het haar glad.</p>
<p>‘Neen, wenken is niet fatsoenlijk; ik zal mijne wenkbrauwen optrekken, als iets niet goed is, en knikken als alles in orde is. Nu, trek nu je schouders naar beneden en neem kleine stappen, en steek niet dadelijk eene hand uit als iemand aan je wordt voorgesteld, dat is geen mode.’</p>
<p>‘Hoe is het toch mogelijk al die dingen te onthouden? Ik zie er geen kans toe. Hè, wat vroolijke muziek!’</p>
<p>Zoo gingen zij naar beneden, een weinig verlegen, want zij gingen zelden naar partijen, en hoe weinig deftig deze ook was, was het toch eene gebeurtenis van gewicht voor haar. Mevrouw Gardiner, eene statige oude dame, ontving ze vriendelijk en gaf ze over aan de zorg van de oudste harer zes dochters. Meta kende Sallie en was weldra op haar gemak; maar Jo, die niet veel gaf om meisjes of meisjespraatjes, stond met haar rug tegen den muur geleund on voelde zich even weinig op hare plaats als een veulen in een bloemtuin. Een half dozijn vroolijke jongens stond in een anderen hoek der kamer over schaatsen te praten, en zij verlangde niets liever dan zich bij hen te voegen, want schaatsenrijden was een der grootste genoegens van haar leven. Zij telegrafeerde haren wensch naar Meta, maar de wenkbrau en werden zóó verschrikt opgetrokken, dat zij zich niet durfde bewegen. Niemand kwam haar aanspreken, en langzamerhand verliep het groepje in hare buurt, totdat zij geheel overbleef. Zij kon niet heen en weêr loopen en zich vermaken; want dan zou de verzengde plek te zien zijn, zoodat zij min of meer ongelukkig naar de anderen stond te kijken, totdat het dansen begon. Meta werd dadelijk gevraagd, en de nauwe schoentjes trippelden zoo vroolijk rond, dat niemand de pijn kon vermoeden, die
<pb n="32"/>
hunne eigenares met een glimlach verdroeg. Jo zag, hoe een groote roodharige jongen haar hoekje naderde, en vreezende, dat hij van plan mocht zijn haar te vragen, sloop zij in eene alkoof, die door een gordijn bedekt was, in de hoop ongestoord te kunnen kijken en zich te vermaken. Ongelukkig had een andere verlegen gast dezelfde schuilplaats gekozen; want toen het gordijn zich achter haar sloot, bevond zij zich van aangezicht tot aangezicht met ‘het jongetje Laurence.’</p>
<p>‘Lieve deugd, ik wist niet, dat hier iemand was,’ stamelde Jo, en maakte zich gereed even spoedig te verdwijnen, als zij verschenen was.</p>
<p>Maar de knaap lachte en zeide vriendelijk, hoewel hij wat verlegen keek:</p>
<p>‘Stoor u niet aan mij, maar blijf als gij er lust in hebt.’</p>
<p>‘Hinder ik u niet?’</p>
<p>‘Volstrekt niet; ik kwam alleen hier, omdat ik niet veel menschen ken, en mij in het eerst nog al vreemd voel.’</p>
<p>‘Ik ook. Ga als 't je blieft niet heen, behalve als ge liever wilt.’</p>
<p>De knaap ging weêr zitten en keek naar zijne laarzen, totdat Jo, die beleefd en spraakzaam zijn wilde, zeide:</p>
<p>‘Ik geloof, dat ik het genoegen gehad heb u vroeger te zien. Gij woont naast ons, niet waar?’</p>
<p>‘Vlak naast u;’ en hij keek op en lachte hardop; want Jo's deftigheid was nog al grappig na hun gesprek over het balspel, toen hij de kat terugbracht.</p>
<p>Dat bracht Jo op haar gemak; en zij lachte ook, terwijl zij op hartelijken toon zeide:</p>
<p>‘Wij hebben zoo'n prettigen avond gehad door uw heerlijk cadeau op Kerstavond.’</p>
<p>‘Grootpa zond het.’</p>
<p>‘Maar gij hebt hem op de gedachte gebracht, niet waar?’</p>
<p>‘Hoe gaat het met uwe kat, juffrouw March?’ vraagde de knaap, al zijn best doende om ernstig te kijken, terwijl zijne zwarte oogen glinsterden van pret.</p>
<p>‘Heel wel, dank u, mijnheer Laurence; maar ik ben niet juffrouw March, ik ben alleen maar Jo,’ antwoordde de jonge dame.</p>
<p>‘Ik ben niet mijnheer Laurence, ik ben alleen maar Laurie.’</p>
<pb n="33"/>
<p>‘Laurie Laurence; wat een vreemde naam.’</p>
<p>‘Mijn voornaam is Theodoor, maar ik houd niet van dien naam, want de jongens noemden mij Dora, en toen heb ik mij Laurie laten noemen.’</p>
<p>‘Ik heb ook een hekel aan mijn naam - zoo sentimenteel! Ik wou, dat iedereen Jo zei in plaats van Josephine. Hoe hebt gij er de jongens toe gekregen om niet langer Dora te zeggen?’</p>
<p>‘Ik ranselde ze.’</p>
<p>‘Ik kan tante March niet ranselen, dus zal ik het maar moeten verdragen,’ en Jo schikte zich met eene zucht in haar lot.</p>
<p>‘Houdt gij niet van dansen, juffrouw Jo?’ vraagde Laurie en keek alsof hij vond, dat de naam bij haar hoorde.</p>
<p>‘Ik houd er veel van, als er maar ruimte genoeg en iedereen vroolijk is. In zulk eene kamer gooi ik zeker iets om, of trap op iemands toonen, of doe iets, dat onbehoorlijk is, daarom laat ik Meta er maar voor opkomen en blijf zelve uit het gevaar. Danst gij niet?’</p>
<p>‘Soms. Weet ge, ik ben verscheidene jaren in Europa geweest, en ben nog niet lang genoeg hier om te weten, hoe alles hier toegaat.’</p>
<p>‘In Europa!’ riep Jo. ‘O vertel er mij alles van! Ik hoor zoo dolgraag over reizen vertellen.’</p>
<p>Laurie scheen geen begin te kunnen maken; maar Jo's vurige vragen brachten hem weldra op streek, en hij vertelde haar, hoe hij te Vevey op school was geweest, waar de jongens nooit hoeden droegen, en bootjes hadden op het meer, en in de vacantie met hunne meesters voetreisjes door Zwitserland deden.</p>
<p>‘Hé, wat wou ik, dat ik daar geweest was!’ riep Jo. ‘Zijt gij ook in Parijs geweest?’</p>
<p>‘Wij zijn er den vorigen winter geweest.’</p>
<p>‘Kunt gij Fransch spreken?’</p>
<p>‘Wij mochten te Vevey niet anders spreken.’</p>
<p>‘Zeg eens wat in het Fransch. Ik kan het wel lezen, maar niet goed uitspreken.’</p>
<p>‘Quel nom a cette jeune demoiselle en les pantoufles jolis?’ zeide Laurie goedhartig.</p>
<pb n="34"/>
<p>‘Wat spreekt gij het mooi! Laat eens zien, gij zeidet: “Wie is de jonge dame met die mooie schoentjes,” niet waar?’</p>
<p>‘Oui, mademoiselle.’</p>
<p>‘Dat is mijne zuster Margaretha, en dat wist gij heel goed! Vindt gij haar mooi?’</p>
<p>‘Ja, zij doet mij denken aan de Duitsche meisjes, zij ziet er zoo frisch en kalm uit en danst zoo netjes.’</p>
<p>Jo glom van genoegen bij dezen jongensachtigen lof van hare zuster en onthield het goed om het aan Meta te vertellen. Beiden gluurden en kritiseerden en keuvelden, totdat zij een gevoel hadden, alsof zij oude kennissen waren. Laurie's verlegenheid ging weldra over, want Jo's jongensmanieren vermaakten hem en zetten hem op zijn gemat, en Jo was zoo vroolijk als altijd, omdat zij niet meer aan hare japon dacht en niemand de wenkbrauwen tegen haar optrok. Zij hield meer dan ooit van het ‘Laurence jongentje’ en nam hem eens goed op, om hem aan de zusjes te kunnen beschrijven; want zij hadden geen broêrs, weinig neven, en jongens waren bijna onbekende wezens voor haar.</p>
<p>‘Krullend zwart haar, bruin vel, groote zwarte oogen, lange neus, mooie tanden, kleine handen en voeten, zoo groot als ik; heel beleefd voor een jongen, en over het geheel genomen aardig. Hoe oud zou hij zijn?’</p>
<p>De vraag lag haar op de tong; maar zij bedwong zich in tijds, en zocht het met ongewonen tact langs omwegen te weten te komen.</p>
<p>‘Gij gaat zeker gauw naar de akademie? Ik zie u dikwijls over uw boeken zitten blokken - neen, ik bedoel hard studeeren,’ en Jo bloosde over het onbeleefde ‘blokken’, dat haar ontsnapt was.</p>
<p>Laurie glimlachte, maar scheen niet geschokt en antwoordde schouderophalend:</p>
<p>‘Nog in geen twee of drie jaren; ik ga in geen geval vóórdat ik zeventien ben.’</p>
<p>‘Zijt gij pas vijftien?’ vraagde Jo, en zag den langen jongen aan, dien zij reeds zeventien jaren gegeven had.</p>
<p>‘De volgende maand word ik zestien.’</p>
<p>‘Ik wou, dat ik naar de akademie kon gaan, gij schijnt het niet zoo heel prettig te vinden.’</p>
<pb n="35"/>
<p>‘Ik heb er een hekel aan; het is pompen of pret maken; en ik vind het hier op geen van die twee manieren prettig.’</p>
<p>‘Wat zoudt gij dan willen?’</p>
<p>‘In Italië wonen en mij op mijne eigene wijze amuseeren.’</p>
<p>Jo zou erg graag gevraagd hebben, wat die eigen manier was; maar zijne zwarte wenkbrauwen zagen er nog al dreigend uit, als hij ze samentrok, daarom veranderde zij het onderwerp van gesprek en zeide, terwijl zij met haren voet de maat sloeg: ‘dat is een heerlijke polka, waarom gaat gij niet eens meêdoen?’</p>
<p>‘Als gij ook gaat,’ antwoordde hij met eene grappige lichte buiging.</p>
<p>‘Ik kan niet, ik heb het Meta beloofd, omdat....’ hier hield Jo op en wist niet, wat zij doen zou, het vertellen of lachen.</p>
<p>‘Waarom?’ vraagde Laurie nieuwsgierig.</p>
<p>‘Zult ge het aan niemand zeggen?’</p>
<p>‘Nooit.’</p>
<p>‘Wel, ik heb de slechte gewoonte van voor het vuur te staan, en dan verbrand ik mijne jurken, en zoo is deze ook gezengd, en hoewel zij netjes versteld is, is het toch te zien, en Meta zeide, dat ik maar stil moest blijven zitten, dan zou niemand het zien. Ge moogt er wel om lachen, als gij wilt, ik weet heel goed, dat het gek is.’</p>
<p>Maar Laurie lachte niet, hij zag een oogenblik naar den grond. Jo wist niet, wat van zijn gezicht te maken, totdat hij zeer vriendelijk zeide:</p>
<p>‘Stoor er u niet aan; ik zal u zeegen, wat wij doen kunnen: er is hier een lange gang, daar kunnen wij heerlijk dansen en niemand zal ons zien. Kom als 't je blieft meê.’</p>
<p>Jo bedankte hem hartelijk en ging vroolijk meê, hoewel de wensch bij haar opkwam, dat zij een paar nette handschoenen mocht hebben, toen zij het nieuwe parelkleurige paar zag, dat haar cavalier aandeed.</p>
<p>De gang was ledig en zij dansten naar hartelust, want Laurie danste heel goed en leerde haar de Duitsche polka, die Jo heel verrukkelijk vond, daar zij zoo vol leven en beweging is. Toen de muziek zweeg, zetten zij zich neder om weêr op adem te komen, en Laurie was juist midden
<pb n="36"/>
in een verhaal van een studententeest te Heidelberg, toen Meta hare zuster kwam zoeken. Zij wenkte en Jo volgde haar met tegenzin in eene zijkamer, waar zij haar op eene sofa vond zitten, bleek en met een pijnlijken voet.</p>
<p>‘Ik heb mijn enkel verzwikt. Die akelige hooge hak zwikte en deed mij afschuwelijk pijn. Het doet mij zoo zeer, dat ik bijna niet kan staan, en ik weet niet, hoe ik ooit naar huis zal komen,’ zeide zij van pijn heen en weêr wiegelend.</p>
<p>‘Ik wist wel, dat ge uw voet met die malle dingen bezeeren zoudt. Het spijt mij, maar ik weet niet wat ge doen moet, behalve een rijtuig nemen of hier den ganschen nacht blijven,’ antwoordde Jo, den armen enkel zachtjes wrijvend.</p>
<p>‘Een rijtuig is zoo duur; ik denk zelfs, dat ik er geen zal kunnen krijgen, want de meeste menschen komen in hun eigen, en de huurkoetsier woont zoover af en er is niemand, dien wij er heen kunnen zenden.’</p>
<p>‘Ik zal wel gaan.’</p>
<p>‘Neen zeker niet; het is over tienen en stikdonker. Ik kan hier ook niet blijven, want het huis is vol; Sallie heeft al een paar meisjes te logeeren. Ik zal blijven zitten, totdat Hanna komt en dan zien, hoe het gaat.’</p>
<p>‘Ik zal het Laurie vragen; hij zal wel gaan,’ zeide Jo en haar gelaat klaarde op bij die gedachte.</p>
<p>‘Lieve deugd, neen, vraag het niet en zeg het aan niemand. Krijg mijne overschoenen en zet deze schoentjes bij ons goed. Ik kan niet meer dansen; maar zoodra het souper is afgeloopen, moet gij op de wacht gaan staan voor Hanna en mij dadelijk waarschuwen, als zij komt.’</p>
<p>‘Zij gaan nu soupeeren. Ik zal bij u blijven, dat doe ik liever.’</p>
<p>‘Neen, Jolief, ga mij liever een kop koffie halen. Ik ben zoo moê, dat ik mij niet kan verroeren.’</p>
<p>Meta vleide zich neêr en hield de overschoenen zorgvuldig verborgen, en Jo ging de eetkamer zoeken, die zij niet vond, dan nadat zij een provisiekamertje was ingeloopen en de deur had opengedaan van eene kamer, waar de oude heer Gardiner in stilte zich een weinig zat te verfrisschen. Zij sprong op de tafel toe en maakte zich meester van een kop
<pb n="37"/>
koffie, waarvan zij in haar haast echter het grootste gedeelte op hare japon stortte, waardoor de voorbaan al even erg was als de achterbaan.</p>
<p>‘Och heden, wat ben ik toch een sukkel!’ riep Jo, en bedierf Meta's handschoen door er hare japon meê af te slaan.</p>
<p>‘Kan ik u helpen?’ zeide eene vriendelijke stem, en daar stond Laurie met een vol kopje in de eene en een bordje ijs in de andere hand.</p>
<p>‘Ik zocht iets te bemachtigen voor Meta, die heel moê is, en iemand stootte mij en nu zit ik er mooi meê,’ antwoordde Jo, mistroostig haren blik latende gaan over de bevlekte japon en den koffiekleurigen handschoen.</p>
<p>‘Dat is een gek geval! Ik zocht iemand om dit aan te geven, mag ik het aan uwe zuster brengen?’</p>
<p>‘O als 't je blieft; ik zal u wijzen, waar zij is. Ik zal maar niet aanbieden het zelve te dragen, want als ik het deed, zou ik maar in nieuwe moeilijkheden komen.’</p>
<p>Jo wees den weg, en Laurie, die naar het scheen gewend was dames te bedienen, trok een klein tafeltje naar haar toe, bracht eene tweede bezending koffie en ijs voor Jo, en was zoo gedienstig, dat zelfs Meta zeide, dat hij een aardige jongen was. Zij maakten heel veel pleizier over de bonbons en ulevelpapiertjes, en waren in het midden van een geanimeerd spelletje met twee of drie andere jongelieden, die zich bij hen gevoegd hadden, toen Hanna verscheen. Meta vergat haar voet, en stond zoo schielijk op, dat zij genoodzaakt was Jo bij den arm te vatten met een schreeuw van pijn.</p>
<p>‘Stil! zeg niets,’ fluisterde zij en voegde er hardop bij: ‘het is niets, ik verzwikte mijn voet een weinig, dat is alles,’ en hinkte naar boven om haar goed om te doen.</p>
<p>Hanna knorde, Meta schreide en Jo wist niet wat te doen, totdat zij besloot zelve de zaak in handen te nemen. Stil wegsluipende liep zij naar beneden en een knecht tegenkomend, vraagde zij hem, of hij niet een rijtuig voor haar kon bestellen. Ongelukkig was het een vreemde knecht, die de buurt niet kende, en Jo zag rond naar hulp, toen Laurie, die gehoord had wat zij zeide, naar haar toe kwam en het rijtuig van zijn grootvader aanbood, dat juist voor hem was gekomen, zooals hij zeide.</p>
<pb n="38"/>
<p>‘Het is nog zoo vroeg, - gij zult nu toch nog niet heengaan,’ begon Jo, gerustgesteld, maar aarzelend om het aanbod aan te nemen.</p>
<p>‘Ik ga altijd vroeg, - waarlijk. Kom, laat ik u thuis mogen brengen, het ligt in mijn weg, dat weet gij, en zij zeggen, dat het regent.’</p>
<p>Dat gaf den doorslag; en nadat Jo hem op de hoogte gebracht had van Meta's ongeval, nam zij het voorstel dankbaar aan, en vloog naar boven om de anderen te waarschuwen. Hanna had evenveel afkeer van regen als een poes en maakte dus geen tegenwerpingen, en weldra rolden zij weg in het gemakkelijke dichte rijtuig, recht feestelijk en voornaam gestemd. Laurie zat op den bok, zoodat Meta haar voet op de bank kon leggen en de meisjes vrij over hare partij konden spreken.</p>
<p>‘Ik had een heerlijken avond, en gij?’ vraagde Jo, het haar wat losmakende en zich gemakkelijk achterover vleiend.</p>
<p>‘Ja, totdat ik mijn voet bezeerde. Sallie's vriendin, Anna Moffat, scheen mij nog al lief te vinden en vraagde mij, of ik een week bij haar wil komen logeeren, als Sallie gaat. Zij gaat in het voorjaar, als de opera begint, en het zal heerlijk zijn, als moeder mij maar laat gaan,’ antwoordde Meta, door die gedachte opgevroolijkt.</p>
<p>‘Ik zag u dansen met den roodharigen man, voor wien ik weggeloopen was; was hij aardig?’</p>
<p>‘O ja, heel aardig; zijn haar is kastanjebruin, niet rood; en hij was heel beleefd, en ik heb zoo pleizierig met hem gedanst!’</p>
<p>‘Hij zag er uit als een sprinkhaan, die eene stuip heeft, toen hij dien nieuwen pas deed. Laurie en ik konden ons niet inhouden van het lachen, kondt ge ons hooren?’</p>
<p>‘Neen, maar het is heel ongemanierd. Wat <hi rend="i">hebt</hi> gij toch al dien tijd achter dat gordijn uitgevoerd?’</p>
<p>Jo deelde hare avonturen mede, en toen zij daarmede geëindigd had, waren zij thuis. Onder hartelijke dankbetuigingen namen zij afscheid, en slopen stil naar boven, in de hoop van niemand te zullen storen; maar op het oogenblik, dat de deur harer kamer kraakte, kwamen twee kleine nachtmutsjes te voorschijn en twee slaperige, maar verlangende stemmetjes riepen:</p>
<p>‘Vertel wat van de partij, vertel wat van de partij!’</p>
<pb n="39"/>
<p>Jo had, met wat Meta ‘een gebrek aan goede manieren’ noemde, eenig lekkers voor de zusjes bewaard, en nadat deze de gewichtigste gebeurtenissen van den avond gehoord hadden, kwamen zij spoedig tot bedaren.</p>
<p>‘Het is mij waarlijk, alsof ik eene rijke jonge dame was, die in haar eigen rijtuig van eene partij thuiskomt en nu in hare kamer zit met eene kamenier tot haren dienst,’ zeide Meta, terwijl Jo haar voet inwreef met arnica en haar haar borstelde.</p>
<p>‘Ik geloof niet, dat rijke jonge dames zich meer amuseeren dan wij, in weerwil van verbrande krullen, oude japonnen, één handschoen per hoofd, en nauwe schoentjes, die de oorzaak zijn van een verzwikten enkel, als wij dwaas genoeg zijn ze te dragen.’</p>
<p>En ik geloof, dat Jo gelijk had.</p>
</div>
<div type="chapter">
<head rend="h3">Hoofdstuk IV. <lb/>
Lasten.</head>
<p>‘O hé, wat is het moeilijk onze pakken weêr op te nemen en voort te gaan,’ zuchtte Meta 's morgens na de partij; want nu de vacantie om was, maakte de week van pretmaken haar niet geschikt tot blijmoedige voortzetting van een werk, daar zij nooit meê ophad.</p>
<p>‘Ik wou, dat het altijd Kerstfeest of nieuwjaar was, zou dat niet grappig zijn?’ antwoordde Jo, akelig geeuwende.</p>
<p>‘Wij zouden niet half zooveel pleizier hebben als nu. Maar het is zoo prettig soupeetjes en bouquetten te hebben, en naar partijen te gaan, en in een mooi rijtuig naar huis te rijden, te lezen en te rusten en niet te werken. Dat is zooals andere menschen het hebben, en ik benijd altijd meisjes, die zulke dingen kunnen doen, ik houd zoo dol veel van weelde,’ zeide Meta en onderzocht welke van twee versleten japonnen de minst versletene was.</p>
<pb n="40"/>
<p>‘Kom, laten wij maar niet morren, wij kunnen het nu eenmaal niet zoo hebben, laten wij onze pakken maar opnemen en even blijmoedig voortstappen als moeder. Geloof mij, tante March is een ware blauwbaard voor mij, maar ik onderstel, dat zij, wanneer ik geleerd zal hebben, haar zonder klagen te dragen, af zal vallen, of zoo licht zal worden, dat ik er niet meer om geven zal.’</p>
<p>Deze gedachte prikkelde Jo's verbeelding en bracht haar in een goed humeur; maar Meta klaarde er niet door op, want haar last, uit vier bedorven kinderen bestaande, scheen zwaarder dan ooit. Zij had zelfs geen lust zich als naar gewoonte zoo mooi mogelijk te maken, door een blauw lintje om den hals te doen en hare vlechten op de netste manier op te steken.</p>
<p>‘Wat doet het er toe of ik mij netjes aankleed, als niemand mij ziet, behalve die knorrige grompotten, en niemand geeft er om, of ik er lief uitzie of niet,’ prevelde zij en deed hare lâ met een ruk dicht. ‘Ik zal mijn geheele leven door moeten tobben en zwoegen, en alleen nu en dan een klein pleiziertje hebben, en oud en leelijk en kribbig worden, omdat ik arm ben, en niet van mijn leven kan genieten als andere meisjes. Het is een schande!’</p>
<p>Meta ging naar beneden met een verongelijkt gezicht en was aan het ontbijt alles behalve aangenaam.</p>
<p>Iedereen scheen min of meer van streek en geneigd tot brommen. Betsy had hoofdpijn en lag op de canapé, troost zoekende bij de kat met hare drie kleintjes; Amy pruilde, omdat zij hare lessen niet geleerd had en hare overschoenen niet kon vinden; Jo <hi rend="i">wilde</hi> niet uitscheiden met fluiten en maakte veel drukte en beweging om klaar te komen; mevrouw March deed haar uiterste best een brief af te krijgen, die volstrekt dadelijk op de post moest; en Hanna had eene booze bui, want laat opblijven schikte haar niet.</p>
<p>‘Ik heb nog nooit zulk eene knorrige familie gezien!’ riep Jo, die uit haar humeur raakte, toen zij een inktkoker omgegooid en hare veters gebroken had, en op haar hoed was gaan zitten.</p>
<p>‘Gij zijt de knorrigste van allen!’ antwoordde Amy en wischte de som, die volstrekt niet deugde uit, met de tranen, die op hare lei waren gevallen.</p>
<pb n="41"/>
<p>‘Bets, als ge die akelige katten niet beneden in den kelder opsluit, laat ik ze verdrinken,’ riep Meta boos, terwijl zij zich zocht te ontdoen van het katje, dat langs haren rug was opgekropen en zich stevig aan haar vastklemde.</p>
<p>Jo lachte, Meta bromde, Bets smeekte om genade, en Amy huilde, omdat zij niet kon onthouden, hoeveel negen maal twaalf was.</p>
<p>‘Kinderen, kinderen! weest toch een oogenblik stil. Ik <hi rend="i">moet</hi> dezen brief afmaken en gij brengt mij geheel in den war door dat gekibbel,’ riep mevrouw March en haalde voor den derden keer een zin door in haren brief.</p>
<p>Er was een poosje rust, afgebroken door Hanna, die naar binnen stormde, twee heete poddingblikjes op tafel zette en weêr weg vloog. Dit was eene vaste instelling en de meisjes noemden ze ‘moffen’, want zij hadden geen andere, en hare handen genoten op koude ochtenden van die heete trommeltjes. Hanna vergat nooit ze te maken, hoe druk of knorrig zij ook mocht zijn, want de wandeling was lang en eentonig, en de arme schapen kregen niets anders voor haar twaalf uurtje en kwamen zelden vóór drie uur thuis.</p>
<p>‘Liefkoos je katjes, en beterschap met de hoofdpijn, Betsje. Goeden dag, moeder, wij zijn van morgen een troep deugnieten geweest, maar wij komen als engelachtige wezens thuis. Kom, Meta,’ en Jo stapte weg, geheel onder den indruk, dat de pelgrims niet volgens haar plicht de reis aanvaardden.</p>
<p>Zij keken altijd nog eens om, voordat zij den hoek omgingen, want hare moeder stond altijd aan het raam om ze nog eens toe te knikken en met de hand een vaarwel toe te wuiven. Het was haar, alsof zij den dag niet goed zouden kunnen doorkomen, als zij dat moesten missen. Want in welke stemming zij ook mochten verkeeren, de laatste aanblik van dat moederlijk gelaat faalde niet als een zonnetje op haar te werken.</p>
<p>‘Als moeder hare vuist tegen ons balde in plaats van ons eene kushand toe te werpen, zouden wij ons verdiend loon hebben, want ondankbaarder spoken dan wij zijn, heb ik nooit gezien,’ riep Jo, en schepte eene zekere voldoening in den modderigen weg en scherpen wind.</p>
<pb n="42"/>
<p>‘Gebruik toch zulke leelijke uitdrukkingen niet,’ zeide Meta van uit den dichten sluijer, waarin zij zich gehuld had als eene non, die wars is van de wereld.</p>
<p>‘Ik houd van flinke krachtige woorden, die iets beteekenen,’ antwoordde Jo, haar hoed grijpende, die op het punt stond weg te vliegen.</p>
<p>‘Geef uzelve zooveel scheldnamen als gij verkiest; maar ik ben noch een deugniet, noch een spook, en ik verkies niet zoo genoemd te worden.’</p>
<p>‘Gij zijt eene verdrukte onschuld en van daag bepaald knorrig, omdat ge niet altijd in den schoot der weelde kunt zitten. Arm schatje, wacht maar, totdat ik mijn fortuin heb gemaakt, dan zult gij genieten van rijtuigen, en roomijs, en hooggehakte schoentjes, en bouquetten en roodharige jongens om meê te dansen.’</p>
<p>‘Wat zijt ge toch dwaas, Jo!’ maar Meta lachte om dien onzin en voelde zich, of zij wilde of niet, toch vroolijker.</p>
<p>‘Wees blij, dat ik dwaas ben; want als ik mij ook zoo beleedigd aanstelde en even als gij zoo diep neêrslachtig trachtte te zijn, zouden wij een heerlijk leven hebben. Den hemel zij dank, ik kan altijd iets grappigs vinden om het hoofd boven water te houden. Kom knor niet langer, maar kom vroolijk thuis, dan zijt ge een beste meid.’</p>
<p>Jo gaf hare zuster een bemoedigend tikje op den schouder, toen zij van elkander afscheid namen, daar ieder een verschillenden kant opging haar klein warm trommeltje aan het hart drukkende en haar best doende opgeruimd te zijn, in weerwil van het koude winterweêr, het harde werk en de onvoldane begeerten eener naar genoegen hakende jeugd.</p>
<p>Toen de heer March zijn vermogen verloor door een ongelukkig vriend bij te staan, verzochten de twee oudste meisjes, of zij niet iets zouden mogen doen, om ten minste in hare eigene behoeften te voorzien. Daar hare ouders meenden, dat zij niet te vroeg konden beginnen met zich te gewennen aan arbeidzaamheid en onafhankelijkheid, gaven zij hunne toestemming, en beiden begaven zich aan het werk met dien vurigen goeden wil, die in spijt van alle moeilijkheden ten laatste zeker slagen zal. Margaretha vond eene plaats als bonne-gouvernante, en gevoelde zich rijk met haar klein salaris. Zij kwam er rond voor uit, dat zij
<pb n="43"/>
vreeselijk gesteld was op weelde, en haar grootste verdriet was armoede. Die viel haar zwaarder te dragen dan de anderen, omdat zij zich een tijd kon herinneren, toen alles in huis mooi, het leven vol gemak en genot, en ontbering, van welken aard ook, onbekend was. Zij deed haar best niet jaloersch of ontevreden zijn, maar het was heel natuurlijk, dat het jonge meisje verlangde naar mooie dingen, vroolijke vrienden, talenten en een gelukkig leven. Bij de familie King zag zij dagelijks wat haar ontbrak, want de oudere zusters der kinderen gingen dien winter voor het eerst uit, en Meta zag dikwijls met een oogwenk allerliefste baljaponnen en bouquetten, woonde levendige gesprekken bij over komedies, koncerten, sledevaarten en genietingen van allerlei aard, en zag geld weggegooid voor kleinigheden, die voor haar schatten zouden zijn geweest. De arme Meta klaagde zelden, maar een gevoel van onrechtvaardige behandeling maakte, dat zij somtijds bitter gestemd was jegens iedereen, want zij had nog niet leeren beseffen, hoe rijk zij was in de zegeningen, die alleen het leven gelukkig kunnen maken.</p>
<p>Jo viel in den smaak van tante March, die lam was en een bedrijvig persoontje behoefde om haar te bedienen. De kinderlooze oude dame had, toen de slag viel, aangeboden eene van de meisjes als haar kind aan te nemen, en had zich zeer beleedigd getoond, toen haar aanbod werd afgeslagen. Andere vrienden deelden de Marches mede, dat zij alle kans verloren hadden op een legaat van de oude rijke dame, maar de onbaatzuchtige Marches hadden geantwoord:</p>
<p>‘Wij kunnen onze meisjes zelfs niet afstaan voor een dozijn legaten. Rijk of arm, wij blijven bij elkander en zullen te zamen gelukkig zijn.’</p>
<p>De oude dame wilde gedurende geruimen tijd niet tegen hen spreken, maar toen zij Jo eens op zekeren dag bij eene vriendin ontmoette, werd zij getroffen door een zeker iets in haar grappig gezicht en vrije manieren, en stelde voor haar als gezelschapsjuffrouw te nemen. Dit viel volstrekt niet in Jo's smaak, maar zij nam de betrekking aan, daar zich niets beters voordeed, en kon tot ieders verbazing het zeer goed vinden met hare oploopende bloed-<pb n="44"/>verwant. Nu en dan had er wel eens een stormachtig tooneel plaats, en eens zelfs was Jo thuis gekomen met de verklaring, dat zij het niet langer kon uitstaan, maar tante March kwam altijd nog al gauw weêr bij en verzocht haar met zulk een aandrang te willen terugkomen, dat zij niet kon blijven weigeren, want in haar hart hield zij veel van de oude snibbige dame.</p>
<p>Ik geloof eigenlijk, dat de ware aantrekkingskracht te zoeken was in eene groote bibliotheek, die sints den dood van oom March eene prooi geworden was van stof en spinnen. Jo herinnerde zich den ouden vriendelijken heer nog zeer goed, die haar van zijne groote woordenboeken spoorwegen en bruggen liet bouwen, haar vertelseltjes vertelde over de wonderlijke plaatjes in zijne Latijnsche boeken, en kruidkoeken voor haar kocht, telkens wanneer hij haar op straat tegenkwam. De sombere stoffige kamer, waar de bustes haar van de hooge boekenkasten aanstaarden, de globes, maar bovenal de onafzienbare menigte boeken, waarin zij zich naar hartelust kon begraven, maakten de bibliotheek een paradijs voor haar. Zoodra deed tante March niet haar dutje of kreeg zij bezoek, of weg snelde Jo naar dat rustig plekje, nestelde zich in den grooten stoel, en verslond dichtwerken, romans, geschiedboeken, reizen en plaatwerken, als een volslagen boekworm. Maar ook dat geluk duurde als naar gewoonte niet zeer lang; zij kon er zeker van zijn, dat zoodra zij het beslissend punt in een roman, het aandoenlijkst couplet in een lied, of het gevaarlijkst avontuur van haar reiziger genaderd was, eene schrille stem zou roepen:</p>
<p>‘Josy-phine! Josy-phine!’ en zij moest haar Eden verlaten om garen te winden, den poedel te wasschen, of uren lang ‘Belsham's Verhandelingen’ voor te lezen.</p>
<p>Jo's eerzucht ging er naar uit iets groots te doen; zij kon zelve niet zeggen wat, maar zij liet het aan den tijd over om het te openbaren, en vond in dien tusschentijd haar grootste verdriet hierin, dat zij niet naar hartelust kon lezen, loopen en rijden. Een driftig humeur, scherpe tong en rustelooze geest brachten haar altoos in moeilijkheden en haar leven bestond uit vallen en opstaan, tegelijkertijd aandoenlijk en grappig. Maar de oefenschool, waarin zij
<pb n="45"/>
zich bij tante March bevond, was juist wat zij behoefde, en de gedachte, dat zij iets deed tot haar eigen onderhoud, maakte haar gelukkig, in spijt van het onophoudelijk: ‘Josy-phine!’</p>
<p>Betsy was te verlegen om naar school te gaan, men had er de proef mede genomen, maar zij had zooveel geleden, dat men het had moeten opgeven; zij leerde nu thuis bij haar vader. Zelfs na zijn vertrek, en terwijl hare moeder geroepen was om hare beste krachten te wijden aan eene vereeniging tot hulp en ondersteuning van krijgslieden, ging Betsy trouw alleen voort, en deed haar uiterste best. Zij was een huishoudelijk schepseltje en hielp Hanna het huis netjes en gezellig houden voor de werkende leden van het gezin, zonder ooit te denken aan eenige andere belooning dan de liefde der haren. De dagen waren lang en stil voor haar, maar niet eenzaam of in ledigheid doorgebracht, want hare kleine wereld was bevolkt met denkbeeldige vrienden en zij was van nature een werkzaam bijtje. Elken morgen moesten er zes poppen opgenomen en aangekleed worden, want Betsy was nog een kind en hield nog evenveel als vroeger van hare lievelingen, al was geen van de zes ook gaaf of mooi; het waren alle afgedankte invaliden, want toen hare zusters te groot waren geworden voor die liefhebberij, gingen zij tot haar over, omdat Amy niets wilde hebben, dat oud en leelijk was. Bets vertroetelde ze juist om die reden en richtte een hospitaal op voor gebrekkige poppen. Nooit stak zij eene speld in hare katoenen ledematen, nooit hoorden zij een hard woord of werden zij gekastijd, het hartje van de meest terugstootende zelfs werd nooit gekrenkt door verwaarloozing, maar allen werden gevoed en gekleed, verzorgd en geliefkoosd, met eene teederheid, die nooit moede werd. Eén zwerveling uit het poppendom had aan Jo toebehoord, en was na een stormachtig leven in de prullemand terecht gekomen, uit welk somber armhuis zij bevrijd was door Bets en naar het hospitaal gebracht. Daar zij haar achterhoofd kwijt was, zette Bets haar een lief klein mutsje op, en daar de armen en beenen in den slag waren gebleven, wikkelde zij haar in eene deken om dit gebrek voor aller oogen te bedekken, en stond haar beste kribje
<pb n="46"/>
aan deze kwijnende zieke af. Indien iemand getuige was geweest van de zorg, die aan dit popje besteed werd, zou het zeker zijn hart getroffen hebben, al wekte het ook tegelijkertijd den lachlust op. Zij bracht haar kleine bouquetjes, las haar voor, ging met haar in de lucht, warm ingestopt onder haar mantel, zong wiegeliedjes voor haar, en ging nooit naar bed, zonder een kus te drukken op het verweloos gezichtje en zacht te fluisteren: ‘ik hoop, lieveling, dat ge een goeden nacht zult hebben.’</p>
<p>Betsy had hare moeilijkheden zoo goed als de anderen, en daar zij geen engel was, maar een zeer menschelijk klein meisje, schreide zij dikwijls een deuntje, zooals Jo zeide, omdat zij geen muziekles en eene mooie piano kon hebben. Zij hield zooveel van muziek, deed zoo haar best om vooruit te komen en studeerde zoo geduldig op het rammelend oud instrument, dat de een of ander (om niet van tante March te spreken) haar waarlijk wel helpen mocht. Niemand deed het echter, en niemand zag hoe Betsy, wanneer zij alleen was, de tranen afwischte van de gele oude toetsen, die zoo ontstemd waren. Zij deed haar werk zingend als een kleine leeuwerik, was nooit te vermoeid om voor moeder en de meisjes te spelen, en zeide telkens weêr op nieuw hoopvol tot zich zelve: ‘ik weet, dat ik mettertijd mijne muziek nog eens krijgen zal, als ik maar goed oppas.’</p>
<p>Er zijn vele van die Betsy's in de wereld, verlegen en stil in een hoekje verscholen, tenzij men ze noodig heeft, en zoo opgeruimd zich zelven vergetend voor anderen, dat niemand de opofferingen ziet, totdat de kleine krekel aan den haard ophoudt met zingen en de liefelijke zonnige verschijning verdwijnt, stilte en schaduw achterlatend.</p>
<p>Indien iemand aan Amy gevraagd had, wat de grootste beproeving van haar leven was, zou zij zonder aarzelen geantwoord hebben: ‘mijn neus.’ Toen zij nog heel klein was, had Jo haar bij ongeluk in het kolenhok laten vallen, en Amy hield vol, dat de val voor altijd haar neus ontsierd had. Hij was niet groot of rood, zooals die van de arme ‘Petrea,’ hij was alleen een weinig plat, en al het knijpen ter wereld kon hem geen sierlijke punt geven. Niemand dan zij zelve vond het betreurenswaard, en hij
<pb n="47"/>
deed zijn best te groeien, maar Amy gevoelde diep het gemis van een Grieksch neusje, en teekende vellen vol mooie neuzen om zich te troosten.</p>
<p>‘De kleine Raphaël,’ zooals hare zusters haar noemden, had een bepaald talent voor teekenen, en was niet gelukkiger dan wanneer zij bloemen kopiëerde of verhaaltjes met allerlei zonderlinge plaatjes kon versieren. Hare onderwijzers klaagden er over, dat zij in plaats van hare sommen te maken, hare lei vol teekende met dieren; de witte bladen van haar atlas gebruikte zij om kaarten op na te teekenen, en karikaturen van den meest bespottelijken aard fladderden op een ongelukkig oogenblik uit al hare boeken. Zij rolde zoo goed zij kon door hare lessen, en wist aan straf te ontkomen door een voorbeeldig goed gedrag. Zij was eene groote lievelinge van hare makkertjes, daar zij goed gehumeurd was, en de gelukkige gave bezat te behagen, zonder er moeite voor te doen. Hare kleine gemaaktheden en pedanterieën werden zeer bewonderd, even als hare talenten, want behalve teekenen, kon zij twaalf stukjes spelen, haken en Fransch lezen, zonder meer dan tweederden der woorden verkeerd uit te spreken. Zij kon op zoo klagelijken toon zeggen: ‘Toen papa rijk was, deden wij zoo en zoo,’ dat het waarlijk aandoenlijk was; en hare lange woorden werden door de meisjes zoo ‘elegant’ gevonden.</p>
<p>Men was mooi op weg Amy te bederven, want iedereen vertroetelde haar, en de kiemen van ijdelheid en zelfzucht ontwikkelden zich voorspoedig. Er was echter iets, dat de ijdelheid beteugelde, zij moest de kleêren van haar nichtje dragen. Nu had Florence's mama volstrekt geen smaak, en Amy leed er zeer onder, dat zij een rood, in plaats van een blauw hoedje moest opzetten, jurken aandoen, die haar niet kleurden, en zwierige boezelaars, die haar niet pasten. Alles was goed, wel gemaakt en weinig versleten; maar Amy's kunstenaarsoogen werden pijnlijk aangedaan, vooral dezen winter, nu haar schoolpak bestond uit een dofpurperen jurk met gele moezen en zonder eenig garneersel.</p>
<p>‘Het eenige, dat mij troost is, dat moeder geen opnaaisels in mijne jurken doet, telkens als ik ondeugend ben, zooals de moeder van Maria Park doet,’ zeide zij met tranen in de oogen tot Meta. ‘O, dat is wezenlijk verschrikkelijk;
<pb n="48"/>
want zij is soms zoo stout, dat hare jurk tot boven hare knieën reikt en zij niet op school kan komen. Als ik aan deze <hi rend="i">deggeradatie</hi> denk, kan ik zelfs mijn platten neus en mijne roode jurk met gele vuurpijlen verdragen.’</p>
<p>Meta was Amy's vertrouwde en raadsvrouw, en door eene wonderlijke aantrekkingskracht tusschen twee tegenovergestelde naturen, was Jo die van de zachte Betsy. Alleen aan Jo vertelde het schuwe kind hare gedachten, en zonder het te weten oefende zij op hare groote wilde zuster meer invloed uit, dan eenig ander lid van het gezin. De twee oudste meisjes waren veel voor elkander, maar beiden namen eene van de jongere kinderen onder hare bescherming en zorgden er voor op hare manier; ‘speelden er moedertje’ over, zooals zij het noemden, en gaven de zusjes de plaats der onttroonde poppen, met het moederlijk instinkt van aankomende meisjes.</p>
<p>‘Heeft niemand iets te vertellen? Het is zulk een saaie dag geweest, dat ik naar eene opvroolijking verlang,’ zeide Meta, toen zij 's avonds bij elkander zaten te naaien.</p>
<p>‘Ik had een grappigen dag bij tante, en daar ik aan het langste eind trok, zal ik het u vertellen,’ begon Jo, die heel graag verhaaltjes vertelde. ‘Ik las uit dien eindeloozen Belsham voor, en dreunde maar voort, zooals ik gewoonlijk doe, want tante valt gauw in slaap, en dan haal ik het een of ander mooi boek voor den dag en lees als een gejaagde, totdat zij wakker wordt. Ik werd er van daag zelve slaperig van, en voordat zij nog begon te knikkebollen, gaapte ik zoo hoorbaar, dat zij mij vraagde, wat ik er mede bedoelde, mijn mond zoo wijd open te zetten, dat ik het geheele boek wel in eens kon opslokken.’</p>
<p>‘Ik wou, dat ik het kon, dan was ik er af,’ zeide ik, ernstig trachtende te blijven.</p>
<p>‘Toen kreeg ik eene lange preek over mijne zondigheid en beval zij mij er eens stil over te blijven zitten nadenken, terwijl zij zich voor een oogenblikje zou trachten te ‘verliezen.’ Zij vindt zich zelve gewoonlijk nog al niet gauw terug, en zoodra ik dus hare muts zag heen en weêr knikken als eene topzware dahlia, haalde ik ‘De predikant van Wakefield’ uit mijn zak, en las zoo hard ik kon met één oog op hem en één op tante. Ik was juist gekomen, tot
<pb n="49"/>
waar zij allen in het water vielen, toen ik volstrekt niet meer aan tante dacht en hardop begon te lachen. Tante werd wakker, en daar zij na haar slaapje beter gehumeurd was, gelastte zij mij haar een eindje voor te lezen en eens te laten zien, welk beuzelachtig boek ik de voorkeur gaf boven den waardigen en leerzamen Belsham. Ik deed mijn uiterste best en het beviel haar, hoewel zij niets anders zeide dan:</p>
<p>‘Ik begrijp niet waar dat alles over is; begin nog eens van voren af aan kind!’</p>
<p>‘Ik begon op nieuw en maakte de Primroses zoo belangwekkend mogelijk. Eéns was ik slecht genoeg om midden in eene passage op te houden en zachtzinnig te zeggen: ik ben bang, dat het u vervelen zal, tante; wil ik nu maar uitscheiden?’</p>
<p>Zij nam haar breiwerk op, dat zij had laten vallen, keek mij heel scherp aan door haar bril en zeide kortaf:</p>
<p>‘Lees het hoofdstuk uit en wees niet brutaal, jonge juffrouw.’</p>
<p>‘Erkende zij, dat zij het mooi vond?’ vraagde Meta.</p>
<p>‘O heden neen! maar zij liet den ouden Belsham rusten, en toen ik van middag terugkwam om mijne handschoenen, zat zij waarlijk zoo verdiept in haar lievelingsschrijver, dat zij niet eens hoorde, hoe ik in den gang liep te springen en te dansen uit blijdschap over den goeden tijd, die op handen is. Wat zou zij een pleizierig leven kunnen hebben, als zij maar wilde. Ik benijd haar niet erg, al heeft zij ook nog zooveel geld, want alles wel beschouwd hebben rijke menschen bijna evenveel moeilijkheden als arme menschen, geloof ik,’ voegde Jo er bij.</p>
<p>‘Dat herinnert mij iets, dat ik vertellen kan,’ zeide Meta. ‘Het is niet iets aardigs, zooals dat van Jo, maar ik heb er op mijne terugwandeling veel over nagedacht. Ik vond bij de Kings van daag alles van streek, en een van de kinderen zeide, dat haar oudste broer iets heel verschrikkelijks had gedaan en dat papa hem weggezonden had. Ik hoorde mevrouw King schreien en mijnheer King heel hard spreken, en Grace en Ellen keerden haar gezicht af, toen zij mij voorbijgingen, opdat ik niet zou zien, hoe rood hare oogen waren. Ik vraagde natuurlijk naar niets, maar het speet mij zoo voor hen allen, en ik was eigenlijk blij,
<pb n="50"/>
dat ik geen woesten broer had, die slechte dingen deed en de familie onteerde.’</p>
<p>‘Ik vind, dat op school te pronk gezet te worden nog vrij wat erger is dan al wat slechte jongens ook doen kunnen,’ zeide Amy en schudde haar hoofd, alsof hare ondervinding in het leven bijzonder diep was. ‘Susie Perkins kwam van morgen op school met een beelderig kornalijnen ringetje aan, ik wou het vreeselijk graag hebben, en verlangde met mijn gansche hart, dat ik in hare plaats was. Nu, zij teekende een portret van mijnheer Davis, met een monsterachtigen neus en een bochel, en de woorden: Jonge dames, mijn oog is op u, kwamen uit zijn mond in een soort van ballon. Wij lachten er om, toen eensklaps zijn oog op ons <hi rend="i">was</hi>, en hij Susie beval hem haar lei te brengen. Zij was <hi rend="i">geparalitizeerd</hi> van schrik maar ging toch en o, wat denkt gij, dat hij deed? Hij trok haar bij een oor, verbeeldt u! is het niet verschrikkelijk en zette haar onder het bord, waar zij een half uur moest blijven staan en hare lei zóó voor zich houden, dat iedereen haar zien kon.’</p>
<p>‘Moesten de meisjes niet vreeselijk lachen?’ vraagde Jo, die erg veel schik had in het geval.</p>
<p>‘Lachen! geen een, zij zaten zoo stil als muizen en Susie schreide vreeselijk, dat weet ik. Ik benijdde haar toen waarlijk niet, want ik gevoelde, dat zelfs duizend kornalijnen ringetjes mij na zoo iets niet gelukkig zouden hebben kunnen maken. Ik zou nooit, nooit zulk een vernederenden morgen hebben kunnen doorkomen,’ en Amy naaide weêr voort, in het trotsch bewustzijn harer deugd en het gelukkig ten einde brengen van zulk een sierlijke zinsnede.</p>
<p>‘Ik zag van morgen iets heel aardigs, en ik was van plan het aan tafel te vertellen, maar vergat het,’ zeide nu Betsy, terwijl zij al pratende Jo's wanordelijk mandje opruimde. ‘Toen ik voor Hanna wat oesters ging halen, was mijnheer Laurence in den vischwinkel, maar hij zag mij niet, want ik stond achter een ton en hij was bezig met Cutter den vischboer. Toen kwam er eene arme vrouw met een emmer en luiwagen en vraagde Cutter, of zij de straat mocht schrobben voor wat visch, omdat zij geen eten had voor hare kinderen en haar dagwerk had misgeloopen. Cutter had haast en zeide nog al knorrig: “neen”, waarop zij hongerig
<pb n="51"/>
en bedroefd wegging. Toen haakte mijnheer Laurence een grooten visch aan zijn rotting en reikte haar dien toe. Zij was zoo blij en verbaasd, dat zij den visch in hare armen nam en mijnheer wel tienmaal bedankte. Hij zeide, dat zij nu maar gauw heen moest gaan en den visch dadelijk kooken; en zij liep hoogst gelukkig op een drafje naar huis. Was dat niet lief van hem? O, zij zag er zoo grappig uit, toen zij dien grooten glibberigen visch zoo aan haar hart drukte, en zeide, dat mijnheer Laurence er den hemel aan had verdiend.’</p>
<p>Toen allen zich vermaakt hadden over Betsy's verhaal, vraagden zij hare moeder om eene geschiedenis; en na een oogenblik nadenkens zeide deze:</p>
<p>‘Toen ik van morgen blauw baaien borstrokken zat te knippen in het magazijn, voelde ik mij bekommerd over vader, en dacht er over hoe eenzaam en droevig wij zouden zijn, als hem iets overkwam. Dat was nu wel niet heel wijs van mij, maar ik bleef aan het tobben, totdat een oud man binnen kwam met een briefje voor enkele dingen. Hij zette zich dicht bij mij neder en ik sprak hem eens toe, want hij zag er arm en vermoeid en bezorgd uit.</p>
<p>‘Hebt gij zoons in het leger?’ vraagde ik, want het briefje, dat hij bracht, was niet voor mij.</p>
<p>‘Ja mevrouw, ik had er vier, maar twee werden doodgeschoten, een is gevangen genomen, en nu ga ik den vierden eens bezoeken, die hard ziek ligt in een hospitaal te Washington,’ antwoordde hij bedaard.</p>
<p>‘Gij hebt wel veel voor uw vaderland over gehad,’ zeide ik, terwijl mijn gevoel van medelijden plaats maakte voor hoogachting.</p>
<p>‘Geen zier meer dan ik moest, mevrouw. Ik zou zelf gaan, als ik maar iets waard was; daar ik het niet ben, geef ik mijne jongens, en ik geef ze van heeler harte.’</p>
<p>‘Hij sprak zoo opgeruimd, keek zoo oprecht, en scheen zoo gelukkig, dat hij zijn alles geven kon, dat ik mij over mijzelve schaamde. Ik had maar één man gegeven en vond het te veel, terwijl hij er vier gaf zonder morren; ik had al mijn dochtertjes thuis om mij te troosten, en zijn laatste zoon wachtte mijlen ver op hem, om hem misschien voor altijd vaarwel te zeggen. Ik gevoelde mij zoo
<pb n="52"/>
rijk, zoo gelukkig, toen ik mijne voorrechten overdacht, dat ik een flink pakje voor hem maakte, hem wat geld gaf en hem hartelijk dankte voor de les, die hij mij gegeven had.’</p>
<p>‘Vertel nog eens wat moeder, een verhaal, waarin iets valt op te merken, zooals dit. Ik denk er graag later over na, als het wezenlijk gebeurd is en niet te preekachtig is,’ zeide Jo, na een oogenblik van algemeen stilzwijgen.</p>
<p>Mevrouw March glimlachte en begon terstond; want zij had sints jaar en dag vertelseltjes verteld aan dit kleine gezelschap, en wist, hoe ze bezig te houden.</p>
<p>‘Er waren eens vier meisjes, die alles bezaten, wat zij noodig hadden; kleêren, eten en drinken in overvloed, tal van gemakken en genoegens, lieve vrienden en ouders, die ze teeder liefhadden, en toch waren zij niet tevreden. (Hier wierpen de hoorderessen elkander steelsgewijze blikken toe en begonnen ijverig te naaien.) ‘Deze meisjes verlangden niets liever dan goed te zijn en namen vele goede besluiten, maar - zij kwamen ze niet al te best na en zeiden gedurig: ‘als wij dit maar hadden,’ of ‘als wij dat maar konden doen,’ geheel vergetende, hoeveel zij reeds hadden, en hoevele prettige dingen zij toch al konden doen; daarom vraagden zij eens aan eene oude vrouw, wat zij toch zouden kunnen doen om zich gelukkig te gevoelen, en deze antwoordde: ‘als gij ontevreden zijt, denkt dan eens na over uwe zegeningen en weest dankbaar.’ (Hier zag Jo plotseling op, alsof zij iets wilde zeggen, maar veranderde van gedachte, toen zij zag, dat het verhaal nog niet uit was.)</p>
<p>‘Daar zij verstandige meisjes waren, besloten zij haren raad op te volgen en waren weldra verbaasd over de goede uitwerking. De eene ontdekte, dat geld niet bij machte is schande en droefheid uit de huizen der rijken te bannen; eene andere, dat zij, hoewel arm, vrij wat gelukkiger was door hare jeugd gezondheid en opgeruimd humeur, dan zekere knorrige zwakke oude dame, die niet genieten kan van hare schatten; eene derde, dat hoe onaangenaam het ook wezen mocht het eten te helpen klaar maken, het veel harder was er om te moeten bedelen, en de vierde, dat zelfs kornalijnen ringetjes niet zoo veel waard
<pb n="53"/>
zijn als goed gedrag. Daarom maakten zij een verbond, niet langer te klagen, maar te genieten van de zegeningen, die zij reeds hadden en om te trachten ze zich waardig te maken, opdat ze niet geheel en al weggenomen zouden worden in plaats van vermeerderd; en ik geloof, dat zij niet teleurgesteld werden of berouw hadden, dat zij den raad der oude vrouw opvolgden.’</p>
<p>‘Wel moeder, dat is heel ondeugend van u, om onze eigene verhalen als een wapen tegen ons te gebruiken en ons een preek te geven in plaats van een lang verhaal,’ riep Meta.</p>
<p>‘Ik houd van dat soort van preeken, zij lijken op die van vader,’ zeide Betsy, in nadenken verzonken, de spelden op Jo's kussentje gelijk stekende.</p>
<p>‘Ik klaag niet half zooveel als de anderen doen, en ik zal nu meer dan ooit mijn best doen, want ik heb eene waarschuwing gehad door Susie's val,’ zeide Amy op zedigen toon.</p>
<p>‘Wij hadden die les noodig en zullen haar niet vergeten. Als wij het soms doen, moet u maar tegen ons zeggen, wat tante Chloe in de negerhut zei: denk aan je voorrechten, kinders, denk aan je voorrechten,’ voegde Jo er bij, die, al kostte het haar ook haar leven, niet nalaten kon uit de kleine preek een grapje te halen, hoewel zij haar even goed ter harte nam als de anderen.</p>
</div>
<div type="chapter">
<head rend="h3">Hoofdstuk V. <lb/>
Goede buren.</head>
<p>‘Wat ter wereld gaat gij nu doen, Jo?’ vraagde Meta op een sneeuwachtigen middag, toen hare zuster den gang door kwam stappen, met overschoenen aan, een ouden mantel om, een versleten hoed op het hoofd, een bezem in de eene hand en een schop in de andere.</p>
<pb n="54"/>
<p>‘Buiten wat beweging nemen,’ antwoordde Jo met van ondeugendheid flikkerende oogen.</p>
<p>‘Ik zou denken, dat twee lange wandelingen per dag genoeg zouden zijn. Het is koud en onaangenaam buiten en ik raad u warm en droog bij het vuur te blijven, zooals ik van plan ben,’ zeide Meta huiverend.</p>
<p>‘Ik volg nooit iemands raad op, ik kan niet den ganschen dag stilzitten en daar ik nu eenmaal geen poes ben, houd ik er niet van bij het vuur te zitten dommelen. Ik houd van avonturen, en ik ga er wat opzoeken.’</p>
<p>Meta ging weêr in de kamer om hare voeten te roosteren en Ivanhoe te lezen, en Jo begon met grooten ijver paadjes te maken. De sneeuw was licht en met haar bezem had zij weldra een pad schoongeveegd de gansche lengte van den tuin door, opdat Betsy zou kunnen wandelen, zoodra de zon voor den dag kwam, want de zieke poppen hadden behoefte aan de lucht. Nu scheidde de tuin het huis der familie March van dat van den heer Laurence; beiden stonden in eene der buitenwijken van de stad, waar het nog landelijk was, met boschjes en laantjes, met groote tuinen en stille straten. Een lage heg scheidde de twee eigendommen. Aan de eene zijde een oud bruin huis, dat er min of meer kaal en armoedig uitzag, nu het beroofd was van de rijke wijngaardblâren, die in den zomer zijne muren bedekten, en van de bloemen, die het dan omgaven. Aan de andere zijde stond een statig steenen gebouw, dat duidelijk de kenteekenen droeg van gemak en weelde, van het groote koetshuis en de goed onderhouden gronden af, tot de serre toe, en hier en daar kon men tusschen de rijke gordijnen door een kijkje nemen van de fraaie dingen daar binnen. Toch scheen het een eenzaam uitgestorven soort van huis, want geen kinderen stoeiden in de laan, geen moederlijk gelaat glimlachte ooit achter de vensters, en zelden ging iemand in en uit, behalve de oude heer en zijn kleinzoon.</p>
<p>Voor Jo's levendige verbeelding scheen dit mooie huis eene soort van betooverd paleis, vol van heerlijke, wonderlijke dingen, daar niemand van genoot. Zij had er lang naar verlangd deze verborgen pracht te zien en het ‘Laurence jongetje’ te kennen, dat er wel naar uitzag, alsof
<pb n="55"/>
hij kennis wilde maken, als hij maar wist hoe te beginnen. Zij was sedert de partij nog begeeriger dan ooit geweest en had menig plan gemaakt om vriendschap met hem te sluiten; maar in den laatsten tijd was hij nooit voor den dag gekomen, zoodat Jo reeds begon te denken, dat hij weggegaan was, toen zij op zekéren dag een bruin gelaat zag verschijnen aan een der bovenvensters, en met verlangende oogen naar hun tuin turen, waar Bets en Amy elkander met sneeuwballen gooiden.</p>
<p>‘Die jongen snakt naar gezelschap en vroolijkheid,’ zeide zij tot zich zelve. ‘Zijn grootpa weet niet wat goed voor hem is en houdt hem heel alleen opgesloten. Hij heeft behoefte aan een troep prettige jongens om meê te spelen, of iemand, die jong en vroolijk is. Ik heb grooten lust eens over te wippen en dat aan den ouden heer te zeggen.’</p>
<p>Dat denkbeeld amuseerde Jo, die gaarne waagstukken volbracht en Meta altijd ergerde door hare zonderlinge gedragingen. Het plan om ‘over te wippen’ werd niet vergeten; en toen de bewuste middag kwam, besloot Jo eens te beproeven wat zij kon doen. Zij zag mijnheer Laurence wegrijden en stapte toen naar buiten om een pad tot aan de heg te maken, waar zij even rust hield en eens rondkeek. Alles was stil, de gordijnen beneden waren neêrgelaten, de bedienden niet te zien, en nergens iets menschelijks te zien, behalve een zwarten krullebol aan een der bovenramen.</p>
<p>Daar is hij,’ dacht Jo; ‘arme jongen! geheel alleen en ziek op zoo'n somberen dag. Het is schande! Ik zal een sneeuwbal naar boven gooien, dan zal hij wel eens kijken, en dan zal ik hem eens een vriendelijk woordje toespreken.’</p>
<p>Een handvol sneeuw vloog in de lucht, en het hoofd keerde zich dadelijk om en vertoonde een gelaat, dat in een oogwenk zijn treurige uitdrukking verloor, daar de groote oogen zich verhelderden en de mond begon te glimlachen. Jo knikte en lachte en zwaaide met haren bezem, terwijl zij riep:</p>
<p>‘Hoe gaat het? Zijt gij ziek?’</p>
<p>Laurie opende het raam en riep met een krakende, schorre stem:</p>
<pb n="56"/>
<p>‘Wat beter, dank u. Ik ben vreeselijk verkouden geweest en heb eene week lang in huis gezeten.’</p>
<p>‘Dat spijt mij, Waar amuseert gij u meê?’</p>
<p>‘Met niets, het is hier zoo stil als in een graf.’</p>
<p>‘Leest gij niet?’</p>
<p>‘Niet veel; zij willen het niet hebben.’</p>
<p>‘Kan niemand u voorlezen?’</p>
<p>‘Grootpa doet het soms, maar mijne boeken boezemen hem geen belang in en ik heb er een hekel aan om het altijd aan Brooke te vragen.’</p>
<p>‘Is er dan niemand, die u eens komt bezoeken?’</p>
<p>‘Daar is niemand, dien ik graag zou willen zien. Jongens maken zoo'n leven en mijn hoofd is zwak.’</p>
<p>‘Is er niet het een of ander aardig meisje, dat u zou willen voorlezen en amuseeren? Meisjes zijn stil en houden er van om voor ziekenoppaster te spelen.’</p>
<p>‘Ik ken er geen een.’</p>
<p>‘Gij kent mij,’ begon Jo, lachte en zweeg.</p>
<p>‘Dat is waar! Wilt gij als 't je blieft komen?’ riep Laurie.</p>
<p>‘Ik ben niet stil en aardig, maar ik zal komen, als moeder mij wil laten gaan. Ik zal het haar gaan vragen. Doe het raam dicht als een goede jongen en wacht totdat ik kom.’</p>
<p>Met die woorden nam Jo den bezem op haren schouder en wandelde naar huis, in nieuwsgierige afwachting, wat de anderen wel tegen haar zeggen zouden. Laurie was eenigszins opgewonden bij de gedachte, dat hij bezoek zou krijgen, en vloog rond om alles in orde te maken; want hij was, zooals mevrouw March het uitdrukte, ‘een heertje,’ en hij eerde de verwachte gast, door zijn kroeskop glad te borstelen, een schoon boordje om te doen, en de kamer op te ruimen, die in weerwil van een half dozijn dienstboden alles behalve netjes was. Na een poosje werd er haastig aan de bel getrokken en eene vaste stem vraagde naar ‘mijnheer Laurie’, waarop eene verbaasde dienstmaagd naar boven liep om eene jonge dame aan te dienen.</p>
<p>‘In orde, laat haar boven komen, het is juffrouw Jo,’ zeide Laurie en ging Jo tot aan de deur van zijne kleine zitkamer te gemoet; zij zag er blozend en vriendelijk uit en was volmaakt op haar gemak; in de eene hand had zij een dekschaaltje en in de andere Betsy's drie kleine katjes.</p>
<pb n="57"/>
<p>‘Hier ben ik met pak en zak,’ zeide zij vroolijk. ‘Moeder laat u vriendelijk groeten en was heel blij, dat ik iets voor u kon doen. Meta wou, dat ik wat blanc manger medenam; zij heeft ze zelf zoo lekker klaar gemaakt en Bets dacht, dat hare katjes zoo opwekkend zouden zijn. Ik wist wel, dat ge er om lachen zoudt, maar ik kon het haar niet weigeren, zij wou zoo heel graag iets doen.’</p>
<p>Maar het geval wilde, dat Betsy's geleend goed juist van pas was, want Laurie vergat al lachende over de poesjes zijne verlegenheid en was dadelijk heel gezellig.</p>
<p>‘Dat ziet er te lekker uit om op te eten,’ zeide hij glimlachend van blijdschap, toen Jo het deksel van het schaaltje nam en den blanc manger vertoonde, omgeven door eene krans van groene bladeren en de vuurroode bloemen van Amy's lievelings-geranium.</p>
<p>‘Het is niet veel bijzonders, maar zij waren allen zoo vriendschappelijk gestemd en verlangden dat te toonen. Zeg aan de meid, dat zij het bewaart voor van avond bij de thee; er is niets bijzonders in, zoodat gij er gerust van kunt eten, en daar het zoo zacht is, glijdt het zoo gemakkelijk naar binnen, zonder uwe pijnlijke keel zeer te doen. Wat is dit eene gezellige kamer.’</p>
<p>‘Dat zou zij zijn, als zij maar netjes gehouden werd; maar de meiden zijn lui, en ik weet niet, hoe ik het aan moet leggen om te maken, dat zij er hart voor hebben. En toch hindert het mij zoo.’</p>
<p>‘Ik zal haar binnen een paar minuten in orde brengen; want er mankeert niets aan, dan dat het om den haard wat aangestoft moet worden, zoo - en nu de ornamenten recht op den schoorsteen, zoo - en de boeken hier en de fleschjes daar, en uwe canapé met den rug naar het licht en de kussens een beetje opgeschud. Zie zoo, nu is het prettig.’ En dat was zoo, want al lachend en pratend had Jo de dingen op hunne plaats gezet en de kamer een gansch ander aanzien gegeven. Laurie keek in eerbiedige stilte naar haar; en toen zij hem uitnoodigde op de canapé te gaan zitten, zette hij zich met eene zucht van voldoening neder en zeide dankbaar:</p>
<p>‘Hoe vriendelijk zijt gij! Ja, dat ontbrak er aan. Neem nu als 't je blieft dien grooten stoel en laat ik iets doen om mijn bezoekster te amuseeren.’</p>
<pb n="58"/>
<p>‘Neen, ik kwam om u te amuseeren. Zal ik iets voorlezen?’ en Jo keek verlangend naar eenige uitlokkende boeken in de nabijheid.</p>
<p>‘Dank je, ik heb ze allen gelezen, en als ge het goedvindt, zou ik liever wat praten,’ antwoordde Laurie.</p>
<p>‘Heel goed, ik zal den geheelen dag wel praten, als gij mij maar aan den gang brengt.’ Bets zegt, dat ik nooit weet op te houden.’</p>
<p>‘Is Bets niet het meisje met de roode wangen, dat veel thuis blijft en soms uitgaat met een mandje?’ vraagde Laurie belangstellend.</p>
<p>‘Ja, dat is Bets, zij is mijn lievelingetje en zij is heel goed.’</p>
<p>‘De mooie is Meta, en die met de krullen Amy, niet waar?’</p>
<p>‘Hoe zijt gij dat te weten gekomen?’</p>
<p>Laurie bloosde, maar antwoordde oprecht: ‘Wel, ziet ge, ik hoor u dikwijls elkander roepen, en als ik hier boven alleen ben, kan ik niet nalaten naar uw huis te zien, gij schijnt altijd zooveel pleizier te hebben. Ik vraag je wel excuus dat ik zoo gegluurd heb, maar gij vergeet soms wel eens het gordijn te laten vallen voor het raam, waar de bloemen staan, en als de lamp aangestoken is, lijkt het precies een plaatje, het vuur en gij allen rondom de tafel met uwe moeder; zij zit met haar gezicht hier naar toe en zij ziet er zoo vriendelijk uit achter die bloemen, ik kan niet laten er naar te zien. Ik heb geen moeder, dat weet ge wel,’ en Laurie pookte in het vuur om eene lichte trilling van zijne lippen, die hij niet kon bedwingen, te verbergen.</p>
<p>De eenzame, smachtende blik in zijne oogen vond rechtstreeks den weg naar Jo's warm hart. Zij was zoo eenvoudig opgevoed, dat er volstrekt geen dwaze gedachten in haar hoofd opkwamen en zij op vijftienjarigen leeftijd even onschuldig en open was als een kind. Laurie was ziek en eenzaam; en gevoelende hoe rijk zij was aan huiselijk geluk en onderlinge liefde, wilde zij dien schat gaarne met hem deelen. Haar bruin gelaat was heel vriendelijk en hare scherpe stem buitengewoon zacht, toen zij zeide:</p>
<p>‘Wij zullen dat gordijn nooit meer dicht doen, en ik geef je permissie zooveel te kijken, als je maar wilt. Ik zou echter liever willen, dat ge in plaats van naar ons te zitten kijken ons eens kwaamt opzoeken. Moeder is zoo erg lief,
<pb n="59"/>
zij zou zoo goed voor u zijn, en Bets zou voor u zingen, als <hi rend="i">ik</hi> het haar vraagde, en Amy zou dansen; Meta en ik zouden u aan het lachen maken over ons gekke verkleedingen, en zoo zouden wij een dolprettigen tijd hebben. Zou je grootpa het willen hebben?’</p>
<p>‘Ik denk het wel, als uwe moeder het hem vraagde. Hij is heel goed, al ziet hij er niet naar uit, en hij laat mij vrij wel doen wat ik wil; hij is alleen maar bang, dat ik lastig zou zijn voor vreemden,’ zeide Laurie vroolijk.</p>
<p>‘Wij zijn geen vreemden, wij zijn buren en gij behoeft niet te denken, dat het ons lastig zou zijn. Wij <hi rend="i">verlangen</hi> u te kennen en ik heb al zoo lang geprobeerd kennis te maken. Wij wonen hier nog niet lang, maar wij kennen toch al onze buren, behalve u.’</p>
<p>‘Ja, ziet ge, grootpa leeft in zijne boeken, en geeft niet veel om de buitenwereld. Mijnheer Brooke, mijn gouverneur, woont hier niet in huis, en ik heb niemand om met mij te loopen, dus blijf ik maar thuis en breng zoo goed en zoo kwaad het kan mijn tijd door.’</p>
<p>‘Dat is wel naar, ge moest het maar eens wagen en overal, waar gij gevraagd wordt, een bezoek brengen; dan zoudt ge eene massa vrienden krijgen en gelegenheid genoeg hebben om uit te gaan. Ge moet er niet om geven, of gij al verlegen zijt, het zal wel over gaan, als ge maar veel uitgaat.’</p>
<p>Laurie kreeg weêr een kleur, maar werd toch niet boos, dat hij zoo van verlegenheid beschuldigd werd, want Jo was zoo wel gezind, dat het niet mogelijk was hare rondborstige verklaringen voor iets anders op te nemen, dan zij bedoeld waren.</p>
<p>‘Gaat gij op eene prettige school?’ vraagde de knaap, na een kleine pauze van onderwerp veranderend, gedurende welke hij in het vuur had zitten staren en Jo wel voldaan had zitten rondkijken.</p>
<p>‘Ik ga niet naar school, ik ben een man van zaken, een meisje van zaken, bedoel ik. Ik houd mijne tante gezelschap, een lieve kribbige oude ziel,’ antwoordde Jo.</p>
<p>Laurie opende den mond om nog eene andere vraag te doen, maar zich in tijds herinnerende, dat het niet fatsoenlijk is te veel naar iemands omstandigheden te onderzoeken, deed hij hem weer dicht en keek min of meer verlegen. Jo
<pb n="60"/>
vond zijne bescheidenheid heel aardig en had er niets op tegen tante March tot het onderwerp van het gesprek te maken, zij gaf hem dus eene levendige beschrijving van de knorrige oude dame, haar vetten poedel, de papegaai, die Spaansch sprak, en de bibliotheek, waarvan zij genoot. Laurie had er veel pleizier in, en toen zij hem vertelde van den deftigen ouden heer, die tante March eens het hof kwam maken, en hoe Poll hem in het midden van eene teedere volzin tot zijne groote ontzetting zijne pruik had afgerukt, viel de knaap achterover en lachte totdat de tranen langs zijne wangen liepen, en de meid haar hoofd binnen de deur stak om te zien, wat er aan de hand was.</p>
<p>‘O, dat doet mij onbegrijpelijk goed; vertel nog meer als 't je blieft,’ zeide hij en kwam weer te voorschijn uit het canapé kussen, rood en stralende van vroolijkheid. Opgewonden door dien bijval, vertelde Jo verder over hare spelen en plannen, hare hoop en vrees voor vader, en de belangrijkste gebeurtenissen uit de kleine wereld, waarin de zusters leefden. Toen begonnen zij over boeken te praten, en Jo bemerkte tot hare verrukking, dat Laurie evenveel van lezen hield als zij zelve, en nog meer gelezen had dan zij.</p>
<p>‘Als gij zooveel van boeken houdt, kom dan eens meê naar beneden en zie de onze eens. Grootpa is uit, dus gij behoeft niet bang te zijn,’ zeide Laurie opstaande.</p>
<p>‘Ik ben nergens bang voor,’ antwoordde Jo, trotsch het hoofd oprichtend.</p>
<p>‘Dat geloof ik ook!’ riep de knaap en zag haar bewonderend aan, hoewel hij bij zichzelven dacht, dat zij alle reden zou hebben een weinig bevreesd te zijn voor den ouden heer, als zij hem in een van zijne booze luimen aantrof.</p>
<p>Daar er door het geheele huis een zomersche temperatuur heerschte, leidde Laurie haar van kamer tot kamer en liet haar een poosje verwijlen bij alles wat hare aandacht trok, totdat zij ten laatste bij de bibliotheek kwamen, waar zij in de handen klapte en in de rondte danste, zooals zij altijd deed, wanneer zij bijzonder gelukkig was. De muren waren bezet met boekenkasten, en er waren platen en statuetten, en allerliefste kleine kastjes met munten en zeldzaamheden, en heerlijke gemakkelijke stoelen en aardige tafeltjes en
<pb n="61"/>
bronzen ornamenten, en het best van alles was een groote open haard met zonderlinge ticheltjes in de rondte.</p>
<p>Wat is het hier mooi!’ zuchtte Jo en zonk in een uitlokkenden armstoel neêr, met eene uitdrukking van de grootste voldoening om zich heen ziende. ‘Theodoor Laurence gij moest de gelukkigste jongen van de wereld zijn,’ voegde zij er met nadruk bij.</p>
<p>‘Men kan niet van boeken alleen leven,’ zeide Laurie, hoofdschuddend op een tafel tegenover haar plaats nemend. Voordat hij er nog meer kon bijvoegen werd er gescheld, en Jo sprong op, verschrikt uitroepend: ‘lieve deugd! daar is je grootpapa!’</p>
<p>‘Welnu wat zou dat? Ge zijt immers voor niemand bang,’ antwoordde Laurie ondeugend.</p>
<p>‘Ik geloof, dat ik een beetje bang voor hem ben, hoewel ik niet zou weten waarom. Moeder zei, dat ik komen mocht en ik geloof niet, dat gij er erger door zijt geworden,’ zeide Jo op bedaarden toon, hoewel zij de oogen op de deur gevestigd hield.</p>
<p>‘Ik ben er beter door geworden en er heel dankbaar voor. Ik ben wel bang, dat ge door al dat praten moê zijt geworden, het was <hi rend="i">zoo</hi> prettig, dat ik je wel altijd verder zou willen hooren vertellen,’ zeide Laurie dankbaar.</p>
<p>‘Daar is de dokter jongeheer,’ en de meid wenkte hem, terwijl zij sprak.</p>
<p>‘Mag ik een oogenblikje heengaan. Ik vind wel, dat ik naar hem toe moet gaan?’ zeide Laurie.</p>
<p>‘Bekommer u niet om mij. Ik ben hier zoo gelukkig als een krekeltje,’ antwoordde Jo. Laurie ging heen en zijne gast vermaakte zich op hare eigene wijze. Zij stond voor een mooi portret van den ouden heer, toen de deur weder openging en zij, zonder zich om te keeren, op beslisten toon zeide: ‘ik geloof nu zeker, dat ik niet bang voor hem zou zijn, want hij heeft heel vriendelijke oogen, hoewel zijn mond streng is, en hij er uitziet, alsof hij een verschrikkelijk vasten wil heeft. Hij is niet zoo knap als <hi rend="i">mijn</hi> grootvader, maar ik houd van hem.’</p>
<p>‘Dank u juffrouw,’ zeide een barsche stem achter haar; en zich omkeerende zag zij tot haren grooten schrik den ouden heer Laurence voor zich staan.</p>
<pb n="62"/>
<p>De arme Jo bloosde tot achter de ooren en haar hart begon geweldig snel te kloppen, toen zij bedacht wat zij gezegd had. Een oogenblik overviel haar een onstuimige begeerte om weg te loopen; maar dat was laf en de meisjes zouden haar uitlachen. Zij besloot dus te blijven en zich zoo goed mogelijk uit de verlegenheid te helpen. Een tweede blik overtuigde haar, dat de levendige oogen onder de dikke grijze wenkbrauwen nog vriendelijker waren dan de geschilderde, en er speelde eene lichte flikkering in, die hare vrees voor een goed deel verminderde. De barsche stem was nog barscher dan ooit, toen de oude heer na eene vreeselijke pauze kortaf vraagde:</p>
<p>‘Gij zijt dus niet bang voor mij, hè?’</p>
<p>‘Niet erg, mijnheer.’</p>
<p>‘En gij vindt mij niet zoo knap als uw grootvader?’</p>
<p>‘Niet precies, mijnheer.’</p>
<p>‘En ik heb een verschrikkelijk vasten wil, niet waar?’</p>
<p>‘Ik heb alleen maar gezegd, dat ik dat dacht.’</p>
<p>‘Maar gij houdt toch van mij?’</p>
<p>‘Ja mijnheer, ik houd van u.’</p>
<p>Dat antwoord behaagde den ouden heer. Hij lachte, gaf haar de hand, en haar bij de kin nemende lichtte hij haar gelaat op, bezag het ernstig, en liet haar toen weêr los, zeggende: ‘Gij aardt naar uw grootvader, al lijkt gij dan ook uiterlijk niets op hem. Hij <hi rend="i">was</hi> een mooi man, beste meid, maar hij was, wat nog beter is, een braaf en eerlijk man, en ik was er trotsch op zijn vriend te wezen.’</p>
<p>‘Dank u mijnheer,’ en Jo voeldde zich van nu af volkomen op haar gemak, want zoo iets viel juist in haar smaak.</p>
<p>‘Wat hebt ge met mijn jongen uitgevoerd, zeg?’ was de volgende vraag, op eenigszins scherpen toon gedaan.</p>
<p>‘Ik heb alleen getracht hem wat op te beuren, mijnheer,’ en Jo vertelde, hoe zij er toe gekomen was om hem op te zoeken.</p>
<p>‘Ge meent, dat hij wat opgevroolijkt moet worden, is het niet zoo?’</p>
<p>‘Ja, mijnheer; hij schijnt mij toe zich wat eenzaam te voelen, en jongens van zijn leeftijd zouden hem misschien goed doen. Wij zijn maar meisjes, maar wij zouden hem graag helpen, als het kan, want wij zijn het prachtig Kerst-<pb n="63"/>geschenk nog niet vergeten, dat u ons gezonden hebt,’ zeide Jo levendig.</p>
<p>‘Tut, tut, tut, dat was het werk van den jongen. Hoe gaat het met de arme vrouw?’</p>
<p>‘Dat gaat nog al wel, mijnheer;’ en Jo stak in zee en sprak heel snel, en vertelde alles van de Hummels, voor wie hare moederde belangstelling van eenige rijke vrienden had opgewekt.</p>
<p>‘Dat is juist dezelfde manier, waarop haar vader weldeed. Ik zal op een mooien dag uwe moeder eens komen bezoeken. Zeg haar dat. Daar gaat de bel, wij drinken vroeg thee om Laurie. Ga meê naar beneden en zet de kennismaking voort.’</p>
<p>‘Als u goed vindt dat ik blijf, mijnheer.’</p>
<p>‘Ik zou het niet vragen, als ik het niet vond,’ zeide de heer Laurence en bood haar met ouderwetsche beleefdheid zijnen arm.</p>
<p>‘Wat zou Meta wel van dit alles zeggen?’ dacht Jo, terwijl zij wegwandelde, en hare oogen dansten van pret bij de gedachte, hoe zij alles thuis zou vertellen.</p>
<p>‘Heila! wat ter wereld bezielt den jongen nu?’ riep de oude heer, toen Laurie de trappen af kwam stormen en met een kreet van verbazing eensklaps bleef stilstaan, toen hij Jo gearmd zag loopen met zijn gevreesden grootvader.</p>
<p>‘Ik wist niet, dat u thuis waart, grootvader,’ begon hij, toen Jo hem zegevierend aanzag.</p>
<p>‘Dat schijnt zoo, te oordeelen naar de wijze waarop gij de trappen afrent. Kom, laat ons gaan theedrinken en gedraag u fatsoenlijk,’ en na den knaap bij wijze van liefkoozing aan het haar te hebben getrokken, ging de heer Laurence naar de andere kamer, terwijl Laurie achter hunnen rug allerlei dwaze gebaren maakte, die Jo bijna deden uitbarsten in lachen.</p>
<p>De oude heer zeide niet veel onder het uitdrinken van zijne vier kopjes thee, maar hij sloeg de jonge lieden gade, die weldra als oude vrienden zaten te keuvelen en de verandering in zijn kleinzoon ontging hem niet. Er was nu kleur, licht en leven op het gelaat van den knaap, zijne manieren waren levendig en zijn lach klonk helder en vroolijk.</p>
<p>‘Zij heeft gelijk, de jongen <hi rend="i">heeft</hi> het eenzaam. Ik zal eens zien, wat die kleine meisjes voor hem doen kunnen,’
<pb n="64"/>
dacht de heer Laurence, toeziende en luisterende. Jo beviel hem, want hare vreemde, maar open manieren vielen in zijn smaak, en zij scheen den knaap bijna zoo goed te begrijpen, als of zij zelve een jongen geweest was.</p>
<p>Indien de Laurence's geweest waren wat Jo ‘stijf en harkerig’ noemde, zou zij niet met hen overweg hebben gekund, want zulke menschen maakten haar altijd verlegen en onhandig; maar toen zij zag, dat zij vrij en gemakkelijk waren, werd zij het ook, en maakte een goeden indruk.</p>
<p>Toen zij opstonden, stelde zij voor heen te gaan, maar Laurie zeide, dat hij baar nog iets moest laten zien en nam haar mede naar de broeikas, die ter harer eere verlicht was. Jo voelde zich als in een feeënpaleis, toen zij daar op en neêr wandelde tusschen al de bloemen en planten - het zachte licht, de vochtige warme lucht, en de prachtige wingerdranken en heesters, die zich boven haar verhieven - en intusschen sneed haar nieuwe vriend de mooiste bloemen af, totdat zijne beide handen vol waren. Toen bond hij ze samen en zeide met den opgeruimden blik, dien Jo zoo gaarne zag: ‘Geef deze als 't je blieft aan uwe moeder, en zeg haar, dat het geneesmiddel, dat zij mij zond, volkomen naar mijn smaak was.’ Zij vonden den heer Laurence voor het vuur staan in de groote voorkamer, maar Jo's aandacht werd aanstonds getrokken door eene groote piano, die open stond.</p>
<p>‘Speelt gij?’ vraagde zij, zich met eene eerbiedige houding tot Laurie wendend.</p>
<p>‘Soms,’ antwoordde hij bescheiden.</p>
<p>‘Och speel dan nu eens, ik zou zoo graag wat willen hooren, om het aan Bets te kunnen vertellen.’</p>
<p>‘Wilt gij niet eerst?’</p>
<p>‘Ik zou niet weten hoe, ik ben te dom om het te leeren, maar ik houd dol veel van muziek.’</p>
<p>Laurie begon dus te spelen en Jo luisterde, haar neus begraven in heliotrope en theerozen. Hare achting en bewondering voor ‘het Laurence jongetje’ stegen ten top, want hij speelde bijzonder goed en nam volstrekt geen airs aan. Zij wilde maar, dat Bets hem kon hooren, maar zeide dat niet, en prees hem, totdat hij verlegen werd en zijn grootvader hem te hulp kwam.</p>
<pb n="65"/>
<p>‘Genoeg, jonge juffrouw, genoeg; te veel zoetigheid is niet goed voor hem. Zijne muziek is niet kwaad, maar ik hoop, dat hij het in belangrijker zaken even goed zal maken. Gaat gij heen? Nu, ik ben u ten hoogste verplicht en hoop u eens weêr te zien. Mijne beleefde groeten aan uwe moeder. Goeden nacht, dokter Jo.’</p>
<p>Hij schudde haar vriendelijk de hand, maar zag er toch uit, alsof iets hem niet beviel. Toen zij in den gang waren gekomen, vraagde Jo aan Laurie, of zij iets verkeerds gezegd had, maar hij schudde zijn hoofd.</p>
<p>‘Neen, het was om mij; hij hoort mij niet gaarne piano spelen.’</p>
<p>‘Waarom niet?’</p>
<p>‘Dat zal ik u wel eens op een anderen keer vertellen. Jan zal u thuis brengen, omdat ik het niet kan doen.’</p>
<p>‘Dat behoeft niet, ik ben geen jonge dame en het is maar een stapje. Zult ge goed op uzelf passen?’</p>
<p>‘Ja, maar gij komt toch terug, hoop ik?’</p>
<p>‘Als gij belooft bij ons te komen, zoodra gij weêr beter zijt.’</p>
<p>‘Ja, dat zal ik doen.’</p>
<p>‘Goeden nacht, Laurie!’</p>
<p>‘Goeden nacht Jo, goeden nacht.’</p>
<p>Toen alle merkwaardigheden van dien avond verteld waren, gevoelde het gansche gezin lust om gezamenlijk een bezoek te brengen in het groote huis aan de andere zijde van de heg; want ieder vond er iets zeer aantrekkelijks in. Mevrouw March verlangde wat te praten over haren vader met den ouden man, die hem niet vergeten had. Meta zou graag eens in de broeikas wandelen, Bets smachtte naar de groote piano, en Amy wenschte niets vuriger dan de mooie platen en statuetten te zien.</p>
<p>‘Moeder, waarom zou mijnheer Laurence Laurie niet gaarne hebben hooren spelen?’ vraagde Jo, die van eene onderzoekende natuur was.</p>
<p>‘Ik weet het niet zeker, maar ik denk, dat de reden hierin te zoeken is, dat zijn zoon, Laurie's vader, eene Italiaansche dame, eene zangeres trouwde, waar de oude heer, die zeer trotsch is, diep over verontwaardigd was. De dame was goed en beminnelijk en beschaafd, maar hij hield niet van haar en zag zijn zoon niet weder na dat huwelijk. Zij
<pb n="66"/>
stierven beiden, toen Laurie nog een klein kind was, waarna zijn grootvader hem tot zich nam. Ik denk, dat de jongen, die in Italië geboren werd, niet heel sterk is en dat de oude man bang is hem te verliezen, waarom hij zoo bezorgd voor hem is. Laurie heeft een aangeboren smaak voor muziek, want hij gelijkt op zijne moeder en ik onderstel, dat zijn grootvader bang is, dat hij lust zal krijgen om zich aan de muziek te wijden; in elk geval herinnert zijn talent hem de vrouw, van wie hij niet veel hield, en daarom werd hij er zoo warm over, zooals Jo het uitdrukt.’</p>
<p>‘Wel, hoe romantisch!’ riep Meta.</p>
<p>‘Hoe dwaas,’ zeide Jo, ‘laat hij musicus worden, als hij dat verlangt, en niet doodgeplaagd worden door naar de akademie te moeten gaan, als hij er een hekel aan heeft.</p>
<p>‘Daarom, heeft hij dus zulke mooie zwarte oogen en aardige manieren; Italianen zijn altijd aangenaam in den omgang,’ zeide Meta, die een weinig sentimenteel was.</p>
<p>‘Wat weet gij van zijne oogen en manieren? gij hebt nauwelijks twee woorden met hem gesproken;’ riep Jo, die <hi rend="i">niet</hi> sentimenteel was.</p>
<p>‘Ik zag hem op de partij, en uit uwe verhalen blijkt, dat hij zich goed kan voordoen. Dat was een heel aardig gezegde over het geneesmiddel, dat moeder hem zond.’</p>
<p>‘Hij meende zeker den blanc manger.’</p>
<p>‘Wat zijt gij toch een dom kind, hij bedoelde u natuurlijk.’</p>
<p>‘Ja?’ en Jo zette groote oogen op, alsof het iets heel nieuws voor haar was.</p>
<p>‘Ik heb nooit iemand als gij gezien, gij kunt niet eens een komplimentje onderscheiden, als gij er een krijgt,’ zeide Meta met het air van een jonge dame, die er alles van wist.</p>
<p>‘Altemaal gekheid, en ik zou graag hebben, dat ge niet mal waart en al mijn pleizier bederft. Laurie is een aardige jongen en ik houd van hem, en ik verlang geen gekheden te hooren over komplimentjes en zulke zotternijen. We zullen allen goed jegens hem zijn, omdat hij geen moeder heeft, en hij <hi rend="i">mag</hi> hier bij ons komen, niet waar moeder?’</p>
<p>‘Ja Jo, uw vriendje is van harte welkom, en ik hoop, dat Meta bedenken zal, dat kinderen zoo lang mogelijk kinderen moeten blijven.’</p>
<pb n="67"/>
<p>‘Ik noem mijzelve geen kind en toch ben ik nog niet eens dertien,’ merkte Amy aan. ‘Wat zegt gij er van Bets?’</p>
<p>‘Ik dacht over onzen ‘Pelgrimstocht,’ antwoordde Bets, die niet naar het gesprek geluisterd had. ‘Hoe wij uit den “wankelmoedspoel” en door het “struikelaarspoortje” kwamen, door onze begeerte om goed te zijn, en al probeerende den heuvel opklauterden, en dat het groote huis met al de mooie dingen misschien ons “schoonoord” zal zijn.’</p>
<p>‘Wij moeten eerst nog de leeuwen voorbij,’ zeide Jo, op een toon, alsof zij dat denkbeeld wel aardig vond.</p>
</div>
<div type="chapter">
<head rend="h3">Hoofdstuk IV. <lb/>
Betsy vindt Schoonoord.</head>
<p>Het groote huis bleek een Schoonoord te wezen, hoewel het geruimen tijd duurde, voordat zij er allen in waren, en Bets het heel moeilijk vond de leeuwen voorbij te komen. De oude heer Laurence was de grootste, maar na zijn bezoek, waarop hij ieder van de meisjes iets aardigs of vriendelijks gezegd en met hare moeder over oude tijden gepraat had, was niemand meer erg bang voor hem, behalve de bedeesde Betsy. De andere leeuw was het feit, dat zij arm waren en Laurie rijk, want dat maakte haar verlegen om beleefdheden aan te nemen, die zij niet wederkeerig konden bewijzen. Na een poosje bemerkten zij echter, dat hij haar als de weldoensters beschouwde en niet genoeg kon doen om zijne dankbaarheid te toonen voor het moederlijk onthaal, dat mevrouw March hem bereidde, het vroolijk gezelschap der meisjes, en het genot dat hij smaakte in haar nederig huis, zoodat zij weldra allen trots op zijde zetten, en elkander vriendelijkheden bewezen zonder er over na te denken, welke wel de grootste was.</p>
<p>Allerlei prettige dingen gebeurden in dien tijd, want de nieuwe vriendschap groeide als gras in de lente. Ieder
<pb n="68"/>
hield van Laurie en hij deelde zijn gouverneur in het geheim mede, dat, de Marches bepaald allerliefste meisjes waren.’ Met de bekoorlijke geestdrift der jeugd namen zij den eenzamen jongen in haar midden op en vierden hem, en hij vond iets zeer aantrekkelijks in het onschuldig gezelschap van de eenvoudige meisjes. Daar hij nooit eene moeder of zuster gekend had, merkte hij zeer spoedig den invloed op, dien zij op hem uitoefenden, en haar bezig, opgewekt leven leerde hem zich te schamen over het zijne, dat hij zoo in luiheid doorbracht. Boeken verveelden hem en hij vond de menschen nu zoo belangwekkend, dat de heer Brooke zich genoodzaakt zag slechte getuigschriften te geven, want Laurie verzuimde nu gedurig zijne lessen en was dan steeds bij de Marches te vinden.</p>
<p>‘Het zij zoo, laat hij maar eens vacantie hebben, hij zal het later wel weêr inhalen,’ zeide de oude heer. ‘De goede mevrouw van hier naast zegt, dat hij te hard studeert en behoefte heeft aan den omgang met jonge lieden, uitspanning en lichaamsbeweging. Ik geloof, dat zij gelijk heeft, en dat ik den jongen vertroeteld heb, alsof ik zijne grootmoeder was. Laat hij doen, waar hij pleizier in heeft, als hij maar gelukkig is; bij die kleine nonnetjes hiernaast kan hem geen kwaad overkomen, en mevrouw March doet meer voor hem, dan wij zouden kunnen.’</p>
<p>Wat hadden zij niet een prettigen tijd! Zulke heerlijke voorstellingen en tableaux, sledevaarten en hardrijderijen op schaatsen, zulke gezellige avondjes in de oude zitkamer, en nu en dan zulke vroolijke kleine partijtjes in het groote huis. Meta mocht in de broeikas wandelen, zooveel zij maar wilde, en genieten van heerlijke ruikers; Jo verslond de nieuwe bibliotheek en deed den ouden heer uitbarsten in het lachen door hare kritiek; Amy kopieerde schilderijen en genoot naar hartelust van het schoone, en Laurie speelde op de aardigste manier voor gastheer.</p>
<p>Maar Betsy kon, hoewel zij naar de groote piano smachtte, geen moed genoeg vatten om naar ‘het gezegende huis’ te gaan, zooals Meta het noemde. Zij ging er op zekeren dag met Jo heen, maar de oude heer, die hare zwakke zijde niet kende, staarde haar zóó aan van onder zijne zware wenkbrauwen, en zeide zóó hard ‘hm!’ dat ‘hare voeten
<pb n="69"/>
van schrik op den grond klapperden,’ zooals zij aan hare moeder vertelde; zij liep zoo gauw mogelijk weg en verklaarde, dat zij daar nooit meer heen wilde gaan, zelfs niet ter wille van de mooie piano. Geen overredingen of beloften konden haar hare vrees doen overwinnen, totdat de heer Laurence op geheimzinnige wijze achter de waarheid kwam en de zaak zocht te herstellen. Gedurende een van zijn korte bezoeken, bracht hij behendig het gesprek op de muziek en vertelde van groote zangers en zangeressen, die hij ontmoet had, van fraaie orgels, die hij gehoord had, en vertelde zoovele aardige anekdoten, dat Bets onmogelijk in haar stil hoekje blijven kon, maar steeds nader en nader kwam, alsof zij betooverd werd. Zij stond stil bij den rug van zijn stoel en bleef met groote oogen staan luisteren, terwijl hare wangen rood gekleurd waren door de opwinding van deze buitengewoon moedige daad. De heer Laurence nam niet meer notitie van haar dan van eene vlieg, en sprak door over Laurie's lessen en meesters, en alsof die gedachte hem eensklaps inviel, zeide hij tot mevrouw March: ‘de jongen verwaarloost nu zijne muziek, en ik ben er blij om, want hij begon er al te veel van te houden. Maar de piano wordt er niet beter op door zoo ongebruikt te blijven; zouden niet een paar van uwe meisjes nu en dan eens willen komen om er op te studeeren, alleen maar om te zorgen, dat zij niet ontstemt?’ Bets ging een stapje vooruit en vouwde hare handen krampachtig, uit vrees, dat zij ze anders zou samen klappen, want dit was eene onweêrstaanbare verzoeking, en de gedachte van op dat prachtig instrument te mogen spelen, maakte haar ademloos van verrukking. Voordat mevrouw March nog kon antwoorden, ging de heer Laurence voort met een knikje en glimlach: ‘zij behoeven niemand te zien of te spreken, maar kunnen ten allen tijde overloopen, want ik zit toch in mijne studeerkamer aan de andere zijde van het huis, Laurie is veel uit, en de dienstboden hebben na negen uur niets meer te maken in de zitkamer.’ Hier stond hij op, alsof hij wilde heengaan, en Bets was juist van plan te spreken, want die laatste schikking maakte, dat er niets te wenschen over bleef. ‘Wilt u zoo goed wezen dit aan de jonge dames te zeggen, en mochten zij soms geen lust hebben, dan
<pb n="70"/>
is het ook goed,’ hier kroop een klein handje in de zijne, en Bets zag met een van dankbaarheid stralend gelaat tot hem op en zeide op haar ernstigen maar toch verlegen toon:</p>
<p>‘O, mijnheer, zij hebben er zoo heel veel lust in!’</p>
<p>‘Zijt gij de musicienne?’ vraagde hij zonder zijn schrikverwekkend ‘hm!’ en zag haar vriendelijk aan.</p>
<p>‘Ik ben Bets, ik houd zoo erg veel van muziek en ik wil graag komen, als u zeker weet dat niemand mij hooren kan - dien het hinderen zou,’ voegde zij er bij, vreezende onbeleefd te zijn en bevende over haar eigen stoutmoedigheid.</p>
<p>‘Geen sterveling, mijn lieve, het huis is den halven dag leeg, kom dus gerust en trommel zooveel gij wilt, het zal mij veel genoegen doen.’</p>
<p>‘Hoe vriendelijk van u, mijnheer.’</p>
<p>Betsy geleek een rood roosje, toen hij haar zoo vriendelijk aanzag, maar nu was zij niet verlegen en drukte dankbaar de groote hand, omdat zij geen woorden kon vinden om hem te danken voor het kostbaar geschenk, dat hij haar gegeven had. De oude heer streek haar zachtjes het haar van het voorhoofd en zich bukkende kuste hij haar, en zeide op een toon, zooals men maar zelden hoorde:</p>
<p>‘Ik had eenmaal een kleindochtertje met oogen als de uwe. God zegene u, lief kind, vaarwel mevrouw,’ en hij vertrok haastig. Bets gaf zich in haars moeders armen aan hare blijdschap over, en snelde toen naar boven om het heerlijk nieuws aan hare zieke poppenfamilie mede te deelen, daar de zusters niet thuis waren. Hoe vroolijk zong zij dien avond, en hoe lachten zij haar uit, omdat zij Amy 's nachts wakker maakte, door in den slaap op haar gezicht piano te spelen. Toen Betsy den volgenden dag den ouden en den jongen heer had zien wegwandelen, trok zij, na twee of driemaal te zijn teruggeloopen, de stoute schoenen aan, en sloop zoo stil als een muisje naar de zitkamer, waar haar afgod stond. Geheel toevallig natuurlijk lag er wat lieve gemakkelijke muziek op de piano, en met bevende vingers, en gedurig luisterend en rondziende, raakte zij eindelijk de toetsen aan, vergat geheel en al hare vrees, zichzelve en alles, behalve het onuitsprekelijk genot, dat de
<pb n="71"/>
muziek haar gaf, want zij was haar als de stem van een geliefd vriend.</p>
<p>Zij bleef, totdat Hanna haar kwam halen om te eten; maar zij had geen eetlust, en kon alleen stil zitten en tegen ieder glimlachen in een staat van volkomen zaligheid.</p>
<p>Van nu af aan zag men het kleine bruine hoedje bijna dagelijks door de heg kruipen en de groote zitkamer werd bewoond door een muzikalen geest, die onzichtbaar kwam en ging. Zij kwam nooit te weten, dat de heer Laurence dikwijls de deur van zijn studeerkamer openzette om de ouderwetsche liedjes te hooren, die hij zoo liefhad; zij zag nooit, hoe Laurie in den gang de wacht hield om de bedienden op een afstand te houden; nooit kwam de gedachte bij haar op, dat de studies en nieuwe liedjes, die zij in het muziekkastje vond, daar gelegd werden voor haar bijzonder gebruik; en als hij thuis met haar over muziek praatte, dacht zij er alleen over, hoe vriendelijk het toch van hem was, dat hij allerlei dingen vertelde, die haar zoo voorthielpen. Zij genoot dus van ganscher harte en erkende, wat niet altijd het geval is, dat haar, nu <hi rend="i">die</hi> begeerte vervuld was, niets meer te wenschen overbleef. Misschien kreeg zij, omdat zij voor dezen zegen zoo dankbaar was een nog grooteren; zij verdiende in elk geval beiden.</p>
<p>‘Moeder, ik zal voor mijnheer Laurence een paar pantoffels maken. Hij is zoo goed voor mij, dat ik hem mijne dankbaarheid moet toonen, en ik weet niets anders. Mag ik het doen?’ vraagde Betsy een paar weken na zijn gewichtig bezoek.</p>
<p>‘Ja kindlief, het zal hem veel genoegen doen, en dat is eene aardige manier om hem uwe dankbaarheid te toonen. De meisjes zullen er u aan helpen, en ik zal het opmaken betalen,’ antwoordde mevrouw March, die er een bijzonder genoegen in schepte Betsy's verzoek in te willigen, omdat zij zoo zelden iets voor zich zelve verlangde. Na veel ernstige overleggingen met Meta en Jo werd het patroon gekozen, de benoodigdheden gekocht, en de pantoffels begonnen. Een bouquet stemmige maar toch vroolijke viooltjes op een donkerpurperen grond werd juist geschikt verklaard; en Bets werkte vroeg en laat en werd alleen maar hier en daar bij moeilijke eindjes geholpen. Zij was een han-<pb n="72"/>dig klein meisje en de pantoffels waren afgewerkt, voordat zij iemand begonnen te vervelen. Toen schreef zij een zeer kort eenvoudig briefje en wist ze met Laurie's hulp op zijne schrijftafel binnen te smokkelen, toen de oude heer nog niet bij de hand was.</p>
<p>Toen dat pak van haar hart was, wachtte Bets om te zien, wat nu gebeuren zou. Die gansche dag ging voorbij en een gedeelte van den volgenden, zonder dat zij er iets van hoorde, en zij begon reeds te vreezen, dat zij haar grilligen vriend beleedigd had. Op den middag van den tweeden dag ging zij eene boodschap doen en nam de arme Joanna, hare gebrekkige pop, meê op hare dagelijksche wandeling.</p>
<p>Toen zij bij hare terugkomst de straat inkwam, zag zij drie, neen vier hoofden uit de ramen kijken, en zoodra zij haar zagen, wuifden verscheidene handen, en aller vroolijke stemmen riepen:</p>
<p>‘Hier is een brief van den ouden heer, kom toch gauw en lees hem!’</p>
<p>‘O Bets! hij heeft u -’ begon Amy en zwaaide alles behalve fatsoenlijk met de handen; maar zij kon niet verder komen, want Jo smoorde hare ontboezeming door het raam dicht te slaan.</p>
<p>Betsy haastte zich met een van blijdschap bevend hart; bij de deur namen hare zusters haar op en droegen haar in opgetogenheid naar de zitkamer, alle drie naar den hoek wijzende en roepende: ‘Zie eens! zie eens’ Bets keek, en werd bleek van verrukking en verrassing, want daar stond eene kleine piano met een brief er boven op, geadresseerd aan: Mejuffrouw Elizabeth March.’</p>
<p>‘Voor mij?’ fluisterde Bets en hield zich vast aan Jo, met een gevoel, alsof zij op den grond zou vallen; het was meer dan zij verdragen kon.</p>
<p>‘Ja, geheel en al voor u, lieveling. Is het niet prachtig van hem? Vindt ge hem niet den liefsten ouden man in de heele wereld? De sleutel zit in den brief, wij hebben hem niet open gemaakt, maar wij branden van verlangen om te hooren, wat er in staat,’ riep Jo, hare zuster aan haar hart drukkende en haar den brief overhandigend.</p>
<p>‘Lees gij hem, ik kan niet, ik voel mij zoo raar. O, ik ben al te gelukkig!’ en Betsy verborg haar gelaat in Jo's boezelaar, voor het oogenblik geheel en al ontdaan.</p>
<pb n="73"/>
<p>Jo opende het papier en begon te lachen, want de eerste woorden, die zij zag, waren:</p>
<q rend="bq">‘Mejuffrouw March, <lb/>
Waarde vriendin,’</q>
<p>‘Wat klinkt dat aardig! Ik wou, dat iemand ook eens zoo aan mij schreef!’ zeide Amy, die den ouderwetschen schrijftrant zeer elegant vond.</p>
<q rend="bq">‘Ik heb vele pantoffels gehad in mijn leven, maar nooit een paar, dat mij zoo goed paste, als de uwe,’ ging Jo voort. ‘Viooltjes zijn mijne geliefkoosde bloemen, en deze zullen mij altijd de lieve geefster in herinnering brengen. Ik doe gaarne mijne schulden af, en ik denk dus, dat gij ‘den ouden heer’ wel zult willen toestaan u iets te zenden, dat eenmaal behoord heeft aan het kleindochtertje, dat hij verloren heeft. Met hartelijken dank en de beste wenschen blijf ik,<lb/>
 <lb/>
Uw dankbare vriend en dienstw. dien. <lb/>
James Laurence.</q>
<p>‘Nu Bets, dat is eene eer, daar gij trotsch op moogt zijn, zou ik denken! Laurie vertelde mij, hoeveel mijnheer Laurence van dat kind hield, en hoe zorgvuldig hij al hare dingen bewaard heeft. Denk eens, hij heeft u hare piano gegeven! Dat komt er van als men groote blauwe oogen heeft en van muziek houdt,’ zeide Jo en zocht Bets tot bedaren te brengen, die sterk beefde en er zeer opgewonden uitzag.</p>
<p>‘Zie eens wat aardige kandelaartjes voor de kaarsen, en wat mooie groene zij, in het midden opgenomen met een goud roosje, en het mooie kastje en stoeltje, alles bij elkander,’ voegde Meta er bij, de piano openende en alle schoonheden aanwijzende.</p>
<p>‘Uw dienstwillige dienaar James Laurence,’ verbeeld je toch eens, dat schreef hij aan u. Ik zal het de meisjes op school vertellen, die zullen het haast niet kunnen gelooven,’ zeide Amy, op wie het briefje een diepen indruk gemaakt had.</p>
<pb n="74"/>
<p>‘Probeer 'em eens liefje, laten we die dreumes van een piani eens hooren,’ zeide Hanna, die altijd met haar gansche hart deelde in de vreugde en droefheid der familie.</p>
<p>Bets speelde dus een stukje, en ieder zei, dat het de mooiste toon was, dien zij ooit gehoord hadden. Zij was klaarblijkelijk pas gestemd en opgeknapt; maar hoe volmaakt zij ook was, geloof ik toch, dat er niets bekoorlijkers was dan dat gelukkigste van alle gelukkige gezichtjes, die er over hingen, toen Bets met teedere handen de mooie zwarte en witte toetsen beroerde en de glinsterende pedalen drukte.</p>
<p>‘Je zult hem moeten gaan bedanken,’ zei Jo bij wijze van eene grap, want, dat het kind werkelijk zou gaan, kwam niet in haar op.</p>
<p>‘Ja, dat ben ik ook stellig van plan; ik geloof, dat ik nu maar moest gaan, voordat ik bang word,’ en tot groote verbazing van het verzamelde gezin, stapte Betsy vastbesloten den tuin in, de heg door en recht op het huis der Laurence's aan.</p>
<p>‘Wel heb ik van me leven! als dat niet het raarste is, wat ik ooit gezien heb! de piani heeft er geheel van de wijs gebracht; ze zou nooit gegaan zijn, als ze bij der positieve was’, riep Hanna haar naziende, terwijl de meisjes sprakeloos waren door het ongewone verschijnsel. Zij zouden nog meer verbaasd zijn geweest, als zij gezien hadden, wat Bets verder deed. Zij ging, ik meen het in ernst, zonder zich ook maar een oogenblik te bedenken, en klopte aan de deur van de studeerkamer, en toen een forsche stem ‘binnen’ riep, ging zij naar binnen en liep op den heer Laurence toe, die zeer verwonderd opzag, stak hem hare hand toe en zeide met eene slechts weinig bevende stem: ‘mijnheer, ik kwam u bedanken voor - maar zij bracht het niet verder; want hij keek haar zoo vriendelijk aan, dat zij hare toespraak vergat; en zich alleen herinnerende, dat hij het kleine meisje, dat hem zoo lief was, verloren had, sloeg zij beide armen om zijn hals en kuste hem.</p>
<p>Indien het dak van het huis plotseling boven het hoofd van den ouden heer was ingestort, zou hij niet verbaasder hebben kunnen zijn; maar hij vond het heel pleizierig - o hé ja! hij vond het bijzonder pleizierig; en hij was door dien vertrouwelijken kus zoo geroerd en gelukkig, dat al
<pb n="75"/>
zijne bitsheid verdween; hij nam haar op zijn knie en vleide zijne gerimpelde wang tegen haar blozend gezichtje en verbeeldde zich, dat hij zijn eigen kleindochtertje terug had gekregen. Van dat oogenblik af voedde Betsy geen vrees meer voor hem, en zat zoo gezellig met hem te praten, alsof zij hem haar leven lang gekend had; want de liefde sluit de vrees buiten en dankbaarheid kan den hoogmoed overwinnen. Toen zij naar huis terugkeerde, bracht hij haar tot aan haar eigen deur, schudde haar hartelijk de hand, nam bij het afscheidnemen den hoed voor haar af, en wandelde statig en deftig terug, zooals een schoon krijgshaftig oud heer betaamde.</p>
<p>Toen de meisjes dat zagen, begon Jo in de rondte te springen om hare voldoening te toonen; Amy viel in hare verbazing bijna uit het raam, en Meta riep met opgeheven handen: ‘wel, ik geloof waarlijk, dat de wereld aan een eind raakt!’</p>
</div>
<div type="chapter">
<head rend="h3">Hoofdstuk VII. <lb/>
Amy's dal der vernedering.</head>
<p>‘Die jongen is een volmaakt cycloop, vindt gij niet?’ zeide Amy op zekeren dag, toen Laurie te paard wegrende en in het voorbijgaan met zijn zweep salueerde.</p>
<p>‘Hoe durft ge dat zeggen, daar hij allebei zijne oogen heeft, en heel mooie ook!’ riep Jo, die niet de minste aanmerking op haar vriend kon velen.</p>
<p>‘Ik zei niets van zijn oogen, en ik begrijp niet, waarom ge zoo op moet vliegen, als ik zijn rijden bewonder.’</p>
<p>‘O lieve ziel! die kleine gans bedoelt een centaur en zij zegt een cycloop,’ riep Jo, in lachen uitbarstend.</p>
<p>‘Gij behoeft u niet zoo ruw aan te stellen, het is alleen maar een “lapsus lingus,” zooals mijnheer Davis zegt,’ antwoordde Amy, Jo met haar Latijn den mond snoerend. ‘Ik
<pb n="76"/>
wou maar, dat ik een gedeelte van het geld had, dat Laurie aan dat paard verspilt,’ voegde zij er als tot zich zelve sprekend bij, maar toch in de hoop, dat hare zusters het hooren zouden.</p>
<p>‘Waarom?’ vraagde Meta vriendelijk, want Jo kreeg een nieuwe lachbui bij Amy's tweede vergissing.</p>
<p>‘Ik heb het zoo hoog noodig, ik zit diep in de schuld en mijne beurt voor het prullen-geld komt nog in geen maand.’</p>
<p>‘In schulden, Amy, wat bedoelt gij?’ zeide Meta ernstig.</p>
<p>‘Wel, ik ben minstens een dozijn lemoenen schuldig en gij weet, ik kan ze niet voldoen, totdat ik geld heb, want moeder heeft mij volstrekt verboden iets op rekening te koopen.’</p>
<p>‘Vertel mij de geheele zaak eens. Zijn de lemoenen nu in de mode? Vroeger waren het balletjes,’ en Meta trachtte haar gezicht in de plooi te houden, want Amy zag er zoo ernstig en gewichtig uit.</p>
<p>‘Och, ziet ge, de meisjes koopen ze onophoudelijk, en als men niet voor schriel wil worden aangezien, moet men het ook doen. Het zijn nu lemoenen voor en na, want iedereen zit er onder schooltijd in haar lessenaar aan te zuigen en verruilt ze in het speeluur tegen potlooden, kralen ringen en papieren poppetjes of iets anders. Als een meisje veel van een ander houdt, geeft zij haar een lemoen, als zij boos op haar is, eet zij er een op voor hare oogen en biedt haar zelfs niet aan er even aan te zuigen. Zij trakteeren bij beurten, en ik heb er zooveel gehad, zonder iets terug te doen, en dat moet ik toch, want dat zijn eereschulden, niet waar?’</p>
<p>‘Hoeveel hebt gij noodig om alles af te doen en uw krediet te herstellen?’ vraagde Meta, hare beurs uit den zak nemende.</p>
<p>‘Tien stuivers zouden genoeg zijn en een paar centen overlaten om u te trakteeren. Houdt gij niet veel van lemoenen?’</p>
<p>‘Niet erg, gij moogt mijn deel hebben. Hier is het geld - maak er zooveel van als gij kunt, want het kan niet dikwijls gebeuren, dat weet ge wel.’</p>
<p>O, dank je wel, wat moet het prettig zijn zakgeld te hebben. Ik zal een heel feest aanrichten, want ik heb de gansche week geen lemoenen geproefd. Ik wou liever geen enkele aannemen, daar ik niets terug kon geven, en ik smacht er wezenlijk naar.’</p>
<pb n="77"/>
<p>Den volgenden dag kwam Amy vrij laat op school, maar kon de verzoeking niet wederstaan met vergefelijken trots een vochtig bruin papieren pakje te vertoonen, voordat zij het in de verborgenste schuilhoeken van haar lessenaar wegstopte. Het volgend oogenblik ging het praatje als een loopend vuurtje door haar klubje, dat Amy March vierentwintig heerlijke lemoenen bij zich had (zij had onderweg één opgegeten) en zou trakteeren, waarop zij door hare vriendinnen met attenties overlaten werd. Katy Brown verzocht haar dadelijk op haar eerste partij de beste; Mary Kingsley drong er op aan haar tot het speeluur haar horloge te leenen; en Jenny Snow, een satirieke jonge dame, die Amy laaghartig geplaagd had met haar lemoenloozen staat, wierp haastig de wapens weg, en bood aan het antwoord te leveren op eenige moeilijke sommen. Maar Amy had de scherpe aanmerkingen niet vergeten van de jonge juffrouw Snow over ‘sommige menschen, wier neuzen niet te plat waren om de lemoenen van anderen te ruiken, en verwaande menschen, die niet te trotsch waren er om te vragen,’ en zij sloeg dadelijk de hoop van ‘dat meisje Snow’ den bodem in, door de vernietigende tijding: ‘ge behoeft niet plotseling zoo beleefd te worden, want ge krijgt er geen een.’</p>
<p>Nu gebeurde het, dat de school dien morgen bezocht werd door een gewichtig personage, die Amy's net geteekende kaarten prees, welk eerbewijs, aan hare vijandin bewezen, een angel was in de ziel van de jonge juffrouw Snow, en aanleiding gaf, dat de jonge juffrouw March de airs aannam van een vlijtige jonge pauw. Maar helaas, helaas! hoogmoed komt voor den val, en de wraakzuchtige Snow deed met rampzalig succes de kans keeren. Niet zoodra had de gast de gewone komplimenten gemaakt en den aftocht geblazen, of Jenny deelde den onderwijzer, mijnheer Davis, onder voorwendsel van iets belangrijks te vragen, mede, dat Amy March lemoenen in haar lessenaar had.</p>
<p>Nu had de heer Davis gezegd, dat lemoenen contrabande waren, en plechtig gezworen, dat de eerste, die de wet durfde overtreden, openlijk kennis zou maken met de handplak. De arme man, die heel wat te verdragen had, was er na een langen hevigen oorlog in geslaagd de gomlastiek te verbannen, had een vuurtje gestookt van de in beslag genomen
<pb n="78"/>
romans en kranten, een privaat postkantoor opgeheven, het gezichten trekken, het geven van bijnamen, het teekenen van carikaturen verboden, en alles gedaan, wat een eenig man doen kan om een vijftigtal oproerige meisjes in bedwang te houden. Jongens beproeven het menschelijk geduld meer dan genoeg, de hemel weet het! maar meisjes nog erger, vooral dat van zenuwachtige heeren met een tiranniek gemoed en niet meer talent voor het onderwijs dan ‘Dr. Blimber.’ De heer Davis had veel kennis van het Grieksch, Latijn, de Algebra en ‘ologies’ van allerlei soort, waarom hij een bijzonder goed onderwijzer genoemd werd, terwijl manieren, zedeleer, gevoelens en voorbeelden niet beschouwd werden als van bijzonder belang te zijn. Het was een zeer ongelukkig oogenblik om Amy aan te klagen, en Jenny wist het. De heer Davis had klaarblijkelijk dien morgen te sterke koffie gedronken, er woei een oostewind, die altijd zijne zenuwen aandeed en zijne leerlingen hadden hem niet die eer aangedaan, die hij wist verdiend te hebben; daar om washij, om den veelzeggenden, indien ook al niet bevalligen spreektrant van een schoolmeisje te gebruiken ‘zoo opvliegend als een heks en grommig als een beer.’ Het woord ‘lemoen’ werkte als vuur bij buskruid; zijn tanig gelaat werd vuurrood, en hij sloeg met zulk eene kracht op zijn lessenaar, dat Jenny met ongewone vlugheid naar hare plaats terug wipte</p>
<p>‘Jonge dames, opletten als 't je blieft!’</p>
<p>Op dat streng bevel hield het geraas op, en vijftig paar blauwe, zwarte, grijze en bruine oogen werden gehoorzaam gericht op zijn schrikwekkend gelaat.</p>
<p>‘Jonge juffrouw March, kom hier.’</p>
<p>Amy stond op om te gehoorzamen, uiterlijk zeer bedaard; maar eene geheime vrees beklemde haar, want de lemoenen bezwaarden haar geweten.</p>
<p>‘Breng de lemoenen mede, die in uw lessenaar zijn,’ was het onverwacht bevel, dat haar tegenhield, voordat zij uit de bank was gekomen.</p>
<p>‘Neem ze niet allen meê’ fluisterde hare buurvrouw, een jonge dame, die veel tegenwoordigheid van geest bezat.</p>
<p>Amy schudde er haastig een half dozijn uit en legde de overigen voor den heer Davis neder, vast overtuigd, dat ieder man, die een menschelijk hart in zich omdroeg,
<pb n="79"/>
zachter gestemd zou worden, als die verrukkelijke geur zijn neus bereikte. Ongelukkig had de heer Davis een bijzonderen afkeer van de lucht van lemoenen, en afschuw voegde zich bij zijn toorn.</p>
<p>‘Is dat alles?’</p>
<p>‘Neen mijnheer,’ stamelde Amy.</p>
<p>‘Breng dadelijk het overige hier.’</p>
<p>Met een wanhopigen blik op haar klubje, gehoorzaamde zij.</p>
<p>‘Weet ge zeker, dat er niet meer zijn?’</p>
<p>‘Ik lieg nooit, mijnheer.’</p>
<p>‘Dat zie ik. Neem nu die walgelijke dingen twee aan twee en gooi ze uit het raam.’</p>
<p>Een diepe zucht steeg uit aller hart op, die wel een kleine windvlaag geleek, toen de laatste hoop vervloog en de lekkernij ontstolen werd aan de smachtende lippen.</p>
<p>Purper van schaamte en toorn deed Amy hare twaalf vreeselijke wandelingen heen en terug, en iederen keer, dat een veroordeeld paar, o, zoo dik en sappig! uit hare onwillige handen viel, vermeerderde een juichtoon van de straat de smart der meisjes, want die vreugde deelde haar mede, dat de kleine Iersche kinderen, hare geslagen vijanden, met hare traktatie hun voordeel deden. Dit was te veel; allen wierpen verontwaardigde of smeekende blikken op den onverbiddelijken Davis, en eene, die een hartstochtelijke lemoen-liefhebster was, barstte in tranen uit.</p>
<p>Toen Amy van haar laatste tochtje terugkeerde ‘hm’ de de heer Davis gewichtig en zeide op zijn indrukwekkendsten toon: ‘Jonge dames, gij herinnert u, wat ik eene week geleden gezegd heb. Het spijt mij, dat dit gebeurd is, maar ik kan niet toestaan, dat er inbreuk gemaakt wordt op mijne wetten, en ik breek <hi rend="i">nooit</hi> mijn woord. Juffrouw March, houd uwe hand op.’</p>
<p>Amy schrikte, hield beide handen op den rug en zag hem zoo smeekend aan, dat die blik beter voor haar pleitte, dan de woorden, die zij niet kon uitbrengen. Zij was min of meer een lieveling van den ‘oude’ zooals hij natuurlijk genoemd werd, en ik voor mij geloof, dat hij zijn woord <hi rend="i">zou</hi> gebroken hebben, indien niet de verontwaardiging van eene zich zelve niet beheerschende jonge dame zich geuit had in een leelijk gesis. Dat gesis, hoe flauw het
<pb n="80"/>
ook was, maakte den prikkelbaren meester boos en besliste het lot der schuldige.</p>
<p>‘Uwe hand, juffrouw March!’ was het eenig antwoord op hare stomme bede; en te trotsch om te schreien of te smeeken, klemde Amy de tanden op elkander, wierp haar hoofd fier achterover, en verdroeg, zonder eenig teeken van pijn te geven, verscheidene slagen op hare kleine hand. Zij waren niet talrijk noch zwaar, maar dat maakte voor haar geen verschil. Voor de eerste maal in haar leven was zij geslagen, en de vernedering was in hare oogen even groot, alsof één enkele slag haar had nedergeveld.</p>
<p>‘Ga nu tot het speeluur voor het bord staan,’ zeide de heer Davis, vast besloten de zaak door te zetten, nu hij eenmaal begonnen was.</p>
<p>Dat was verschrikkelijk. Het zou al erg genoeg geweest zijn nu naar hare plaats terug te keeren, en de medelijdende gezichten te zien van hare vriendinnen of de triomfeerende blikken van hare vijandinnen; maar om daar te pronk te staan ten aanschouwe van de geheele school, terwijl de schande nog zoo versch in het geheugen was, scheen haar onmogelijk, en gedurende een oogenblik was het haar alsof zij op den grond vallen en in heete tranen haar hart breken zou. Een bitter gevoel van verongelijkt te worden en de gedachte aan Jenny Snow hielpen het haar dragen. Toen zij vervolgens de schandplaats ingenomen had, vestigde zij hare oogen op de kachelpijp boven wat haar nu eene zee van hoofden toescheen. Daar stond zij toen zoo onbewegelijk en bleek, dat de meisjes heel moeilijk vonden te studeeren met die roerende kleine gedaante voor zich. Gedurende de vijftien minuten, die nu volgden, onderging het hoogmoedige gevoelige kleine meisje zooveel ellende en verdriet, dat zij het nimmer vergat. Voor anderen mocht het eene belachlijke of weinig beteekenende zaak zijn, voor haar was het eene harde ondervinding; want zij was gedurende de twaalf jaren haars levens alleen door liefde geregeerd, en nooit had een dergelijke slag haar getroffen. De pijn in hare hand en de smart harer ziel werden vergeten bij de kwellende gedachte: ‘ik zal het thuis moeten vertellen en zij zullen zoo teleurgesteld over mij zijn!’ De vijftien minuten schenen haar een uur, maar zij waren toch einde-<pb n="81"/>lijk om, en het woord: ‘speeluur!’ had haar nooit zoo welkom in de ooren geklonken.</p>
<p>‘Gij kunt gaan, jongejuffrouw March,’ zeide de heer Davis, maar keek, zooals hij zich ook gevoelde, alles behalve op zijn gemak.</p>
<p>Het duurde lang, eer hij den verwijtenden blik vergat, dien Amy hem toewierp, toen zij zonder een enkel woord te zeggen naar de voorkamer ging, haar goed van den kapstok rukte en de plaats ‘voor altijd’ verliet, zooals zij zichzelve hartstochtelijk beloofde Thuisgekomen was zij er heel treurig aan toe, en toen de oudere meisjes eenigen tijd later terug kwamen, werd er dadelijk eene zeer verontwaardigde bijeenkomst gehouden. Mevrouw March zeide niet veel, maar zag verslagen, en vertroostte haar bedroefd dochtertje op de teederste wijze. Meta bette het beleedigde handje met glycerine en tranen; Bets gevoelde, dat zelfs hare geliefde katjes geen balsem konden aanbrengen voor eene smart als deze, en Jo stelde gramstortig voor, dat mijnheer Davis zonder uitstel zou gearresteerd worden, terwijl Hanna hare vuist balde tegen ‘den ellendeling’ en de aardappelen voor het middagmaal met zulk een vuur fijnstampte, alsof zij <hi rend="i">hem</hi> onder den lepel had.</p>
<p>Niemand behalve hare makkertjes nam eenige notitie van Amy's vlucht; maar de scherpziende jonge dames merkten op, dat de heer Davis 's middags bijzonder vriendelijk en tevens buitengewoon zenuwachtig was. Even voordat de school nitging, verscheen Jo met een zeer grimmig gelaat, stapte op den heer Davis toe, en overhandigde hem een brief van hare moeder; daarna verzamelde zij alles, wat aan Amy toebehoorde en vertrok, na zorgvuldig hare laarzen afgeveegd te hebben op de mat bij de voordeur, alsof zij het stof van die plaats van hare voeten schudde.</p>
<p>‘Ja, gij kunt nu van deze school gaan, maar gij moet elken dag eenigen tijd met Bets studeeren,’ zeide mevrouw March dien avond. Ik ben tegen lichaamsstraf, ten minste wat meisjes betreft. Ik houd niet van mijnheer Davis' manier van onderwijzen en geloof niet, dat de meisjes, waar mede gij omgaat, u veel goed doen; ik wil er dus eerst eens met uwen vader over raadplegen, voordat ik u naar eene andere school zend.’</p>
<pb n="82"/>
<p>‘Dat is goed! Ik wou, dat alle meisjes weggingen en zijne oude school er onder kwam. Het is bepaald om gek te worden, als men aan die heerlijke lemoenen denkt,’ zuchtte Amy met het gezicht eener martelares.</p>
<p>‘Het spijt mij niet, dat gij ze verloren hebt, want gij handeldet in strijd met de regels, en verdiendet straf voor uwe ongehoorzaamheid,’ was het strenge antwoord, dat de jonge dame wel eenigszins teleurstelde, die niets dan mededoogen verwachtte.</p>
<p>‘Bedoelt u, dat u blij zijt, dat ik voor de geheele school vernederd werd?’ riep Amy.</p>
<p>‘Ik zou niet dien weg inslaan om een gebrek te verbeteren,’ antwoordde hare moeder; ‘maar ik ben er niet zeker van of het u niet meer goed zou doen, dan eene zachtere manier. Ge zijt mooi op weg veel te verwaand en gewichtig in eigen oogen te worden, kindlief, en het is meer dan tijd, dat gij er eens goed acht op geeft. Gij hebt vele goede eigenschappen en kleine deugden, maar het is niet noodig ze zoo uittestallen, want verwaandheid bederft den besten aanleg. Waar talent of goedheid is, bestaat er geen gevaar, dat zij lang over het hoofd gezien worden, en al had dit ook plaats, dan moest nog het bewustzijn van ze te bezitten en wel te gebruiken, iemand voldoen, en de groote bekoorlijkheid van elk talent is bescheidenheid.’</p>
<p>‘Ja, dat is waar,’ riep Laurie, die in een hoek met Jo zat te schaken. ‘Ik heb een meisje gekend, dat een bijzonder talent voor muziek had zonder het zelve te weten; zij wist óók niet hoe lief de kleine stukjes waren, die zij componeerde, wanneer zij alleen was, en zou het niet geloofd hebben, al had iemand het haar verteld.’</p>
<p>‘Ik wou, dat ik dat meisje gekend had, zij zou mij misschien wel willen helpen, ik ben zoo dom,’ zei Betsy, die gretig luisterend naast hem stond.</p>
<p>‘Gij kent haar, en zij helpt u beter, dan eenig mensch ter wereld zou kunnen,’ antwoordde Laurie en zag haar met zulk eene ondeugende uitdrukking in zijne vroolijke zwarte oogen aan, dat Bets plotseling bloosde en haar gelaat verborg in het canapékussen, geheel en al ontsteld door die plotselinge ontdekking.</p>
<p>Jo liet Laurie het spel winnen, om hem te beloonen voor
<pb n="83"/>
dien lof hare Bets toegezwaaid, die er echter niet toe te bewegen was iets voor hen te spelen na dat kompliment. Laurie deed dus zijn best en zong heerlijk, daar hij in eene bijzonder goede luim was, want aan de Marches toonde hij zelden de schaduwzijde van zijn karakter. Toen hij vertrokken was, zeide Amy, die den geheelen avond peinzende was geweest, plotseling, alsof haar eene nieuwe gedachte inviel: ‘is Laurie een begaafde jongen?’</p>
<p>‘Ja, hij heeft eene uitnemende opvoeding gehad, en heeft vele gaven; hij zal een knap man worden, als hij niet door vertroeteling bedorven wordt,’ antwoordde hare moeder.</p>
<p>‘En hij is niet verwaand, wel?’ vraagde Amy.</p>
<p>‘Volstrekt niet; dat is juist de reden, waarom hij zoo aantrekkelijk is, en wij allen zooveel van hem houden.’</p>
<p>‘Ja, ik begrijp het, het is heel prettig begaafd te zijn en elegant, maar niet om vertooning te maken of er zich op te verheffen,’ zeide Amy nadenkend.</p>
<p>‘Die dingen worden altijd gezien en gevoeld in iemands manieren en gesprekken, als zij maar met bescheidenheid gebruikt worden; maar het is niet noodig ze openlijk ten toon te spreiden,’ zeide mevrouw March.</p>
<p>‘Evenmin als het past, al je hoeden en jurken en lintjes te gelijk te dragen, opdat de menschen zien zouden, dat je ze hebt,’ voegde Jo er bij, en de preek eindigde met gelach.</p>
</div>
<div type="chapter">
<head rend="h3">Hoofdstuk VIII. <lb/>
Jo ontmoet Apollyon.</head>
<p>‘Meisjes, waar gaat ge heen?’ vraagde Amy, toen zij op een Zaterdagmiddag in hare kamer komende ze gereed vond om uittegaan, terwijl een zeker geheimzinnig waas over alles verspreid lag, hetgeen hare nieuwsgierigheid opwekte.</p>
<p>‘Dat gaat je niet aan, kleine kinderen moeten niet zoo nieuwsgierig zijn,’ antwoordde Jo scherp. Als er nu iets
<pb n="84"/>
is, dat ons gevoel kwetst, wanneer wij nog jong zijn, dan is het wel, als men ons dat onder den neus houdt, en nog grievender is het, als men ons verzoekt: ‘ga nu maar wat spelen, lieve.’ Amy stoof bij deze beleediging op en besloot het geheim uit te vorschen, al moest zij er een uur lang om zeuren. Zich tot Meta wendende, die haar nooit lang iets kon weigeren, zeide zij vleiend: ‘toe, vertel het mij maar, ik vind, dat ge mij wel kondt laten meegaan; want Bets is zoo verdiept in hare poppen, en ik heb niets te doen en voel me zóó eenig.’</p>
<p>‘Ik kan je niet meênemen, liefje, omdat ge niet verzocht zijt;’ begon Meta, maar Jo viel haar ongeduldig in de rede met een: ‘nu Meta, houd je stil, of ge zult alles bederven. Je kunt niet meêgaan, Amy, wees dus geen klein kind door er om te dwingen.’</p>
<p>‘Gij gaat met Laurie ergens heen, ik weet het heel goed; ge hebt gisteren avond samen op de canapé zitten fluisteren en lachen, en gij hieldt in eens op, toen ik binnen kwam. Gaat gij niet met hem?’</p>
<p>‘Ja, wij gaan, wees dus nu maar stil en maal niet langer.’</p>
<p>Amy zweeg, maar gebruikte hare oogen, en zag, dat Meta een waaier in den zak stak. ‘Ik weet het al! ik weet het al! gij gaat naar de komedie “de zeven kasteelen” zien, riep zij, er vast besloten bijvoegende: “en <hi rend="i">ik</hi> ga ook, want moeder heeft gezegd, dat ik het mocht zien, en ik heb het geld van de prullen nog bewaard, en het was heel leelijk om mij niet bij tijds te waarschuwen.”</p>
<p>“Luister eens even naar mij, en wees een goed kind,” zeide Meta liefkoozend. Moeder wou, dat gij deze week nog niet gingt, omdat uwe oogen nog niet goed genoeg zijn om al dat licht te verdragen. De volgende week kunt gij gaan met Bets en Hanna, en zooveel pret maken, als gij maar wilt.’</p>
<p>‘Dat vind ik niet half zoo pleizierig als met u en Laurie te gaan. ‘Och, laat mij maar meegaan: ik ben nu al zoo lang om mijne verkoudheid t'huis geweest, en ik snak zoo naar een pretje. Toe Meta, ik zal heel lief zijn,’ smeekte Amy zoo roerend mogelijk.</p>
<p>‘Als wij haar dan maar eens meênamen. Ik geloof niet, dat moeder er op tegen zou hebben, als wij haar goed instopten,’ begon Meta.</p>
<pb n="85"/>
<p>‘Als <hi rend="i">zij</hi> gaat, ga <hi rend="i">ik</hi> niet; en als ik niet meêga, zal Laurie het niet prettig vinden; en het zou heel onbeleefd zijn er Amy bij in te halen, nu bij alleen ons gevraagd heeft. Ik vind, dat zij zich schamen moest zich zoo in te dringen, waar zij niet begeerd wordt,’ zeide Jo knorrig, want zij hield er niet van op een bewegelijk kind te moeten passen, als zij zich voorgenomen had pleizier te hebben.</p>
<p>Haar toon en manier maakten Amy boos, die hare laarzen begon aan te trekken en op de meest tergende manier zeide; ‘ik <hi rend="i">zal</hi> gaan; Meta zegt, dat ik mag, en als ik voor mijzelve betaal, heeft Laurie er niets meê te maken.’</p>
<p>‘Gij kunt niet bij ons zitten, want wij hebben gereserveerde plaatsen, zoodat ge alleen moet zitten; maar dan zal Laurie je zijne plaats geven en dat zal ons pleizier bederven; of hij zal eene andere plaats voor je nemen en dat is onbehoorlijk, want ge waart niet gevraagd. Gij zult geen voet verzetten, en ge zult blijven, waar ge zijt,’ bromde Jo, knorriger dan ooit, daar zij zich juist in haar haast in den vinger had geprikt. Amy, die op den grond zat met ééne laars aan, begon te schreien, en Meta zocht haar tot rede te brengen, toen Laurie zich beneden liet hooren en de twee meisjes zich haastig bij hem voegden, haar zusje snikkend achterlatend; want nu en dan vergat zij hare groote menschen manieren en gedroeg zich als een bedorven kind. Juist toen het gezelschap de deur uit zou gaan, riep Amy op dreigenden toon over de leuning: ‘het zal je berouwen, Jo March! dat zal het je.’</p>
<p>‘Malligheid!’ antwoordde Jo, de deur toeslaande.</p>
<p>Zij hadden een genotvollen avond, want ‘de zeven kasteelen bij het kristallen meer’ waren zoo schitterend en wonderschoon, als men maar verlangen kon. Maar in weerwil van de grappige roode dwergen, flikkerende elfen, en prachtig aangekleede prinsen en prinsessen, was Jo's genoegen met een bitteren droppel vermengd; de blonde krullen van de feeënkoningin herinnerden haar Amy, en tusschen de verschillende bedrijven hield zij zich bezig met te bedenken, wat haar zusje zou doen, om ‘het haar te doen berouwen.’ Zij en Amy hadden menige schermutseling gehad in den loop harer jaren, want beiden hadden een driftig karakter en werden licht heftig, als zij eens aan den gang kwamen.
<pb n="86"/>
Amy plaagde Jo, en Jo maakte Amy boos, en af en toe hadden er uitbarstingen plaats, waarover beiden zich later zeer schaamden. Hoewel zij de oudste was, had Jo de minste zelfbeheersching en bracht menigen moeilijken dag door in het bestrijden van den driftigen geest, die haar zoo dikwijls in verdrietelijkheden bracht. Haar toorn was nooit van langen duur en als zij nederig hare schuld beleden had, gevoelde zij er oprecht berouw over en trachtte zich te beteren. Hare zusters waren gewoon te zeggen, dat zij het wel pleizierig vonden Jo eens woedend te maken, omdat zij later dan zoo engelachtig lief was. De arme Jo deed wanhopig haar best om goed te zijn, maar haar boezemvijand was altijd gereed om op te vliegen en haar de nederlaag te geven; en er was een jarenlange geduldige strijd noodig om hem te verslaan.</p>
<p>Toen zij thuis kwamen, vonden zij Amy aan het lezen in de zitkamer. Zij nam een beleedigd air aan, toen zij binnen kwamen, sloeg hare oogen niet van haar boek op en deed geen enkele vraag. Misschien zou hare nieuwsgierigheid het gewonnen hebben van hare boosheid, als Betsy er niet geweest was om naar alles te vragen en eene opgewonden beschrijving van het stuk te krijgen. Toen Jo naar boven ging om haar besten hoed te bergen, keek zij het eerst naar de latafel, want bij den laatsten twist had Amy haar gevoel zoeken te luchten, door Jo's bovenste lâ op den grond te ledigen. Alles was nu evenwel op zijne plaats, en na een haastigen blik in haar kast, taschjes en doozen, kwam Jo tot het besluit, dat Amy haar de beleediging vergeven en vergeten had.</p>
<p>Maar daarin had Jo zich vergist, want den volgenden dag deed zij een ontdekking, die een storm te weeg bracht. Meta, Bets en Amy zaten op den laten namiddag bij elkander, toen Jo zeer opgewonden de kamer binnenstormde en ademloos vraagde: heeft iemand mijne novelle ook weggenomen?’</p>
<p>Meta en Bets zeiden dadelijk ‘neen’ en keken verbaasd op; Amy pookte in het vuur en zeide niets. Jo zag, dat zij eene kleur kreeg en vloog op haar toe.</p>
<p>‘Amy, gij hebt haar weggenomen!’</p>
<p>‘Neen.’</p>
<p>‘Dan weet gij, waar zij is!’</p>
<p>‘Neen, dat weet ik niet.’</p>
<pb n="87"/>
<p>‘Dat is een leugen!’ riep Jo, haar bij de schouders vattende en zoo woedend kijkende, dat zij een moediger kind, dan Amy was, zou hebben doen schrikken.</p>
<p>‘Het is niet waar. Ik heb het ding niet, en weet niet waar het is, en geef er ook niet om.’</p>
<p>‘Je weet er iets van, en je zoudt beter doen het maar dadelijk te zeggen, of ik zal je er toe dwingen,’ en Jo schudde haar zacht heen en weêr.</p>
<p>‘Brom maar zooveel je wilt, je krijgt je malle verhaal nooit terug,’ riep Amy, op hare beurt boos wordende.</p>
<p>‘Waarom niet?’</p>
<p>‘Ik heb het verbrand.’</p>
<p>‘Wat! mijn boekje, daar ik zooveel van hield en hard aan werkte en van plan was af te maken, voordat vader thuis kwam? Heb je het waarlijk verbrand?’ zeide Jo verbleekend, terwijl hare oogen schitterden en hare handen Amy zenuwachtig vastklemden.</p>
<p>‘Ja zeker! Ik heb gezegd, dat het je berouwen zou, dat je gisteren zoo onaardig waart, en ik heb het gedaan, zoodat’ - Verder kon Amy het niet brengen, want Jo's driftige natuur werd haar de baas en zij schudde Amy, dat de tanden in haar mond klapperden, en riep in een vlaag van droefheid en toorn:</p>
<p>‘Je bent een slechte, slechte meid! Ik kan het nooit meer zoo schrijven, en ik zal het je nooit vergeven, zoo lang ik leef.’</p>
<p>Meta vloog toe om Amy te ontzetten en Bets om Jo tot bedaren te brengen; maar Jo was geheel buiten zichzelve, en na Amy tot afscheid een klap om de ooren te hebben gegeven, vloog zij de kamer uit naar de oude canapé op den zolder en streed haren strijd alleen.</p>
<p>De storm klaarde beneden op, want mevrouw March kwam thuis, en na het verhaal aangehoord te hebben, bracht zij Amy weldra tot inzicht van het onrecht, dat zij hare zuster had aangedaan. Jo's boek was de trots van haar hart, en werd door hare huisgenooten beschouwd als een veelbelovend letterkundig spruitje. Het was niet meer dan een half dozijn sprookjes, maar Jo had er geduldig aan gewerkt met haar gansche hart, in de hoop, dat zij iets zou voortbrengen, dat de moeite waard was om gedrukt te worden. Zij had ze juist
<pb n="88"/>
zeer zorgvuldig in het net geschreven, en het oude kladje vernietigd, zoodat Amy's brandstapel het dierbaar werk van verscheidene jaren had verteerd. Het scheen anderen een klein verlies toe, maar voor Jo was het een vreeselijk ongeluk, en zij gevoelde, dat het haar nooit vergoed kon worden. Bets treurde als om een gestorven katje en Meta weigerde voor hare lieveling in de bres te springen; mevrouw March keek ernstig en bedroefd, en Amy was onder den indruk, dat niemand haar zou liefhebben, voordat zij vergeving had gevraagd voor de daad, die zij nu meer dan iemand anders betreurde.</p>
<p>Toen de theebel ging, verscheen Jo, maar zag er zoo boos en ongenaakbaar uit, dat Amy al haren moed bijeen moest roepen om zachtzinnig te zeggen. Jo, wil je het mij als 't je blieft vergeven? ik heb er heel heel veel spijt over.’</p>
<p>‘Ik zal het je nooit vergeven,’ was Jo's gestreng antwoord, en van dat oogenblik af scheen zij Amy's bestaan geheel en al te vergeten.</p>
<p>Niemand sprak over de groote droefheid, zelfs mevrouw March niet, want allen hadden door ondervinding geleerd, dat woorden te vergeefs waren, als Jo in zulk een bui was; en dat de wijste partij was, te wachten, totdat de eene of andere kleine gebeurtenis, of Jo's eigene edelmoedige natuur haren toorn verzachtte en de breuk heelde. Het was geen gelukkige avond, want hoewel zij als naar gewoonte zaten te naaien, terwijl hare moeder hardop voorlas uit Bremer, Scott of Edgeworth, ontbrak er toch iets aan, en de liefelijke huiselijke vrede was verstoord. Zij gevoelden dit vooral, toen het oogenblik van zingen was gekomen; want Bets kon alleen maar spelen, Jo stond stil als een steen, en Amy begon te schreien, zoodat Meta en moeder alleen zongen. Maar in spijt van hare pogingen om zoo vroolijk te zijn als leeuwerikken, schenen de heldere stemmen toch niet zoo goed bij elkander te passen als gewoonlijk, en allen voelden zich ontstemd.</p>
<p>Toen Jo haar nachtkus ontving, fluisterde mevrouw March haar teeder toe: ‘Kindlief, laat de zon niet ondergaan over uwen toorn, vergeeft elkander, helpt elkander, en begin morgen weêr opnieuw.’ Jo verlangde niets liever dan haar hoofd neêr te leggen aan dat moederlijk hart en haar droefheid en toorn uit te schreien; maar tranen waren eene onman-<pb n="89"/>nelijke zwakheid, en zij voelde zich zoo diep beleedigd, dat zij het waarlijk nog niet <hi rend="i">kon</hi> vergeven. Zij knipoogde dus uit alle macht, schudde haar hoofd en zeide barsch, omdat Amy nog in het bereik was: ‘het was een afschuwelijk leelijke streek, en zij verdient niet, dat ik het haar vergeef.’</p>
<p>En zoo stapte zij naar hare kamer en naar bed, en er werd dien avond geen vroolijk of vertrouwelijk praatje gehouden.</p>
<p>Amy voelde zich zeer gegriefd, dat hare vredesvoorslagen van de hand gewezen waren, en begon te wenschen, dat zij zich niet zoo vernederd had, waarna zij zich hoe langer zoo meer beleedigd achtte en zich op eene onuitstaanbare wijze verhief op hare verhevene deugd. Jo zag er nog altijd uit als eene donderwolk, en niets ging dien dag goed. Het was 's morgens bitter koud; zij liet haar kostelijk trommeltje in de goot vallen, tante March had een aanval van rusteloosheid, Meta was afgetrokken, Bets keek bedroefd en neerslachtig, toen zij thuis kwam, en Amy praatte gedurig over menschen, die altoos den mond vol hadden van goed te worden en er toch niet naar wilden streven, zelfs niet, wanneer andere menschen hun een goed voorbeeld gaven.</p>
<p>‘Ze zijn allen zoo onverdragelijk, ik zal maar eens aan Laurie gaan vragen, of hij met mij wil gaan schaatsen rijden. Hij is altijd vriendelijk en vroolijk en zal mij wel weêr in orde brengen, dat weet ik zeker,’ zeide Jo tot zichzelve en ging op weg.</p>
<p>Amy hoorde het rammelen der schaatsen, en keek naar buiten met den ongeduldigen uitroep:</p>
<p>‘Daar nu! zij beloofde mij, dat ik den eersten den besten keer meê zou gaan, want dit is het laatste ijs, dat wij dit jaar zullen hebben. Maar het zou vergeefsche moeite zijn aan zulk een knorrepot te vragen mij mede te nemen.’</p>
<p>‘Spreek zoo niet; gij <hi rend="i">zijt</hi> heel ondeugend geweest en het <hi rend="i">is</hi> moeilijk voor haar u het verlies van haar kostbaar boekje te vergeven; maar ik vind, dat zij het wel kon doen en ik denk wel, dat zij het doen zal, als ge het maar op het goede oogenblik vraagt,’ zeide Meta. ‘Loop hen achterna, zeg niets, voordat Jo weêr in haar humeur gekomen is door Laurie, neem dan een stil oogenblik waar en geef haar een kus of doe iets liefs, en dan geloof ik zeker, dat zij met een volkomen hart vrede zal sluiten.’</p>
<pb n="90"/>
<p>‘Ik zal het probeeren,’ zeide Amy, want die raad was naar haar smaak; en na zich haastig aangekleed te hebben, liep zij de vrienden na, die juist achter den heuvel verdwenen.</p>
<p>Het was niet ver van de rivier, maar beiden waren gereed, voordat Amy hen bereikte. Jo zag haar komen, en keerde zich om; Laurie zag haar niet, want hij probeerde zorgvuldig het ijs langs den kant, daar een warm zonneschijntje aan de laatste vorst was voorafgegaan.</p>
<p>‘Ik zal tot aan de eerste bocht gaan en zien of alles in orde is, voordat wij om het hardst gaan rijden,’ hoorde Amy hem zeggen, terwijl hij vooruit schoot en er in zijn pels en bonten muts uitzag als een jonge Rus.</p>
<p>Jo hoorde Amy hijgen na haar harde loopen, en hoe zij met de voeten stampte en hare vingers warm zocht te blazen, terwijl zij hare schaatsen trachtte aan te binden, maar Jo keerde zich volstrekt niet om, en reed langzaam ‘en zigzag’ de rivier op met eene bittere en ongelukkige soort van voldoening in den tegenspoed van hare zuster. Zij had haren toorn gekoesterd, totdat hij krachtig was geworden en haar geheel en al beheerschte, zooals kwade gedachten en gevoelens altijd doen, tenzij men ze terstond uitdrijft. Toen Laurie de bocht omging, riep hij terug:</p>
<p>‘Blijf aan den kant, het is in het midden niet veilig.’ Jo hoorde het, maar Amy trachtte juist overeind te komen en verstond geen woord. Jo keek over haar schouder, en de kleine demon, dien zij schuilplaats verleende, fluisterde haar in het oor:</p>
<p>‘Het komt er niet op aan, of zij het hoorde of niet, laat zij maar voor zich zelve zorgen.’</p>
<p>Laurie was achter de bocht verdwenen, Jo was er juist bij gekomen, en Amy, ver in de achterhoede, zette zich in beweging naar de mooie effen baan in het midden der rivier. Gedurende een oogenblik stond Jo stil met een vreemd gevoel in haar hart; toen besloot zij verder te gaan, maar zeker iets hield haar tegen en noopte haar nog eens om te kijken, juist bij tijds om te zien, hoe Amy de handen in de hoogte sloeg, en onder het plotseling kraken van brekend ijs, het geplas van het water, en het uiten van een gil, die Jo's hart van schrik deed stilstaan, weg zonk. Zij trachtte Laurie te
<pb n="91"/>
roepen, maar hare stem begaf haar; zij trachtte op haar toe te schieten, maar hare voeten schenen alle kracht verloren te hebben, en een oogenblik lang stond zij daar onbewegelijk met een ontzet gelaat te staren naar het kleine blauwe hoedje boven het zwarte water. Eensklaps schoot haar iets pijlsnel voorbij, en Laurie's stem riep haar toe: ‘Breng een stok; gauw, gauw!’</p>
<p>Hoe zij het deed, wist zij nooit te zeggen, maar de volgende oogenblikken werkte zij als een bezetene, Laurie blindelings gehoorzamende, die zijne zelfbeheersching niet verloor, en voorover liggende, Amy ophield met zijn arm en been, totdat Jo een dunnen balk had aangesleept, en zij met vereenigde krachten het kind meer verschrikt dan bezeerd optrokken. ‘Zie zoo, nu moeten wij zoo gauw mogelijk met haar naar huis loopen; pak haar goed in met onze dingen, terwijl ik die verwenschte schaatsen losmaak,’ riep Laurie, zijn jas om Amy heenslaande en aan de riempjes trekkende, die nooit te voren zoo ingewikkeld hadden geschenen.</p>
<p>Rillend, druipend en schreiend brachten zij Amy t'huis; en na wat van den schrik bekomen te zijn, viel zij bij een heet vuur en warm in dekens gewikkeld in slaap. Jo had in al die drukte bijna niet gesproken, maar had bleek en verwilderd rondgevlogen, haar hoed en mantel half af, hare japon gescheurd, en hare handen opgehaald en bezeerd door ijs en stokken en weerspannige gespen. Toen Amy rustig lag te slapen, het huis stil was, en mevrouw March voor het bed zat, riep zij Jo tot zich en begon hare gewonden handen te verbinden.</p>
<p>‘Weet u wel zeker, dat zij buiten gevaar is?’ fluisterde Jo en zag vol wroeging naar het goudlokkig hoofdje, dat wel voor goed uit hare oogen had kunnen weggerukt worden onder het verraderlijk ijs.</p>
<p>‘Volkomen, mijn kind; zij heeft zich niet bezeerd, en zal zelfs niet verkouden worden, denk ik, ge hebt haar zoo flink ingestopt en zoo gauw t'huis gebracht,’ antwoordde hare moeder opgeruimd.</p>
<p>‘Dat heeft Laurie gedaan, ik liet haar aan haar lot over. Moeder, als zij sterft, zou het mijne schuld zijn;’ en Jo viel naast het bed neêr onder een stroom van berouwvolle tranen, en vertelde al wat er gebeurd was, de hardheid
<pb n="92"/>
van haar hart ten diepste veroordeelend en onder snikken hare dankbaarheid betuigend, dat de zware straf, die haar had kunnen treffen, haar bespaard was.</p>
<p>‘Het is alles de schuld van mijn ellendig humeur! Ik tracht het te overwinnen; gedurig denk ik, dat ik het gewonnen heb, en dan is het weêr erger dan ooit. O moeder! Wat zal ik doen! Wat zal ik doen?’ riep de arme Jo wanhopig.</p>
<p>‘Waak en bid lieveling, geef nooit den strijd uit moedeloosheid op, en denk nooit, dat het onmogelijk is uw gebrek te overwinnen,’ zeide mevrouw March, en zij trok het verwilderd hoofd tegen haren schouder en kuste de betraande wang zoo teeder, dat Jo harder dan ooit begon te schreien.</p>
<p>‘Ik weet het niet, u kunt niet begrijpen, hoe erg het is! Ik geloof, dat ik tot alles in staat zou zijn, als ik zoo driftig ben. Ik word zoo woedend, dat ik iemand wel zou kunnen aanvliegen en kwaad doen, en er dan blij om zijn. Ik ben zoo bang, dat ik nog eens iets verschrikkelijks <hi rend="i">zal</hi> doen en mijn leven bederven, en maken, dat iedereen mij haat. O moeder, help mij, och help mij!’</p>
<p>‘Dat zal ik, mijn kind, dat zal ik. Schrei niet zoo bitter, maar vergeet dezen dag nooit en neem u met uwe geheele ziel voor, er zoo nooit meer een te beleven. Jo, lieve! wij hebben allen onze verzoekingen, sommige veel grooter dan de uwe, en wij hebben dikwijls ons geheele leven noodig om ze te overwinnen. Gij meent, dat uw humeur het slechtste ter wereld is, maar het mijne was vroeger precies zoo.’</p>
<p>‘Het uwe, moeder? En u zijt nooit boos!’ en Jo vergat voor een oogenblik haar berouw in hare verbazing.</p>
<p>‘Ik heb er gedurende veertig jaren tegen gestreden, en heb daardoor geleerd mij te beheerschen. Ik word bijna elken dag van mijn leven boos, Jo; maar ik heb geleerd het niet te toonen, en ik hoop nog altijd ook dat te overwinnen, al moest ik er ook andere veertig jaar over bezig zijn.’</p>
<p>Het geduld en de nederigheid, die te lezen stonden op het gelaat, dat zij zoozeer beminde, waren eene betere les voor Jo dan de verstandigste preek, de scherpste bestraffing. Zij voelde zich dadelijk vertroost door haar moeder's medegevoel en vertrouwen; de overtuiging, dat hare moeder hetzelfde gebrek had en er tegen streed, maakte het voor haar zoo-<pb n="93"/>veel gemakkelijker te dragen, en versterkte haar besluit om er tegen te strijden; hoewel veertig, in waken en bidden doorgebrachte jaren, wel lang schenen aan een meisje van vijftien.</p>
<p>‘Moeder, zijt u boos, als u uwe lippen zoo op elkander drukt en soms de kamer uitgaat, wanneer tante March bromt, of de menschen het u lastig maken?’ vraagde Jo, die zich meer en inniger dan ooit te voren methare moeder verbonden voelde.</p>
<p>‘Ja, ik heb geleerd de haastige woorden, die mij voor den mond komen, te bedwingen; en als ik voel, dat zij toch tegen mijn wil zouden ontsnappen, ga ik een oogenblik heen en neem mij zelve eens onder handen, omdat ik zoo zwak en slecht was,’ antwoordde mevrouw March meteen zucht en een glimlach, terwijl zij Jo's verwarde lokken glad streek en in orde bracht.</p>
<p>‘Hoe hebt u geleerd u te bedwingen? Dat kost mij de meeste moeite - want de scherpe woorden ontvallen mij, voordat ik weet, wat ik doe; en hoe meer ik zeg, des te erger word ik, totdat het mij goed doet de gevoelens van anderen te kwetsen en verschrikkelijke dingen te zeggen. Zeg mij toch eens moederlief, hoe u het aanlegt.’</p>
<p>‘Mijne goede moeder placht mij te helpen. -’</p>
<p>‘Zooals u ons helpt -’ viel Jo haar met een dankbaren kus in de rede.</p>
<p>‘Maar ik verloor haar, toen ik nog slechts een weinig ouder was dan gij nu, en moest jaren lang alleen voortsukkelen, want ik was te hoogmoedig om mijne zwakheid aan iemand anders te bekennen. Ik had een moeilijken tijd, Jo, en stortte vele bittere tranen over mijne tekortkomingen; want in weerwil van mijne pogingen, scheen ik toch nooit vooruit te komen. Toen kwam uw vader, en ik voelde mij zoo gelukkig, dat het mij gemakkelijk viel goed te zijn. Maar weldra, toen ik vier kleine dochtertjes om mij heen had, en wij arm waren, begon de oude strijd weer; want ik ben van natuur niet geduldig en het kostte mij heel veel, als ik zag, dat mijne kinderen niet alles hadden, wat zij verlangden.’</p>
<p>‘Arme moeder! wat heeft u toen geholpen?’</p>
<p>‘Uw vader, Jo. Hij verliest nooit zijn geduld, twijfelt
<pb n="94"/>
nooit, klaagt nooit, maar hoopt altijd, en werkt zoo opgeruimd, dat men zich schamen moet in zijne nabijheid anders te zijn Hij hielp mij en beurde mij op, en toonde mij aan, dat ik moest trachten al de deugden te beoefenen, die ik gaarne mijne kleine meisjes wilde zien bezitten, want ik moest haar ten voorbeeld zijn. Het was gemakkelijker daarnaar te streven om uwentwil dan om mijnentwil; een verschrikte of verbaasde blik van eene uwer, als ik op scherpen toon sprak, was mij grooter verwijt dan woorden hadden kunnen zijn; en de liefde, de achting en het vertrouwen mijner kinderen was de liefelijkste belooning, die ik kon ontvangen voor mijn streven om de vrouw te worden, die ik wenschte, dat zij zouden navolgen.’</p>
<p>‘O moeder! als ik ooit half zoo goed word, als u zijt, zal ik tevreden wezen,’ zeide Jo aangedaan.</p>
<p>‘Ik hoop, dat gij veel beter zult worden, lieve; maar gij moet waken tegen uw “boezemvijand,” zooals vader zegt, anders zou hij uw leven treurig maken, zoo niet bederven. Gij hebt nu eene waarschuwing gehad, onthoud haar, en zoek met hart en ziel dit driftig humeur te beteugelen, voordat het u grooter droefheid en berouw veroorzaakt, dan gij op dezen dag gevoelt.’</p>
<p>‘Ik zal het probeeren, moeder, ik zal het waarlijk doen. Maar u moet mij helpen, het mij herinneren, en maken dat ik niet tot zoo'n uitbarsting kom. Ik heb vroeger wel eens gezien, dat vader soms zijn vinger op zijn mond hield, en u aanzag met een heel vriendelijk maar ernstig gezicht; en dan klemdet u altijd de lippen vast op elkander of gingt weg, herinnerde hij er u dan aan?’ vraagde Jo zachtjes.</p>
<p>‘Ja, ik had hem gevraagd mij zoo te willen helpen, en hij vergat het nooit, maar bewaarde mij voor menig scherp woord door die kleine beweging en dien vriendelijken blik.’</p>
<p>Jo zag, dat haar moeder's oogen zich met tranen vulden, en hare lippen beefden, terwijl zij sprak; en vreezend, dat zij te veel gezegd had, fluisterde zij teeder: deed ik er verkeerd aan, dat ik zoo op u lette en dat ik er nu van sprak? Ik was niet van plan iets onliefs te zeggen, maar het is zoo prettig u alles te zeggen, wat ik denk, en mij bij u zoo veilig en gelukkig te voelen.’</p>
<p>‘Mijne lieve Jo, gij moogt aan uwe moeder alles zeggen,
<pb n="95"/>
want het is mijn grootste geluk en trots, als ik voel, dat mijne meisjes vertrouwen in mij stellen en weten, hoe lief ik ze heb.’</p>
<p>‘Ik dacht, dat ik u bedroefd maakte.’</p>
<p>‘Neen kind, maar als ik zoo over vader spreek, gevoel ik zoo diep zijn gemis, hoeveel ik hem verschuldigd ben, en hoe zorgvuldig ik waken en werken moet om hem zijne dochtertjes goed en wel terug te geven.’</p>
<p>‘En toch hebt u hem aangeraden te gaan, moeder, en schreidet niet, toen hij heenging, en u klaagt nu nooit en ziet er nooit uit, alsof u hulp noodig hebt,’ zeide Jo verwonderd.</p>
<p>‘Ik gaf het beste, wat ik heb, aan het land, dat ik liefheb, en bewaarde mijne tranen, totdat hij vertrokken was. Waarom zou ik klagen, als wij beiden slechts onzen plicht hebben gedaan en aan het einde zeker zooveel te gelukkiger zullen zijn? Als het u toeschijnt, dat ik geen hulp behoef, dan is dat, omdat ik een beter vriend heb dan zelfs vader is om mij te troosten en te ondersteunen. Mijn kind, de moeiten en verzoekingen van uw leven beginnen eerst en zullen misschien vele zijn: maar gij kunt ze allen bestrijden en overwinnen, zoo gij de kracht en teederheid leert kennen van uwen hemelschen Vader, zooals ge die van uwen aardschen vader kent. Hoe meer gij Hem liefhebt en vertrouwt, des te dichter zult gij u bij Hem voelen, en zooveel minder zult gij steunen op menschelijke macht en wijsheid. Zijne liefde en zorg worden niet moede, noch veranderen; zij kunnen u nooit ontnomen worden, maar kunnen de bron worden van levenslangen vrede, geluk en sterkte. Geloof dit van harte en ga tot God met al uwe kleine zorgen en bezwaren, uwe zonden en lasten, even vrij en vertrouwelijk, als gij tot uwe moeder gaat.’</p>
<p>Jo's eenig antwoord bestond hierin, dat zij hare moeder vaster omklemde, en in de stilte, die nu volgde, steeg het oprechtste gebed, dat zij ooit gebeden had, uit haar hart tot God op; want in dat droevig maar toch zoo gelukkig uur had zij niet alleen de bitterheid van berouw en wanhoop leeren kennen, maar ook het liefelijke van zelfverloochening en zelfbeheersching; en geleid door haar moeder's hand was zij nader gekomen tot den Vriend, die ieder kind welkom heet, met eene liefde, sterker dan die van eenig vader, teederder dan die van eenige moeder.</p>
<pb n="96"/>
<p>Amy bewoog zich en zuchtte in haren slaap, en alsof zij er naar verlangde dadelijk haar gebrek tegentegaan, keek Jo op, met eene uitdrukking op haar gelaat, die er vroeger nooit op te zien was geweest.</p>
<p>‘Ik liet de zon ondergaan over mijnen toorn; ik wilde haar niet vergeven, en van daag zou het te laat geweest zijn, als Laurie ons niet geholpen had! Hoe kon ik zoo slecht zijn?’ zeide Jo halfluid, terwijl zij zich over haar zusje heenboog en het vochtige haar, dat op het kussen lag, streelde.</p>
<p>Amy sloeg hare oogen op, alsof zij die woorden hoorde en stak de armen uit met een glimlach, die rechtstreeks doordrong tot Jo's hart. Geen van beiden sprak een enkel woord, maar zij omhelsden elkander recht innig, in spijt van de dekens, en alles werd met een hartelijken kus vergeven en vergeten.</p>
</div>
<div type="chapter">
<head rend="h3">Hoofdstuk IX. <lb/>
Meta gaat naar de kermis der ijdelheid.</head>
<p>‘Het treft waarlijk al zoo gelukkig mogelijk, dat die kinderen juist nu de mazelen krijgen,’ zeide Meta op zekeren dag in April, terwijl zij, omringd door hare zusjes, in hare kamer een koffer stond te pakken.</p>
<p>‘En zoo lief van Annie Moffat, dat zij hare belofte niet heeft vergeten. Het is erg prettig veertien dagen lang pleizier te gaan maken,’ antwoordde Jo, die wel een windmolen geleek, zooals zij daar met uitgespreide armen rokken stond op te vouwen.</p>
<p>‘En zulk heerlijk weêr, daar ben ik zoo blij om,’ voegde Betsy er bij, die zorgvuldig haar- en halslintjes sorteerde en wegbergde in haar mooiste doos, die zij voor die gewichtige gelegenheid geleend had.</p>
<p>‘Ik wou, dat ik zoo'n prettigen tijd tegemoet ging,’ en al die mooie dingen mocht dragen,’ zeide Amy met haar
<pb n="97"/>
mond vol spelden, terwijl zij het kussen harer zuster smaakvol en kunstig bestak.</p>
<p>‘Ik wou, dat gij allen meêgingt, maar daar dat nu niet kan, zal ik mijne wederwaardigheden goed onthouden en u vertellen, als ik terugkom. Ik weet wel, dat dit het minst is, dat ik doen kan, nu gij allen zoo lief zijt geweest om mij allerlei te leenen en alles in orde te helpen brengen,’ zeide Meta, rondziende naar de eenvoudige kleederen, die in hare oogen bijna volmaakt waren.</p>
<p>‘Wat gaf moeder u uit de schatkist?’ vraagde Amy, die er niet bij tegenwoordig was geweest, toen een zeker cederhoutenkastje openging, waarin mevrouw March enkele relieken van vroegere weelde bewaarde, als geschenken voor hare meisjes, wanneer de geschikte tijd daarvoor aanbrak.</p>
<p>‘Een paar zijden kousen, dien mooien gesneden waaier, en een allerliefst blauw ceintuur. Ik had ook zoo graag die blauwe zijden japon gehad, maar er is geen tijd meer om ze te vermaken, en ik moet dus tevreden zijn met mijn oude tarlatan.’</p>
<p>‘Dat zal heel netjes staan over mijn nieuwen neteldoekschen rok, en het ceintuur zal alles zoo opvroolijken. Ik wou, dat ik mijn bloedkoralen armband niet kapot gegoord had, dan hadt gij hem kunnen krijgen,’ zeide Jo, die gaarne iets gaf of uitleende, maar wier bezittingen gewoonlijk te verminkt waren om nog tot eenig nut te zijn. ‘Er is in de “schatkist” een beelderig ouderwetsch stel paarlen, maar moeder zeide, dat levende bloemen het mooiste sieraad zijn voor een jong meisje, en Laurie beloofde mij te zullen zenden, wat ik noodig heb,’ antwoordde Meta. ‘Nu laat eens zien, hier is mijn nieuw grijs wandelpakje - och Bets krul de veêr van mijn hoed eens wat op, - dan mijn popelientje voor Zondags en de kleine partij - het is wel wat zwaar voor het voorjaar, vindt ge niet? het blauwe zijdje zou zoo netjes zijn, och heden ja!’</p>
<p>‘O kom, gij hebt de tarlatannen voor de groote partij, en als gij in 't wit zijt, ziet gij er altijd engelachtig lief uit,’ zeide Amy, geheel en al verdiept in den kleinen voorraad opschik, waar haar hart zoo naar uitging.</p>
<p>‘Die heeft geen lagen hals en de sleep is ook niet lang genoeg, maar het zal zoo wel moeten. Mijn blauwe huisjapon
<pb n="98"/>
ziet er zoo netjes uit, nu zij gekeerd en nieuw opgemaakt is, dat het mij is, alsof ik eene nieuwe had gekregen. Mijn zijden mantille is wel volstrekt niet naar de mode, en mijn hoed heeft niets van dien van Sallie; ik heb maar niets gezegd, maar ik was vreeselijk teleurgesteld over mijne parapluie. Ik had moeder gezegd, dat ik eene zwarte met een witten stok wou hebben, maar zij vergat het en kocht een groene met een leelijken geelachtigen stok. Zij is sterk en netjes en dus moest ik niet klagen, maar ik weet, dat ik er verlegen over zal zijn, als ik Annie's zijden parapluie met een gouden knop er naast zie,’ zuchtte Meta en bekeek met grooten tegenzin het kleine regenscherm.</p>
<p>‘Ruil haar,’ raadde Jo.</p>
<p>‘Zoo flauw zal ik niet zijn om moeder's gevoel zoo te kwetsen, nadat zij zooveel moeite gedaan heeft om alles voor mij in orde te krijgen. Het is heel laf van mij, dat ik er over denk, en ik ben niet van plan er aan toe te geven. Mijne zijden kousen en twee paar nette handschoenen troosten mij in mijn leed. Ik vind het erg lief van u, Jo, dat ge mij de uwen wilt leenen. Ik voel mij zoo rijk en deftig met twee nieuwe paren en het oude gewasschen voor dagelijksch gebruik;’ en Meta nam een hartversterkend kijkje in haar handschoenendoos.</p>
<p>‘Annie Moffat heeft blauwe en rose strikjes op hare nachtmutsen; zoudt gij er ook niet een paar op de mijnen willen hechten?’ vraagde zij, toen Betsy met een berg schoone witte neteldoekschen mutsjes versch uit Hanna's handen kwam aandragen.</p>
<p>‘Neen, dat zou ik niet doen, want de prachtige nachtmutsen zouden niet in overeenstemming zijn met de eenvoudige nachtjaponnen, waaraan geen enkel versiersel is. Arme menschen moeten zich niet opdirken,’ zeide Jo beslist.</p>
<p>‘Ik zou wel eens willen weten, of ik <hi rend="i">ooit</hi> zoo gelukkig zal zijn om echte kant aan mijn goed en lint op mijne mutsen te hebben?’ ze de Meta wrevelig.</p>
<p>‘Laatst zeidet gij, dat gij volmaakt gelukkig zoudt zijn, zoo gij maar bij Annie Moffat kondt gaan logeeren,’ merkte Bets op hare bedaarde manier aan.</p>
<p>Dat heb ik ook gezegd! Och, ik <hi rend="i">ben</hi> ook wel gelukkig, en ik <hi rend="i">wil</hi> niet klagen, maar het is toch alsof men meer ver-<pb n="99"/>langt, naar mate men meer krijgt; vindt gij niet? Zie zoo, de bak is klaar en alles is er in, behalve mijne baljapon, die ik maar voor moeder zal laten,’ zeide Meta opvroolijkend, toen zij van den halfgevulden koffer naar den dikwijls gepersten en verstelden tarlatan keek, dien zij zeer gewichtig hare ‘baljapon’ noemde.</p>
<p>Den volgenden dag was het mooi weêr, en Meta vertrok naar behooren om veertien dagen van genot te gaan doorbrengen. Mevrouw March had met eenigen tegenzin hare toestemming tot het uitstapje gegeven, vreezende, dat Margaretha nog ontevredener dan zij nu reeds was zou terugkomen. Maar zij had er zoo om gebedeld, en Sallie had beloofd goed voor haar te zullen zorgen, en eene kleine uitspanning scheen na een zwaren winter zoo begeerlijk, dat de moeder zich liet overhalen, en de dochter haar eerste proefje ging nemen van het leven in den hoogeren stand.</p>
<p>De Moffats <hi rend="i">waren</hi> zeer voornaam, en de eenvoudige Meta was in het begin min of meer overbluft door de pracht van het huis en de sierlijkheid der bewoners. Maar zij waren vriendelijke menschen, in weerwil van hun beuzelachtig leven, en zetten hunne gast spoedig op haar gemak. Misschien gevoelde Meta wel, zonder precies te weten waarom, dat het geen bijzonder knappe of schrandere menschen waren, en dat al het verguldsel de gewone stof, waarvan zij gemaakt waren, niet kon verbergen. Het was zeker heel pleizierig lekker te eten, in een mooi rijtuig te rijden, elken dag hare beste japon te dragen en niets te doen, dan zich aangenaam bezig te houden. Het viel uitnemend in haar smaak, en het duurde niet lang, of zij begon de manieren en gesprekken van de haar omringenden natevolgen, nam kleine airs en gewoonten aan, gebruikte Fransche woorden, crêpeerde haar haar, nam hare japonnen in, en praatte zoo goed zij kon over de modes. Hoe meer zij zag van Annie Moffat's mooie dingen, des te meer benijdde zij haar, en smachtte zij naar rijkdom. Te huis scheen haar alles nu in de herinnering kaal en somber toe; te moeten werken, scheen harder dan ooit, en zij vond, dat zij een zeer arm en slecht bedeeld meisje was, in weerwil van de nieuwe handschoenen en de zijden kousen.</p>
<p>Zij had echter niet veel tijd om te treuren, want de drie
<pb n="100"/>
meisjes maakten het zich heel druk met haar ‘prettigen tijd.’ Zij gingen naar de winkels, wandelden, reden, en legden elken dag bezoeken af; gingen naar de komedie en de opera, of hadden 's avonds thuis pleizier, want Annie had vele vrienden en wist ze aangenaam bezig te houden. Hare oudere zusters ware mooie jonge dames en eene van haar was geëngageerd, hetgeen volgens Meta zeer belangwekkend en romantisch was. De heer Moffat was een dik, vroolijk oud heer, die haar vader wel kende; en mevrouw Moffat eene dikke, vroolijke oude dame, die even als hare dochter groote genegenheid opvatte voor Meta. Iedereen haalde haar aan, en men was mooi op weg ‘Daisy’, zooals zij haar noemden, het hoofd op hol te brengen. Toen de avond voor de ‘kleine partij’ aanbrak, merkte zij, dat er van het popelientje volstrekt geen sprake kon zijn, want de andere meisjes deden dunne japonnen aan en maakten zichzelve heel mooi; dus haalde zij den tarlatan voor den dag, die er naast Sallie's nieuwe japon ouder, slapper en eenvoudiger uitzag dan ooit te voren. Meta zag, hoe de meisjes er naar keken en hare wangen begonnen te gloeien; want zij was met al hare zachtheid toch heel hoogmoedig. Niemand zeide er een enkel woord over, maar Sallie bood aan haar het haar op te maken, en Annie om haar ceintuur te strikken, en Belle, de geëngageerde zuster, prees hare blanke armen; maar Meta zag in al die vriendelijkheid slechts medelijden met hare armoede, en haar hart was zwaar, toen zij daar zoo lachten en praatten, zich opsierden, en als doorschijnende vlinders heen en weêr vlogen. Het harde, bittere gevoel was tot eene aanmerkelijke hoogte gestegen, toen de dienstmaagd een doos met bloemen binnenbracht. Voor zij nog iets kon zeggen, had Annie er den deksel reeds afgenomen, en allen bewonderden luide de prachtige rozen en andere bloemen.</p>
<p>‘Dat is natuurlijk voor Belle, George zendt ze haar altijd, maar deze zijn betooverend mooi,’ riep Annie, den geur diep inademend.</p>
<p>‘Zij zijn voor juffrouw March, werd er bij gezegd. En hier is een briefje,’ zeide de dienstmaagd en reikte het Meta over.</p>
<p>‘Hoe aardig! Van wien zijn zij? Ik wist niet, dat gij een minnaar hadt,’ riepen de meisjes en fladderden in de grootste nieuwsgierigheid en verbazing rondom Meta.</p>
<pb n="101"/>
<p>‘Het briefje is van moeder, en de bloemen zijn van Laurie,’ zeide Meta eenvoudig, maar toch zeer gestreeld, dat hij haar niet vergeten had</p>
<p>‘Welzoo!’ zeide Annie met een spotachtigen blik, toen zij het briefje in den zak stak, als een soort van talisman tegen afgunst, ijdelheid en valschen hoogmoed; want die enkele teedere woorden hadden haar goed gedaan, en de bloemen vroolijkten haar op door hare schoonheid.</p>
<p>Zij voelde zich bijna weder gelukkig en legde een paar rozen en wat groen voor zichzelve ter zijde, terwijl zij haastig van de overschietende bloemen allerliefste kleine bouquetjes maakte voor het haar, het knoopsgat of het ceintuur harer vriendinnen, en ze zoo lieftallig aanbood, dat Clara, de oudere zuster, zeide, dat zij ‘het liefste kleine ding was, dat zij ooit ge ien had,’ en allen zeer ingenomen waren met die kleine attentie. Die vriendelijke daad maakte een einde aan hare neerslachtigheid, en toen allen gezamenlijk naar beneden gingen, om zich aan mevrouw Moffat te vertoonen, zag zij, toen zij voor den spiegel stond en de bloemen in haar golvende lokken stak, een gelukkig gezichtje met schitterende oogen, terwijl de japon, door de roze versierd, haar nu niet zoo <hi rend="i">erg</hi> eenvoudig toescheen. Zij had dien avond veel pleizier, want zij danste naar hartelust, allen waren even vriendelijk jegens haar, en zij kreeg drie komplimentjes. Annie verzocht haar wat te zingen, en een der gasten maakte de opmerking, dat zij eene bijzonder fraaie stem had; majoor Lincoln vraagde, wie, ‘het frische aardige meisje met de mooie oogen was,’ en de heer Moffat stond er op met haar te dansen, omdat zij niet ‘leuterde, maar er leven en beweging in haar was,’ zooals hij heel sierlijk aanmerkte. Zij had dus, alles te zamen genomen een recht prettigen avond, totdat zij een gedeelte van een gesprek hoorde, dat haar geheel van streek maakte. Zij zat juist in de warande te wachten, totdat haar cavalier haar eene portie ijs bracht, toen zij aan den anderen kant van den bloemenwand eene stem hoorde vragen:</p>
<p>‘Hoe oud is zij?’</p>
<p>‘Zestien of zeventien zou ik denken’ antwoordde eene stem.</p>
<p>‘Het zou een buitenkansje zijn voor eene van die meisjes,
<pb n="102"/>
zou het niet? Sallie zegt, dat zij nu heel intiem zijn en de oude heer vreeselijk van ze houdt.’</p>
<p>‘Mevrouw M. heeft hare plannen, wed ik, en zal haar spel wel spelen, al is het ook nog wat vroeg. Het meisje heeft er klaarblijkelijk geen erg in,’ zeide mevrouw Moffat.</p>
<p>‘Zij vertelde dien leugen omtrent hare mama, alsof zij er wel iets van wist, en kreeg heel bekoorlijk eene kleur, toen de bloemen kwamen.</p>
<p>Arm kind, zij zou er heel aardig uitzien, als zij maar naar de mode gekleed was. Denkt u, dat zij beleedigd zou zijn, als wij aanboden haar eene japon voor Donderdag te leenen?’ vraagde eene andere stem.</p>
<p>‘Zij is hooghartig, maar ik geloof niet, dat zij er tegen zou hebben, want zij heeft niets dan die versleten tarla-tannen japon. Misschien krijgt zij er van avond wel eene scheur in en dat zou een goed voorwendsel zijn om haar eene andere aan te bieden.’</p>
<p>‘Wij zullen zien, ik zal dien Laurence eene uitnoodiging zenden om haar eene beleefdheid aan te doen, en dan kunnen wij er later pret over maken.’</p>
<p>Hier verscheen het ijs voor Meta; zij zag er verhit en ontsteld uit. Zij was hooghartig en dat kwam haar nu goed van pas, want nu kon zij hare verontwaardiging, toorn en verdriet over wat zij juist gehoord had, verbergen; want hoe onschuldig en onergdenkend zij ook was, kon dat toch niet beletten, dat zij die praatjes van hare vrienden begreep. Zij deed haar best om alles van zich af te zetten, maar het baatte niet, want gedurig herhaalde zij bij zichzelve: ‘mevrouw M. heeft hare plannen,’ ‘die leugen over hare mama,’ en ‘versleten tarlatan,’ totdat zij op het punt was van te gaan schreien, en gaarne naar huis geloopen zou zijn, om al haar verdriet te vertellen en om raad te vragen. Daar dat onmogelijk was, deed zij haar best om vroolijk te schijnen, en daar zij nog al opgewonden was, slaagde zij daarin zoo goed, dat niemand vermoeden kon, welk eene inspanning het haar kostte. Zij was zeer blijde, toen alles was afgeloopen, en zij rustig in bed lag, waar zij kon denken en zich verbazen en woedend zijn, totdat haar hoofd scheen te zullen barsten, en hare gloeiende wangen afgekoeld werden door een paar natuurlijke tranen.
<pb n="103"/>
Die dwaze, maar toch goed gemeende woorden, hadden eene nieuwe wereld voor Meta ontsloten, en den vrede van de oude wereld, waarin zij tot nu toe zoo gelukkig als een kind had geleefd, zeer verstoord. Hare onschuldige vriendschap met Laurie was bedorven door de dwaze praatjes, die zij afgeluisterd had; haar vertrouwen in hare moeder was een weinigje geschokt door de wereldsche plannen haar door mevrouw Moffat toegeschreven, die anderen naar zichzelve beoordeelde; en het verstandig besluit om tevreden te zijn met de eenvoudige kleederen, die aan de dochter van een arm man voegden, werd aan het wankelen gebracht door het onnoodig medelijden van eenige meisjes, die meenden, dat een halfversleten japon een der grootst mogelijke rampen was. De arme Meta had een onrustigen nacht en stond met zware oogen en zeer ongelukkig op, half knorrig op hare vriendinnen, half beschaamd over zich zelve, dat zij niet ronduit alles vertelde en de zaak in orde bracht. Ieder verbeuzelde dien morgen, en het was middag, voor dat de meisjes lust genoeg konden verzamelen om zelfs maar een tapisseriewerkje ter hand te nemen. Er was iets in de houding harer gezellinnen, dat dadelijk Meta's aandacht trok; zij meende, dat zij haar met meer onderscheiding behandelden, teedere belangstelling toonden in alles, wat zij zeide, en haar met nieuwsgierige oogen aanzagen. Dit alles verwonderde en vleide haar, hoewel zij het niet begreep, totdat juffrouw Belle van haar schrijftafel opzag en heelsentimenteel zeide:</p>
<p>‘Meta, lieve, ik heb eene uitnoodiging gezonden voor Donderdagavond aan uwen vriend, mijnheer Laurence. Wij zouden hem gaarne leeren kennen, en het zou voor u heel aardig zijn, als hij kwam.’</p>
<p>Meta bloosde, maar een ondeugenden inval om de meisjes te plagen, noopte haar heel stemmig te zeggen:</p>
<p>‘Het is heel vriendelijk van u, maar ik vrees, dat hij niet zal komen.’</p>
<p>‘Waarom niet, ma chérie?’ vraagde juffrouw Belle.</p>
<p>‘Hij is te oud.’</p>
<p>‘Kind, wat bedoelt ge? Ik smeek je, hoe oud is hij dan wel?’ riep juffrouw Clara.</p>
<p>‘Bijna, zeventig geloof ik’ antwoordde Meta, steken tellende, om den opkomenden lach te verbergen.</p>
<pb n="104"/>
<p>‘Ondeugd! wij bedoelden natuurlijk den jongen heer,’ zeide juffrouw Belle lachend.</p>
<p>‘Er is er geen; Laurie is maar een kleine jongen,’ en Meta lachte ook om den verbaasden blik, dien de zusters met elkander wisselden, toen zij haren onderstelden minnaar op deze wijze beschreef.</p>
<p>‘Zoowat van uwen leeftijd,’ zeide de eene.</p>
<p>‘Meer van dien van Jo, <hi rend="i">ik</hi> wordt zeventien in Augustus,’ antwoordde Meta het hoofd achterover werpend.</p>
<p>‘Het is heel aardig van hem u bloemen te zenden, vindt ge niet?’ zeide Annie en keek alsof zij iets heel gewichtigs zeide.</p>
<p>‘Ja, hij zendt ze dikwijls aan ons allen, want hun huis is er vol van, en wij houden er zooveel van. Mijne moeder en de oude heer Laurence zijn vrienden, das is het heel natuurlijk, dat wij, kinderen, samen spelen,’ en Meta hoopte, dat zij er nu over zwijgen zouden.</p>
<p>‘Het is duidelijk te merken, dat Meta nog niet uitgaat,’ zeide juffrouw Clara, met een knikje tegen Belle.</p>
<p>‘Waarlijk een idyllische eenvoud,’ antwoordde juffrouw Belle schouderophalend.</p>
<p>‘Ik ga uit om enkele kleinigheden voor mijne meisjes te koopen, kan ik ook iets voor u doen, jonge dames?’ vraagde mevrouw Moffat, als een schip met volle zeilen de kamer binnen komende, sierlijk uitgedoscht in zijde en kanten.</p>
<p>‘Neen, dank u mevrouw,’ hernam Sallie; ‘ik heb mijn nieuwe rose zijdje voor Donderdag en heb niets noodig.’</p>
<p>‘Ik ook niet -’ begon Meta, maar zweeg, omdat het haar inviel, dat zij <hi rend="i">wel</hi> verscheidene dingen verlangde, maar ze niet kon krijgen.</p>
<p>‘Wat zult ge dragen?’ antwoordde Sallie.</p>
<p>‘Mijn oude witte weêr, als ik haar ten minste goed kan verstellen; ik heb haar den vorigen keer erg gescheurd,’ zeide Meta, die haar best deed kalm te spreken, maar alles behalve op haar gemak was.</p>
<p>‘Waarom schrijft gij niet naar huis om eene andere?’ zeide Sallie, die niet bijzonder slim was uitgevallen.</p>
<p>‘Ik heb geen andere.’ Het kostte Meta eenige moeite om dat te zeggen, maar Sallie merkte dat niet en riep in streelende verbazing:</p>
<pb n="105"/>
<p>‘Niets dan die eene? hoe grappig -.’ Zij eindigde haar zin niet, want Belle schudde haar hoofd en viel haar vriendelijk in de rede:</p>
<p>‘Volstrekt niet grappig, waarom zou zij vele japonnen hebben, als zij nog niet uitgaat? Er is niets geen reden om naar huis te zenden, lieve, zelfs al hadt gij er een dozijn, want ik heb een lief blauw zijdje, dat ik niet dragen kan, omdat het mij wat klein is, en gij zult het wel willen aandoen om mij genoegen te doen, niet waar? wilt gij het doen, lieve?’</p>
<p>‘Het is heel vriendelijk van u, maar ik vind het niets naar om mijne oude japon aan te doen, als het u hetzelfde is; die is goed genoeg voor mij,’ zeide Meta.</p>
<p>‘Kom, laat ik nu maar eens het pleizier hebben van u naar behooren aan te kleeden. Ik vind het zoo prettig en gij zoudt waarlijk eene kleine schoonheid zijn, als er hier en daar maar een kleinigheidje werd aangebracht. Ik zal u aan niemand laten zien, voordat gij geheel gereed zijt en dan komen wij in eens voor den dag, zooals Asschepoester en hare petemoei, toen zij naar het bal gingen,’ zeide Bella overredend.</p>
<p>Meta kon het zoo vriendelijk gedane aanbod niet afslaan, want de begeerte om zelve te zien, of zij ‘eene kleine schoonheid’ zou zijn, als zij wat opgekleed was, noopte haar het aan te nemen en al hare vroegere onaangename gevoelens jegens de Moffats te vergeten. Toen de Donderdagavond daar was, sloot Belle zich op met hare kamenier, en die twee veranderden Meta in eene sierlijke jonge dame. Zij crêpeerden en krulden haar haar, maakte haar hals en armen glanzig met welriekend poeder, gaven hare lippen eene mooie roode kleur, door er een weinig koraal-zalf op te smeren en Hortense zou er gaarne ‘een tikje rouge’ aan toegevoegd hebben, zoo Meta er zich niet tegen verzet had. Zij regen haar in een hemelsblauw kleed, zoo nauw, dat zij nauwelijks kon ademhalen, en zoo laag uitgesneden, dat de zedige Meta over zichzelve bloosde, toen zij zich in den spiegel bezag. Verder een fijn zilver stelletje, armbanden, ketting, broche en zelfs oorringen, want Hortense wist die recht kunstig vast te binden met een rose zijden draadje, zoodat er niets van te zien was. Een bouquetje theerozenknopjes en een ruche om den hals harer
<pb n="106"/>
japon, verzoenden Meta met het tentoonstellen harer welgevormde blanke schouders, en een paar hooggehakte blauwe zijden schoentjes, vervulden haren laatsten hartewensch. Een kanten zakdoek, een veeren waaier, en een bouquet in een zilveren houder, voltooiden haar toilet; en juffrouw Belle bekeek haar met de voldoening, waarmede een klein meisje eene nieuw aangekleede pop beschouwt.</p>
<p>‘Mademoiselle is charmante, très jolie, is zij niet?’ riep Hortense, met gemaakte verrukking de handen in elkander slaande.</p>
<p>‘Ga nu meê om u te vertoonen,’ zeide juffrouw Belle, en ging haar vooruit naar de kamer, waar de anderen zaten te wachten. Toen Meta ritselend volgde, met haar langen sleep, haar rinkelende oorbellen, lange krollen en een kloppend hart, had zij een gevoel, alsof haar ‘pret’ nu eindelijk wezenlijk was begonnen, want de spiegel had haar duidelijk gezegd, dat zij ‘eene kleine schoonheid’ <hi rend="i">was</hi>. Hare vrienden herhaalden die streelende uitdrukking met warmte, en gedurende verscheidene oogenblikken stond zij als de kraai in de fabel te genieten van hare geleende veêren, terwijl de anderen als een troep eksters stonden te babbelen.</p>
<p>‘Nans, wilt gij haar, terwijl ik mij kleed, eens een lesje geven, hoe zij haar sleep moet opnemen, en zich in acht nemen met die Fransche hakken, anders kon zij zoo licht haar voet verstuiken. Steek uw zilveren kapelletje in dat witte ruche en neem die lange krul aan den linkerkant van haar hoofd op, Clara, en laat niemand uwer het bekoorlijk werk mijner handen verstoren,’ zeide Belle, haastig de kamer verlatende, zeer voldaan over den goeden uitslag harer pogingen.</p>
<p>‘Ik durf haast niet naar beneden te gaan, ik voel me zoo vreemd en stijf, en slechts half gekleed,’ zeide Meta tot Sallie, toen de bel luidde en mevrouw Moffat eene boodschap zond, of de jonge dames dadelijk wilden komen.</p>
<p>‘Ge gelijkt niets op u zelve, maar gij zijt keurig. Ik ben niets, vergeleken met u, want Belle heeft heel veel smaak, en gij zijt volkomen naar de Fransche mode, dat verzeker ik u. Laat uwe bloemen gerust wat hangen, ge moet er niet zoo bezorgd over zijn, en pas op, dat gij u niet verstuikt,’ zeide Sallie, die haar best deed niet jaloersch te zijn, dat Meta mooier was dan zij zelve.</p>
<pb n="107"/>
<p>Die waarschuwing getrouw ter harte nemende, kwam Margaretha goed en wel beneden en landde in de voorkamer aan, waar de Moffats en enkele vroege gasten reeds verzameld waren. Zij ontdekte weldra, dat er eene soort van aantrekkingskracht in mooie kleêren steekt, ten minste voor een zeker soort van menschen, die er een zekeren eerbied voor betoonen. Verscheidene jonge dames, die den vorigen keer voltrekt niet op haar gelet hadden, werden plotseling zeer hartelijk, verscheidene jonge heeren, die haar bij de eerste partij alleen maar aangestaard hadden, lieten het niet bij dat staren blijven, maar lieten zich aan haar voorstellen en zeiden haar allerlei dwaze maar toch aangename dingen; en verscheidene oude dames, die op haar gemak de andere leden van het gezelschap zaten te beoordeelen, vraagden met belangstelling, wie zij was. Zij hoorde mevrouw Moffat eene harer antwoorden:</p>
<p>‘Meta March - de vader is kolonel in het leger - een van onze eerste families, maar ziet u, klappen gehad wat de fortuin betreft; intieme vrienden van de Laurences; een allerliefst schepseltje, dat verzeker ik u; mijn Ned dweept met haar.’</p>
<p>‘Wel zoo!’ zeide de oude dame, haar lorgnet gebruikende om Meta nog eens goed op te nemen, die haar best deed er uit te zien, alsof zij niets gehoord had, maar zich ergerde over mevrouw Moffat's leugentje.</p>
<p>Het ‘rare gevoel’ ging niet over, maar zij verbeeldde zich, dat zij de rol van voorname dame speelde, en zoo ging het nog al goed, hoewel de nauwe japon haar een steek in de zijde veroorzaakte, de sleep telkens onder hare voeten kwam, en zij in gestadige vrees was, dat hare oorbellen afvliegen en verloren of gebroken zouden raken. Zij wuifde met haren waaier, en lachte over de flauwe aardigheden van een jong heer, die geestig wilde zijn, toen zij eensklaps met lachen ophield en verlegen werd; want recht tegenover haar stond Laurie. Hij zag haar met ongeveinsde verbazing en, zooals zij meende, afkeurend aan; want hoewel hij groette en tegen haar glimlachte, was er toch iets in zijne eerlijke oogen, dat haar deed blozen en wenschen, dat zij hare oude japon aan had. Om hare verlegenheid nog grooter te maken, zag zij, dat Belle een wenk
<pb n="108"/>
gaf aan Annie, waarop beiden van haar naar Laurie zagen, die er tot hare blijdschap buitengewoon jongensachtig en verlegen uitzag.</p>
<p>‘Dwaze wezens, om zulke gedachten in mijn hoofd te brengen! Ik wil er niet om geven, of er eenigszins anders om zijn,’ dacht Meta, en wandelde de kamer door om haren vriend de hand te drukken.</p>
<p>‘Ik ben blij, dat gij gekomen zijt, want ik was bang, dat gij niet zoudt kunnen,’ zeide zij zoo damesachtig mogelijk.</p>
<p>‘Jo wou graag, dat ik ging, om haar te vertellen, hoe gij er uitzaagt, daarom deed ik het,’ zeide Laurie zonder haar aan te zien, hoewel hij half lachen moest om haar moederlijken toon.</p>
<p>‘Wat zult gij haar zeggen,’ vraagde Meta zeer nieuwsgierig om zijne meening omtrent haar te weten, en toch voor het eerst zich niet met hem op haar gemak voelend.</p>
<p>‘Ik zal zeggen, dat ik u niet herkende, want gij ziet er zoo deftig en ongewoon uit, dat ik waarlijk bang voor u ben,’ zeide hij en frommelde aan het knoopje van zijn handschoen.</p>
<p>‘Hoe dwaas van u! de meisjes kleedden mij voor de aardigheid zoo mooi aan, en ik vind het wel prettig. Zou Jo niet vreemd opzien, als zij mij zag?’ vraagde Meta vast besloten van hem te hooren, of hij haar mooier dan anders vond of niet.</p>
<p>‘Ja, dat zou zij zeker,’ antwoordde Laurie ernstig.</p>
<p>‘Vindt gij mij zoo niet mooi?’ vraagde Meta.</p>
<p>‘Neen,’ was het openhartig antwoord.</p>
<p>‘Waarom niet?’ klonk het op bezorgden toon.</p>
<p>Hij zag naar haar gekruld hoofd, bloote schouders en zonderling opgenomen japon met eene uitdrukking, die haar nog meer ter nedersloeg dan zijn antwoord, dat geen greintje van zijne gewone beleefdheid bevatte.</p>
<p>‘Ik houd niet van al dat lawaai.’</p>
<p>‘Dat was al te erg van een jongen, jonger dan zij zelve; en Meta verwijderde zich, na hem op wreveligen toon toegevoegd te hebben:</p>
<p>‘Gij zijt de ongemanierdste jongen, dien ik ooit gezien heb.’</p>
<pb n="109"/>
<p>Zeer ontstemd ging zij naar een rustig hoekje bij het raam om hare wangen te verkoelen, want de nauwe japon veroorzaakte haar een lastig schitterenden blos. Terwijl zij daar stond, ging majoor Lincoln voorbij, en hoorde zij hem een oogenblik later tegen zijne moeder zeggen:</p>
<p>‘Zij maken eene zottin van dat kleine meisje; ik had haar u zoo graag eens laten zien, maar zij hebben haar totaal bedorven, zij is van avond niets dan eene pop.’</p>
<p>‘Och hé!’ zuchte Meta, ‘ik wou, dat ik maar verstandig was geweest en mijn eigene kleêren gedragen had; dan zou ik andere menschen niet zoo'n afkeer hebben ingeboezemd en mij niet zoo onpleizierig en beschaamd hebben gevoeld.’</p>
<p>Zij leunde haar voorhoofd tegen het koele glas, en stond half verborgen door de gordijnen, zonder er zich om te bekommeren, dat haar geliefkoosde wals een aanvang had genomen, toen iemand haar aanraakte. Zich omkeerende, zag zij Laurie staan; met een schuldig gezicht en eene buiging voor haar makende, zeide hij met uitgestoken hand:</p>
<p>‘Vergeef mij als 't je blieft mijn onbeleefdheid, en kom met mij dansen.’</p>
<p>‘Ik ben bang, dat het onpleizierig voor u zal zijn,’ zeide Meta, haar best doende beleedigd te zien, hetgeen haar echter volkomen mislukte.</p>
<p>‘Volstrekt niet, ik sterf van verlangen. Kom, ik zal goed zijn, ik houd niets van je japon, maar ik vind je - waarlijk prachtig;’ en hij wuifde met de hand, alsof woorden ontbraken om zijne bewondering lucht te geven.</p>
<p>Meta glimlachte, gaf toe en fluisterde, terwijl zij stonden te wachten om in de maat te komen:</p>
<p>‘Pas op, dat mijn sleep niet onder je voeten komt, het is de plaag van mijn leven, en ik was een eend, dat ik het ooit heb willen doen.’</p>
<p>‘Speld haar om uw hals, dan is ze nog van dienst,’ zeide Laurie, naar de kleine blauwe schoentjes ziende, die hij klaarblijkelijk goed keurde.</p>
<p>Weg vlogen zij, pijlsnel en bevallig; want daar zij zich thuis geoefend hadden, kwamen zij goed bij elkander; en het vroolijke jonge paar, dat daar zoo blijmoedig rondsprong, was een lust om te zien, terwijl zij na hun kleinen twist vriendschappelijker dan ooit gestemd waren.</p>
<pb n="110"/>
<p>‘Laurie, wilt ge mij een pleizier doen?’ zeide Meta, toen hij haar met den waaier verkoelde, daar zij buiten adem was en dat wel bijzonder gauw, hoewel zij er de oorzaak niet van wilde erkennen.</p>
<p>Zou ik niet!’ zeide Laurie levendig.</p>
<p>‘Vertel ze dan als 't je blieft thuis niets van deze japon. Zij zouden er niets van begrijpen, en het zou moeder hinderen.’</p>
<p>‘Waarom deedt gij het dan?’ zeiden Laurie's oogen zoo duidelijk, dat Meta er haastig bijvoegde:</p>
<p>‘Ik zal het zelve wel vertellen en aan moeder zeggen, hoe dwaas ik geweest ben. Maar ik doe het liever zelve; dus zult gij het niet doen, wel?’</p>
<p>‘Ik geef u mijn woord, dat ik het niet zal doen, maar wat zal ik zeggen, als zij er mij naar vragen?’</p>
<p>‘Zeg maar, dat ik er lief uitzag, en veel pleizier had.’</p>
<p>‘Het eerste wil ik met alle genoegen zeggen, maar wat het andere betreft? Gij ziet er niet uit, alsof gij veel pleizier hadt, hebt gij wel?’ en Laurie zag haar aan met eene uitdrukking, die haar fluisterend deed antwoorden:</p>
<p>‘Neen, niet precies. Vind mij nu maar niet afschuwelijk, ik verlangde naar wat pleizier, maar deze soort voldoet mij niet, merk ik, en ik heb er genoeg van.’</p>
<p>‘Daar komt Ned Moffat, wat moet hij?’ zeide Laurie en trok de zwarte wenkbrauwen samen, alsof hij zijn jongen gastheer geen aangename vermeerdering van het gezelschap vond.</p>
<p>‘Hij heeft zich voor drie dansen ingeschreven, en ik vermoed, dat hij daarom komt; wat een last!’ zeide Meta, met een gemaakt kwijnend lachje, dat Laurie uitstekend vermakelijk vond.</p>
<p>Hij sprak haar niet meer tot na het souper, toen hij haar champagne zag drinken met Ned en zijn vriend Fisher, die zich als ‘een paar gekken’ gedroegen, zooals Laurie bij zichzelf zeide, want hij voelde een broederlijk soort van recht om over de Marches te waken en voor haar op te komen, zoodra een verdediger noodig was.</p>
<p>‘Gij zult morgen geduchte hoofdpijn hebben, als gij daar veel van drinkt. Ik zou het niet doen, Meta, uwe moedêr vindt het niet goed, dat weet gij wel,’ fluisterde hij over
<pb n="111"/>
haar stoel gebogen, toen Ned heenging om haar glas weder te vullen, en Fisher zich bukte om haar waaier op te rapen.</p>
<p>‘Ik ben van avond “Meta” niet; ik ben “een pop,” die allerlei dwaze dingen doet. Morgen doe ik al “dat lawaai” af en ben weêr wanhopig goed,’ antwoordde zij met een gemaakt lachje.</p>
<p>‘Ik wou dan maar, dat het morgen was’ monpelde Laurie, weinig gesticht over de verandering, die hij in haar bespeurde.</p>
<p>Meta danste en coquetteerde, babbelde en lachte als de andere meisjes. Na het souper deed zij meê aan de Duitsche polka, hoewel zij er niets van kende, deed haar heer bijna vallen over hare lange japon en sprong op eene manier, waar Laurie, die toekeek, zich over schaamde, zoodat hij zich voornam haar de les eens te lezen. Maar hij zag geen kans het zoover te brengen, want Meta hield zich op een afstand, totdat hij afscheid van haar kwam nemen.</p>
<p>‘Denk er aan!’ zeide zij met moeite glimlachend, want de zware hoofdpijn liet zich reeds voelen.</p>
<p>‘Silence à la mort,’ antwoordde Laurie met eene sierlijke buiging.</p>
<p>Dit apartje wekte Annie's nieuwsgierigheid op; maar Meta was te vermoeid om napraatjes te houden en ging naar bed, met het gevoel, alsof zij op eene maskerade was geweest en zich niet zoo vermaakt had, als zij wel had verwacht. Zij was den volgenden dag ziek en ging zaterdags naar huis, door en door vermoeid van hare prettige dagen, en met de overtuiging, dat zij lang genoeg in den schoot der weelde had gezeten.</p>
<p>‘Het is zoo pleizierig weêr eens rustig te zijn en niet den geheelen tijd zich zoo fatsoenlijk te moeten voordoen. Het is thuis toch al heel prettig, al is het er ook niet prachtig,’ zeide Meta, vroolijk rondziende toen zij zondagsavond met hare moeder en Jo gezellig bijeen zat.</p>
<p>‘Ik ben blij, dat ik u dat hoor zeggen, mijn kind, want ik was bang, dat het u hier stil en arm zou toeschijnen, na al het moois, dat gij daar gezien hebt,’ antwoordde hare moeder, die haar dien dag menigmaal bezorgd had
<pb n="112"/>
aangezien, want moederoogen zien dadelijk de minste verandering op het gelaat harer kinderen.</p>
<p>Meta had hare wederwaardigheden vroolijk verteld, en meer dan eens gezegd, dat zij zulk een heerlijken tijd had gehad, maar het scheen, alsof haar nog iets op het hart lag, en toen de jongere meisjes naar bed waren gegaan, zat zij peinzend in het vuur te staren, zeide weinig en keek verdrietig. Toen het negen uur sloeg en Jo voorstelde naar bed te gaan, verliet Meta plotseling hare plaats, en zich op Betsy's stoeltje zettend, leunde zij met de elbogen op haar moeder's schoot en zeide zoo kordaat mogelijk:</p>
<p>‘Moeder, ik moet u wat zeggen.’</p>
<p>‘Dat dacht ik wel. Wat is het lieveling!’</p>
<p>‘Wil ik heengaan?’ vraagde Jo bescheiden.</p>
<p>‘Natuurlijk niet, ik vertel je immers altijd alles? Ik schaamde er mij over om het te vertellen, toen de kinderen er nog waren, maar ik wou, dat u al de schandelijke dingen wist, die ik bij de Moffats gedaan heb.’</p>
<p>‘Wij luisteren,’ zeide mevrouw March glimlachend, maar toch een weinig bezorgd.</p>
<p>‘Ik heb u verteld, dat zij mij wat opsierden, maar ik vertelde u niet, dat zij mij met poeder bestreken en inregen en kroeshaar maakten, en er mij deden uitzien als een modeplaatje. Laurie vond het niet fatsoenlijk; ik weet, dat hij er zoo over dacht, hoewel hij dat niet zeide en éen heer noemde mij “een pop.” Ik weet, dat het dwaas was, maar zij vleiden mij zoo en zeiden, dat ik eene schoonheid was en nog heel veel nonsens meer, en zoo liet ik hen met mij spelen.’</p>
<p>‘Is dat alles?’ vraagde Jo, toen mevrouw March zwijgend staarde op het verlegen gezicht van haar mooi dochtertje, en niet het hart had haar te bestraffen over hare kleine dwaasheden.</p>
<p>‘Neen, ik dronk champagne, en was wild en coquetteerde, en was in één woord onuitstaanbaar,’ zeide Meta berouwvol.</p>
<p>‘Er is nog iets meer, geloof ik,’ en mevrouw March liefkoosde de zachte wang, die plotseling bloosde, toen Meta langzaam zeide:</p>
<p>‘Ja, het is heel mal, maar ik wou het toch maar ver-<pb n="113"/>tellen, omdat ik het heel naar vind, dat de menschen zulke dingen over ons en Laurie zeggen en denken.’</p>
<p>Toen deelde zij de praatjes mede, die zij bij de Moffats gehoord had, en onder het verhaal zag Jo, dat hare moeder de lippen samenklemde, alsof het haar zeer onaangenaam aandeed, dat zulke denkbeelden zouden opgewekt worden in Meta's onschuldig gemoed.</p>
<p>‘Wel, wel, als dat niet de grootste zotternij is, die ik ooit gehoord heb,’ riep Jo verontwaardigd.</p>
<p>‘Waarom kwaamt ge niet dadelijk te voorschijn en bracht het hun aan het verstand?’</p>
<p>‘Ik kon niet, het was zoo moeilijk voor mij. Ik kon het in het begin niet helpen, dat ik het hoorde, en daarna was ik zoo boos en beschaamd, dat ik er niet aan dacht, dat ik behoorde heen te gaan.</p>
<p>‘Wacht maar, totdat <hi rend="i">ik</hi> Annie Moffat zie, dan zal ik je eens toonen, hoe je zulke malle praatjes terecht moet zetten. Verbeeld je, wij “plannen” hebben en vriendelijk zijn tegen Laurie, omdat hij rijk is, en mettertijd met één van ons zou kunnen trouwen! Wat zal hij lachen, als ik hem vertel, wat dwaze dingen die malle menschen over ons gezegd hebben!’ en Jo lachte van harte, alsof bij nader inzien de zaak haar eene grap toescheen.</p>
<p>‘Als gij het aan Laurie vertelt, zal ik het u nooit vergeven! Zij moet het niet vertellen, niet waar moeder?’ zeide Meta verdrietig.</p>
<p>‘Neen, spreek nooit over die dwaze praatjes en vergeet ze zoo spoedig mogelijk,’ zeide mevrouw March ernstig. ‘Het was niet verstandig van mij u bij menschen te laten gaan, die ik zoo weinig ken; zij zijn heel vriendelijk zeker, maar wereldsch, niet fijnbeschaafd en vol van die onkiesche gedachten over jonge menschen. Het spijt mij meer dan ik zeggen kan, Meta, want dit bezoek heeft u misschien veel kwaad gedaan.’</p>
<p>‘Wees u er niet bedroefd om, ik zal zorgen, dat het mij geen kwaad doet; ik zal al het kwade vergeten, en alleen aan het goede denken, want ik genoot veel en dank u wel, dat u mij hebt laten gaan. Ik zal niet sentimenteel of ontevreden zijn, moeder; ik weet, dat ik een dwaas kind ben, en ik zal bij u blijven, totdat ik in staat ben
<pb n="114"/>
voor mijzelve te zorgen. Maar het <hi rend="i">is</hi> prettig geprezen en bewonderd te worden, en ik kan niet helpen, dat ik het zoo vind,’ zeide Meta, half beschaamd over hare bekentenis.</p>
<p>‘Dat is zeer natuurlijk en onschuldig, als dat “prettig vinden” maar geen hartstocht wordt, en er iemand toe brengt om dwaze of onmeisjesachtige dingen te doen Leer den lof kennen en op prijs stellen, die waard is gewaardeerd te worden, en streef naar de bewondering van uitnemende menschen, door zoowel zedig als lief te zijn, Meta.’</p>
<p>Meta bleef een oogenblik in diep nadenken verzonken, terwijl Jo met de handen op den rug haar met belangstelling en verwondering stond aan te zien; want het was een gansch nieuw verschijnsel Meta te zien blozen en praten over bewondering, minnaars, en dingen van dien aard, en Jo had een gevoel, alsof hare zuster gedurende die veertien dagen veel ouder was geworden en in eene wereld ging leven, waar zij haar niet kon volgen.</p>
<p>‘Moeder hebt u “plannen,” zooals mevrouw Moffat zeide,’ vraagde Meta verlegen.</p>
<p>‘Ja mijn kind, ik heb er vele; alle moeders maken ze, maar de mijnen verschillen nog al veel van die van mevrouw Moffat, denk ik. Ik zal er u een paar van vertellen, want de tijd is gekomen, dat een enkel woord dit dweepend hoofdje en hartje op een zeer gewichtig punt tot rust kan brengen. Gij zijt wel jong, Meta, maar niet te jong om mij te begrijpen, en moeder's lippen zijn het meest geschikt om over zulke dingen te spreken tegen meisjes, als gij. Jo, uw tijd zal misschien ook wel eens komen, luister dus ook naar mijne “plannen” en help mij ze ten uitvoer brengen, zoo ze goed zijn.’</p>
<p>Jo kwam en zette zich op de armleuning van den stoel neêr, met een gezicht, alsof zij dacht, dat het eene zeer gewichtige gebuertenis gold. Met de hand harer dochters in de hare en de twee jeugdige gezichtjes met teederheid beschouwende, zeide mevrouw March op hare ernstige maar toch opgeruimde manier:</p>
<p>‘Ik hoop, dat mijne dochters schoon, fijnbeschaafd en goed zullen worden, bewonderd, geliefd en geacht zullen zijn, eene gelukkige jeugd zullen hebben, gelukkig en goed mogen trouwen, en een nuttig aangenaam leven zullen kunnen leiden,
<pb n="115"/>
door zoo weinig zorg en droefheid gekweld, als met Gods raad bestaan kan. Bemind en gevraagd te worden door een goed man is het best en liefelijkst lot, dat voor eene vrouw weggelegd is, en ik hoop van harte, dat mijne meisjes dat schoone leven zullen leeren kennen. Het is heel natuurlijk, dat gij er over denkt, Meta, geoorloofd het te hopen, en wijs er u toe voor te bereiden, opdat gij, wanneer die gelukkige tijd aanbreekt, gereed zoudt zijn voor de plichten, en de vreugde waardig. Mijne lieve kinderen, ik verlang veel voor u, maar niet, dat gij vooruit zoudt komen in de wereld door een rijk man te trouwen, alleen omdat hij rijk is, of een prachtig huis zoudt hebben, dat niet een <hi rend="i">thuis</hi> is, omdat de liefde ontbreekt. Geld is noodig en begeerlijk, en een zegen, zoo het goed gebruikt wordt; maar ik zou niet willen, dat gij het beschouwdet, als den eersten of eenigen prijs, die te behalen is. Ik zou u liever den echtgenoot zien van een arm man, zoo gij slechts gelukkig, bemind en tevreden waart, dan koningin op een troon, zonder vrede en achting voor uzelve!</p>
<p>‘Arme meisjes hebben geen kans, zegt Belle, als zij zich niet een weinig op den voorgrond stellen,’ zuchte Meta.</p>
<p>‘Dan zullen wij oude vrijsters blijven,’ zeide Jo beslist.</p>
<p>‘Goed zoo, Jo; het is beter eene gelukkige oude vrijster te zijn, dan eene ongelukkige echtgenoot of onvrouwelijk meisje, dat haar best doet om een man te vinden,’ zeide mevrouw March.</p>
<p>‘Maak u niet ongerust, Meta, armoede schrikt zelden een oprecht minnaar af. Sommige der beste en meest geëerde vrouwen onder mijne kennissen, waren arme meisjes, maar zoo beminnenswaardig, dat men ze geen tijd liet om oude vrijsters te worden. Laat die dingen maar over aan den tijd; maak dit huis maar gelukkig, zoodat gij geschikt zult zijn voor een eigen thuis, en u hier tevreden gevoelen kunt, als het u onthouden mocht worden. Onthoudt dit eene, mijne lieve kinderen, moeder staat altijd klaar om uwe vertrouwde, vader om uw vriend te zijn; en wij beiden gelooven en hopen, dat onze dochters, getrouwd of ongetrouwd, de trots en vreugde van ons leven zullen uitmaken.’</p>
<p>‘Dat zullen wij moeder, dat zullen wij!’ riepen beiden met haar geheele hart, toen zij haar goeden nacht kusten.</p>
</div>
<div type="chapter">
<pb n="116"/>
<head rend="h3">Hoofdstuk X. <lb/>
De P.C. en P.P.</head>
<p>Toen de lente aanbrak, kwam een nieuw stel vermakelijkheden in de mode, en met de langere dagen kon men lange namiddagen wijden aan werk en spel van allerlei aard. De tuin moest in orde gebracht worden, en ieder der meisjes had een klein lapje, om mede te doen, wat zij zelve wilde. Hanna placht te zeggen, ‘ik zou dadelijk kunnen zeggen, van wie de tuintjes zijn, al kwam ik ze in China tegen,’ en zij had gelijk, want de smaak der meisjes verschilde evenveel als hare karakters. Meta had er rozen en heliotrope, mirth en een klein oranjeboompje in. Dat van Jo was nooit tweemaal hetzelfde, want zij probeerde altijd iets anders; dit jaar was het eene kweekerij van zonnebloemen; van die vroolijke, hoogop strevende planten had zij het zaad tot voedsel bestemd voor ‘tante Kloek’ en hare familie kuikentjes. Betsy had ouderwetsche bloemen in haren tuin; heerlijke balsemienen en reseda, riddersporen, anjelieren, viooltjes, averuit en witte muurbloem voor den vogel, en kattekruid voor de poesjes. Amy had een prieeltje in haar tuintje, wel klein en vol oorwurmen, maar lief voor het oog, geheel en al overdekt met kamperfoelie en morgenschoon, die hunne veelkleurige horentjes en klokjes in bevallige guirlandes lieten afhangen; voorts groote witte lelies, fijne varens en zoovele schitterende, schilderachtige planten, als wel de goedheid wilden hebben om daar te bloeien.</p>
<p>Tuinwerk, wandelingen, roeitochtjes op de rivier, en het verzamelen van wilde bloemen namen de mooie dagen in; en voor de regenachtige hadden zij vermakelijkheden binnenshuis, - enkele oude, enkele nieuwe, - allen meer of minder oorspronkelijk. Een van deze was de ‘P.C.’ want daar geheime genootschappen in zwang waren, vond men het behoorlijk er ook een te hebben; en daar al de meisjes met Dickens dweepten, noemden zij zich ‘de Pickwick Club.’ Zij hadden dit vrij geregeld een jaar lang
<pb n="117"/>
volgehouden, en kwamen elken Zaterdagavond te zamen op den grooten zolder, bij welke gelegenheden de volgende plechtigheden plaats hadden: Drie stoelen werden op eene rei achter eene tafel gezet, waarop eene lamp stond, en vier witte kaartjes lagen met een groote ‘P.C.’, elk in verschillende kleuren, en het weekblad, dat de ‘Pickwick Portefeuille’ werd genaamd, en waaraan ieder hare bijdragen moest leveren; terwijl Jo, die niet gelukkiger was, dan wanneer zij pen en inkt hanteerde, de uitgever was. Te zeven uur trokken de vier leden naar de vergaderzaal, bonden zich de kaartjes om het hoofd, en namen met groote deftigheid plaats. Meta was, als de oudste, Samuel Pickwick; Jo, die de meest literarisch ontwikkelde was, Augustus Snodgrass; Betsy, omdat zij een blozend tonnetje was, Tracy Tupman; en Amy, die altijd probeerde te doen, wat zij toch niet kon, Nathanael Winkle. Pickwick, de president, las het blad voor, dat gevuld was met oorspronkelijke verhalen, dichtstukjes, plaatselijk nieuws, grappige advertenties, en wenken, waarmede zij elkander op goedhartige wijze opmerkzaam maakten op hare gebreken en tekortkomingen. Bij eene dezer gelegenheden zette de heer Pickwick een bril op zonder glazen, klopte op de tafel, kuchte, en begon te lezen, na eerst den heer Snodgrass ernstig te hebben aangestaard, die achterover in zijn stoel gevallen was door het lachen, en zoo tot de orde moest teruggeroepen worden. -</p>
<pb n="118"/>
<div type="section">
<head rend="h4">‘De pickwick portefeuille.’</head>
<p>20 MEI, 18-.</p>
<div type="section">
<head>Rubriek der gedichten.</head>
<lg type="poem">
<head>Op een verjaardag.</head>
<l>Welkom, lieve vrienden, welkom</l>
<l rend="; 1tab">Op deez' heugelijken dag!</l>
<l>Nu de Pickwick Club haar jaarfeest,</l>
<l rend="; 1tab">Aan de kim verrijzen zag.</l>
<l>&nbsp;</l>
<l>Allen zijn wij tegenwoordig;</l>
<l rend="; 1tab">Allen zijn gezond en blij;</l>
<l>Voelen ons volmaakt gelukkig,</l>
<l rend="; 1tab">Van verdriet en zorgen vrij.</l>
<l>&nbsp;</l>
<l>Onzen ijverigen Pickwick</l>
<l rend="; 1tab">Brengen wij den eersten groet;</l>
<l>Hem, die 't welgevulde weekblad</l>
<l rend="; 1tab">Voorleest met zoo'n warmte en gloed.</l>
<l>&nbsp;</l>
<l>Schoon hij zware koû gevat heeft,</l>
<l rend="; 1tab">Schor van keel is, heesch van stem,</l>
<l>Wil hij toch het werk niet staken.</l>
<l rend="; 1tab">Maar wie vreest dat ook van <hi rend="i">hem!</hi></l>
<l>&nbsp;</l>
<l>Zesvoet lange Snodgrass zit daar</l>
<l rend="; 1tab">Met de gratie van een beer.</l>
<l>En zijn schalke bruine tronie</l>
<l rend="; 1tab">Blikt lieftallig op ons neêr.</l>
<l>&nbsp;</l>
<l>Dichtvuur doet zijn oogen stralen.</l>
<l rend="; 1tab">‘Moedig voorwaarts!’ is zijn leus.</l>
<l>Eerzucht zetelt op zijn voorhoofd,</l>
<l rend="; 1tab">En een inktvlek op zijn neus.</l>
<l>&nbsp;</l>
<l>Daarna volgt ons vriendje Tupman,</l>
<l rend="; 1tab">Zoo teerhartig lief en goed;</l>
<l>Die om onze aardigheden</l>
<l rend="; 1tab">Altijd vreeslijk lachen moet.</l>
<l>&nbsp;</l>
<l>Tot besluit de kleine Winkle.</l>
<l rend="; 1tab">'t Aardig ventje, keurig net.</l>
<l>Die, al haat hij 't handen wasschen,</l>
<l rend="; 1tab">Nuffig is op zijn toilet.</l>
<l>&nbsp;</l>
<l>'t Jaar vloog om, wij bleven allen,</l>
<l rend="; 1tab">Onder scherts en lach te zaam,</l>
<l>Langs het letterkundig voetpad</l>
<l rend="; 1tab">Stromplen naar den berg der Faam.</l>
<l>&nbsp;</l>
<l>Moog ons blad lang florisseeren!</l>
<l rend="; 1tab">Ons gezelschap wel te vreê,</l>
<l>Menig jaarfeest vroolijk vieren!</l>
<l rend="; 1tab">Leve lang de Club ‘P.C.’!</l></lg>
<p>p<hi rend="sc">A. Snodgrass</hi>.</p>
</div>
<div type="section">
<head>Het gemaskerd huwelijk. <lb/>
Een verhaal uit Venetië.</head>
<p>De eene gondel na de andere naderde de marmeren trappen en zette haren lieven last af, om de statige, schitterend verlichte zalen van den graaf de Adelon met haar gezelschap te vermeerderen. Ridders en edelvrouwen, elfen en pages, monniken en bloemenmeisjes, allen
<pb n="119"/>
mengden zich vroolijk in den dans. Liefelijke stemmen en welluidende melodiën vervulden de lucht, en zoo had de maskerade plaats onder blijdschap en muziek.</p>
<p>‘Heeft uwe hoogheid van avond ook Lady Viola gezien?’ vraagde een ridderlijk troubadour aan de elfenkoningin, die aan zijn arm de zaal doorwandelde.</p>
<p>‘Ja, is zij niet allerliefst, hoewel zij zoo treurig ziet! Hare japon is ook zoo goed gekozen, want binnen eene week trouwt zij met graaf Antonio, dien zij van ganscher harte haat.’</p>
<p>‘Bij mijne ziel, ik benijd hem, daar komt hij aan, gekleed als een bruidegom, het zwarte masker niet medegerekend. Als hij dat heeft afgedaan, kunnen wij zien, hoe hij de schoone maagd aanziet, wier hart hjj niet kan winnen, schoon haar strenge vader hem hare hand beloofde,’ antwoordde de troubadour</p>
<p>‘Men vertelt, dat zij den jongen Engelschen kunstenaar bemint, die haar volgt als hare schaduw, en door haren vader veracht wordt,’ zeide de dame, terwijl zij zich weêr bij de dansers voegden.</p>
<p>Het feest had het toppunt bereikt, toen een priester binnentrad en het jonge paar wenkte om hem te volgen naar eene met purper fluweel behangen alkoof, waar hij hen verzocht neder te knielen. Diepe stilte heerschte onmiddellijk in de vroolijke vergadering, en geen ander geluid brak de stilte, dan het ruischen der fonteinen of het gesuizel in de oranje boschjes, slapend in het maanlicht, toen graaf de Adelon aldus sprak: ‘Mijne heeren en dames, vergeeft de list, die ik gebruikte om u hier bijeen te vergaderen en getuigen te zijn van het huwelijk mijner dochter. - Vader, wil met den dienst een aanvang maken.’</p>
<p>Aller oogen wendden zich naar het bruidspaar, en een zacht gemurmel van verbazing liep door de menigte, want noch de bruid, noch de bruidegom ontdeden zich van het masker. Nieuwsgierigheid en verwondering vervulden aller hart, maar eerbied hield aller tong in bedwang, totdat de heilige band gelegd was. Toen verzamelden de toeschouwers zich om den graaf en verzochten eene verklaring.</p>
<p>‘Gaarne zou ik dat doen, zoo ik maar kon, maar ik weet alleen, dat het eene gril was van mijne bedeesde Viola, en ik gaf toe. Nu mijne kinderen, laat het spel nu geëindigd zijn. Doet de maskers af, en ontvangt mijnen zegen.’</p>
<p>Maar geen van beiden boog de knie, want de jonge bruidegom antwoordde op een toon, die alle toehoorders deed verbleeken, en toen hij het masker liet vallen werd het edel gelaat zichtbaar van Ferdinand Devereux, den kunstenaar-minnaar; terwijl de schoone Viola schitterend van vreugde en aanminnigheid het hoofd het rusten tegen de borst, waar nu de ster van een Engelschen graaf vonkelde.</p>
<p>‘Milord, gij hebt mij hooghartig gezegd, dat ik om de hand uwer dochter mocht vragen, als ik mij beroemen kon op een even gevierden naam en een even groot inkomen als graaf Antonio. Ik kan meer doen dan dat; want zelfs uwe eerzuchtige ziel kan voldaan zijn, nu graaf
<pb n="120"/>
de Devereux en de Vere zijn ouden naam en weêrgaloozen rijkdom in ruil aanbiedt voor de geliefde hand dezer schoone dame, nu mijne vrouw.’</p>
<p>De graaf stond als versteend, en zich naar de verbaasde menigte keerend, voegde Ferdinand er met een vroolijk triomfeerenden glimlach bij: ‘U, mijne ridderlijke vrienden kan ik slechts toewenschen, dat uwe begeerten even schitterend vervuld mogen worden als de mijnen, en dat gij allen eene even scnoone bruid moogt winnen, als ik door dit gemaskerd huwelijk.’</p>
<p>&nbsp;</p>
<p><hi rend="sc">S. Pickwick</hi>.</p>
<p>&nbsp;</p>
<p>Waarom is de P.C. gelijk aan den toren van Babel?</p>
<p>Zij is vol onordelijke leden.</p>
</div>
<div type="section">
<head>Geschiedenis van een meloenkalebas.</head>
<p>Op zekeren dag zaaide een hovenier een zaadje in zijn tuin, en na een poosje ontkiemde het en werd een flinke plant en droeg verscheidene meloenkalebassen. Op zekeren dag in Oktober, toen zij rijp waren, plukte hij er een af en bracht die naar de markt. Een kruidenier kocht haar en legde haar in zijne winkel. Dienzelfden morgen ging een klein meisje, met een bruinen hoed en blauwe jurk en stompen neus naar den winkel en kocht haar voor hare moeder. Zij bracht haar naar huis, sneed haar open, en kookte haar in den grooten pot, en diende een gedeelte er van op met zout en boter voor het middagmaal; bij het overschietende deed zij een pintje melk, twee eieren, vier lepels suiker, nootmuskaat, en een paar beschuiten, deed het in een diepen schotel en bakte het, totdat het lekker bruin was; en den volgenden dag werd het opgegeten door eene familie, March geheeten.</p>
<p>&nbsp;</p>
<p><hi rend="sc">T. Tupman</hi>.</p></div>
<div type="section">
<head>Aan den heer Pickwick.</head>
<p>Mijnheer,</p>
<p>Ik heb u iets te schrijven over eene overtreding; de zondaar dien ik bedoel is een man, Winkle genaamd die heel lastig is in de vergadering, omdat hij lacht en soms geen stukken wil schrijven, in dit bewonderde blad, en ik hoop dat u hem zijne zonde wilt vergeven en hem toe wilt staan een Fransche fabel in te zenden omdat hij niet uit zijn hoofd kan schrijven omdat hij zooveel lessen moet leeren en er geen hoofd voor heeft; in het vervolg zal ik probeeren den tijd bij de teugels te vatten en eenig werk klaar te maken dat geheel <hi rend="i">comme la fo</hi> zal zijn, ik bedoel: heelemaal in orde: ik eindig in haast want het is bijna schooltijd.</p>
<p>Uw dienaar,</p>
<p><hi rend="sc">N. Winkle</hi>.</p>
<p>&nbsp;</p>
<p>(Het bovenstaande is eene mannelijke en flinke erkenning van vroeger slecht gedrag. Als onze jonge vriend zich eens op de interpunktie wilde toeleggen, zou het niet kwaad zijn.)</p>
</div>
<div type="section">
<head>Een droevig ongeluk.</head>
<p>Laatstleden Vrijdag ontstelden wij ten hoogste door een hevigen slag in onze benedenste verdieping, gevolgd door een akelig geschreeuw. Wij vlogen gezamenlijk naar den kelder en ontdekten onzen geachten president languit op den grond liggen, daar hij gestruikeld en ge-<pb n="121"/>vallen was, terwijl hij bezig was hout te krijgen voor huiselijk gebruik. Een waar tooneel van verwoesting deed zich voor aan onze oogen, want de heer Pickwick was met hoofd en schouders in eene tobbe water gevallen, had een vaatje groene zeep over zijn lichaam gekregen en zijne kleederen erg gehavend. Toen hij uit zijne gevaarlijke positie verlost was, ontdekte men, dat hem geen leed wedervaren was, behalve eenige kneuzingen; en wij kunnen er tot onze vreugde bijvoegen, dat hij vrij wel is.</p>
<p>&nbsp;</p>
<p><hi rend="sc">Red</hi>.</p></div>
<div type="section">
<head>Doodsbericht.</head>
<p>Het is ons een treurige plicht u het plotseling en geheimzinnig verdwijnen mede te deelen van onze geliefde vriendin, mevrouw Witvoet. Deze beminnenswaardige en beminde poes was de lieveling van een grooten kring warme en bewonderende vrienden; want hare schoonheid trok aller oogen tot zich, hare bevalligheden en deugden verzekerden haar eene plaats in ieders hart, en haar verlies wordt door het geheele gezelschap diep gevoeld.</p>
<p>Zij is het laatst gezien bij het hek, waar zij de kar van den slagersjongen met hare opmerkzaamheid vereerde, en wij vreezen, dat de een of andere ellendeling, verlokt door hare bekoorlijkheden, haar heeft gestolen. Weken zijn voorbijgegaan, maar geen spoor van haar is ontdekt; en wij geven alle hoop op, binden een zwart lint om haar mandje, zetten haar schotel ter zijde, en beweenen haar als ééne, die ons voor altijd ontvallen is.</p>
<p>&nbsp;</p>
</div>
<div type="section">
<p>Een medegevoelend vriend zendt het volgend kostbaar gedicht in:</p>
<lg type="poem">
<head>Klaaglied op witvoet.</head>
<l>Onze kleine Witvoet</l>
<l>Is helaas niet meer.</l>
<l>Ze is eensklaps verdwenen,</l>
<l>En wij treuren zeer.</l>
<l>'t Grafje van haar kleintje</l>
<l>Ouder gindschen eik,</l>
<l>Gaan wij trouw bezoeken -</l>
<l>Maar waar rust <hi rend="i">haar</hi> lijk?!</l>
<l>Ledig staat haar mandje,</l>
<l>In een hoek haar bal.</l>
<l>Kon ik maar vergeten,</l>
<l>Dat ik nooit meer zal</l>
<l>Hooren 't zacht miauwen,</l>
<l>'t Vriendelijk gespin -</l>
<l>Alsof zij wou zeggen:</l>
<l>‘Als 't je blieft, laat me in.’</l>
<l>Ach, een ander katje</l>
<l>Nam haar plaats hier in.</l>
<l>Maar dat zal nooit worden</l>
<l>Speelpop van 't gezin.</l>
<l>Want helaas! haar kopje</l>
<l>Is niet mooi of lief.</l>
<l>En zij mist de gratie</l>
<l>Van mijn hartedief.</l>
<l>En waar vroeger Witvoet,</l>
<l>O zoo rap en vlug!</l>
<l>Vreemde honden wegjoeg -</l>
<l>Blaast met hoogen rug,</l>
<l>Achter veil'ge tralies,</l>
<l>Nel naar 't vreemd gespuis;</l>
<l>Neen, zij zal nooit worden</l>
<l>'t Sieraad van ons huis.</l>
<l>Ze is wel goed en nuttig,</l>
<l>En 't is waar, haar plicht</l>
<l>Wordt heel trouw en ijvrig,</l>
<l>Steeds door haar verricht.</l>
<l>Maar zij streelt niet de oogen;</l>
<l>Dus - zoo innig teêr,</l>
<l>Als wij <hi rend="i">u</hi> beminden,</l>
<l>Minnen wij nooit weêr.</l></lg>
<p>A.S.</p>
</div>

<pb n="122"/>
<div type="section">
<head>Advertenties.</head>
<p>Mejuffrouw Ophelia Pennelikker, de beroemde geletterde redenaar, zal haar uitstekend werkje over ‘de vrouw en hare positie’ in de Pickwick Club voorlezen, aanstaanden Zaterdag, na afloop der gewone werkzaamheden.</p>
<p>&nbsp;</p>
<p>Er zal eene wekelijksche bijeenkomst gehouden worden in de ‘Keukenzaal,’ om jonge dames te leeren kooken. Hanna Brown zal presideeren; en allen worden verzocht trouw op te komen.</p>
<p>&nbsp;</p>
<p>De Bezemvereeniging zal aanstaanden Woensdag eene vergadering houden in de bovenste verdieping van de Societeit. Alle leden moeten in uniform, precies te negen uur, met de bezems op den schouder verschijnen.</p>
<p>&nbsp;</p>
<p>Mejuffrouw Betsy Poppe zal de volgende week haar nieuw magazijn van Poppenmode-artikelen openen. De laatste Parijsche modes zijn gearriveerd, en alle bestellingen zullen met de grootste zorg worden nagekokomen.</p>
<p>&nbsp;</p>
<p>Een nieuw stuk zal binnen weinige weken opgevoerd worden in het Barnville Theater, dat alles zal overtreffen, wat tot nog toe op eenig Amerikaansch tooneel gegeven werd.</p>
<p>‘Grieksche Slavin, of Konstantijn, de Wreeker,’ is de titel van dit roerend drama!!!</p>
</div>
<div type="section">
<head>Wenken.</head>
<p>Indien S.P. niet zooveel zeep voor zijne handen gebruikte, zou hij 's morgens niet altijd te laat aan het ontbijt komen. A.S. wordt verzocht niet op straat te fluiten. T.T. vergeet als 't je blieft Amy's servet niet. N.W. moet niet pruilen, omdat hij geen negen opnaaisels in zijn kleedje heeft.</p>
</div>
<div type="section">
<head>Weekberichten.</head>
<p>Meta - Goed.<lb/>
Jo - Slecht.<lb/>
Betsy - Zeer goed.<lb/>
Amy - Middelmatig.</p>
<p>&nbsp;</p>
<p>Toen de president geëindigd had met het voorlezen van het weekblad (hetwelk eene getrouwe copie is van een door werkelijk bestaande meisjes geschreven blad) volgde er luide toejuiching van alle kanten, en daarna stond de heer Snodgrass op om een voorstel in te dienen.</p>
<p>‘Mijnheer de president en mijne heeren,’ begon hij, een houding en toon aannemende, waarvoor een parlementslid
<pb n="123"/>
zich niet zou behoeven te schamen, ‘ik zou gaarne een nieuw lid willen voorstellen; een, die dat ten zeerste verdient en ten hoogste dankbaar zou zijn, en veel zou toebrengen tot verhooging van het gehalte onzer Club en de letterkundige waarde van ons blad, en die ontegenzeggelijk zeer vroolijk en aangenaam zou wezen. Ik stel den heer Theodoor Laurence voor als eerelid van de P.C. Toe, vindt het maar goed.’</p>
<p>De plotselinge verandering in Jo's stem maakte de meisjes aan het lachen; maar geen van allen juichte het plan dadelijk toe, of zei een enkel woord, toen Snodgrass weêr ging zitten.</p>
<p>‘Wij zullen het in rondvraag brengen,’ zeide de president. ‘Allen, die ten gunste van het voorstel willen stemmen, worden verzocht ‘ja’ te zeggen. Een luiden uitroep van Snodgrass, tot ieders verbazing gevolgd door een fluisterend ‘ja’ uit Betsy's mond.</p>
<p>‘Die er tegen stemmen worden verzocht ‘neen’ te zeggen.</p>
<p>Meta en Amy waren er tegen; en de heer Winkle stond op om met groote deftigheid te zeggen: ‘Wij hebben er liever geen jongens bij; zij maken maar gekheid en zijn zoo wild. Dit is een damesgezelschap, en wij willen onder ons en ordentelijk blijven.’</p>
<p>‘Ik ben bang, dat hij ons weekblad gek vinden en ons achter onzen rug uitlachen zal,’ zeide Pickwick en trok aan het krulletje op zijn voorhoofd, zooals hij altijd deed, wanneer hij in het een of ander niet tot een besluit kon komen.</p>
<p>Daar sprong Snodgrass vol vuur op, zeggende:</p>
<p>‘Mijnheer, ik geef u mijn woord van eer, dat Laurie niets van dien aard zal doen. Hij schrijft graag en hij zou ons blad veel aardiger maken door zijne bijdragen, en begrijpt gij dan niet, dat wij voor sentimentaliteit bewaard worden, als hij er bij is? Wij kunnen zoo weinig voor hem doen, en hij doet zooveel voor ons, en ik vind, dat wij hem eene plaats in ons gezelschap moeten aanbieden en hem hartelijk welkom moeten heeten, als hij komt.’</p>
<p>Deze slimme zinspeling op bewezen weldaden deed Tupman vastbesloten opspringen.</p>
<p>‘Ja, wij moeten het doen, zelfs al <hi rend="i">zijn</hi> wij wat bang. Ik zeg, dat hij komen <hi rend="i">mag</hi> en zijn grootpapa ook, als hij wil.’</p>
<pb n="124"/>
<p>Deze flinke uitbarsting van Betsy bracht de andere clubleden in verbazing, en Jo verliet hare plaats om haar goedkeurend de hand te drukken.</p>
<p>‘Nu dan, laat ons op nieuw stemmen. Ieder herinnere zich, dat het onze Laurie geldt, en zegge, ‘ja!’ riep Snodgrass opgewonden.</p>
<p>‘Ja! ja!’ riepen drie stemmen te gelijk.</p>
<p>‘Goed! dank je wel! En daar nu niets beter is dan “de fortuin bij den haarlok te vatten,” zooals Winkle zeer juist aanmerkt, neem ik de vrijheid u het nieuwe lid voor te stellen;’ en tot ontsteltenis der overige leden rukte Jo de deur open van een klein kamertje, waar Laurie op een voddenkist zat, met een verhit gelaat en ingehouden lach.</p>
<p>‘Schelm! Verrader! Jo, hoe kondt ge dat doen?’ riepen de drie meisjes, toen Snodgrass haar vriend zegevierend naar voren bracht, hem een stoel en een kaartje gaf, en op de plaats zelve installeerde.</p>
<p>‘De koelheid van die twee is waarlijk verbazend groot,’ begon de heer Pickwick en trachtte zijn gelaat in een zeer ernstige plooi te zetten, hetgeen echter niet gelukte, daar zich slechts een beminlijken glimlach vertoonde. Maar het nieuwe lid was tegen den storm opgewassen; hij stond op, maakte eene sierlijke buiging en begon op de innemendste wijze: ‘mijnheer de president en dames - ik vraag verschooning, heeren - vergunt mij mijzelf aan u voor te stellen als Sam Weller, de zeer nederige dienaar van de club.’</p>
<p>‘Goed zoo, goed zoo!’ riep Jo en sloeg met den steel van den ouden beddewarmer, waartegen zij leunde, op den muur.</p>
<p>‘Mijn trouwe vriend en edele beschermheer,’ vervolgde Laurie met een bevalligen zwaai, ‘die mij op zoo vleiende wijze heeft voorgesteld, verdient geen berisping over de laaghartige krijgslist van dezen avond. Ik maakte het plan, en zij gaf eerst na langdurig plagen toe.’</p>
<p>‘Kom, kom, neem nu niet de geheele schuld voor uwe rekening; gij weet, dat ik het kamertje verzonnen heb,’ viel Snodgrass in, die groote pret had.</p>
<p>‘Luistert niet, naar wat zij zegt. Ik ben de ellendeling,
<pb n="125"/>
die het gedaan heeft, mijnheer,’ zeide het nieuwe lid met een Wellersachtig knikje tegen den heer Pickwick. Maar ik zal het op mijn eer nooit weêr doen, en mij voortaan wijden aan de belangen van deze onsterfelijke club.’</p>
<p>‘Hoor! hoor!’ riep Jo en sloeg den deksel van den beddewarmer open en dicht, bij wijze van cymbaal.</p>
<p>‘Ga voort, ga voort!’ voegden Winkle en Tupman er bij, terwijl de president zich welwillend boog.</p>
<p>‘Ik wilde alleen maar zeggen, dat ik, als een gering blijk van mijne dankbaarheid voor de eer mij aangedaan, en als een middel om het vriendschappelijk verkeer tusschen naburige volken te bevorderen, een postkantoor heb opgericht in de heg aan de achterzijde van den tuin; een fraai ruim gebouw, met sloten op de deur en alle mogelijke gemakken. Het is het oude konijnenhok; maar ik heb de deur dicht en het dak open gemaakt, zoodat het alle soorten van dingen kan bevatten en onzen kostbaren tijd niet te veel behoeft in te nemen. Brieven, geschriften, boeken en pakjes kunnen er in; en daar ieder volk een sleutel heeft, zal het alleraardigst zijn, denk ik. Staat wij toe u den sleutel der club aan te bieden, en met hartelijken dank voor de bewezen gunst mijne plaats weder in te nemen.’</p>
<p>Een luid gejuich volgde, toen de heer Weller een kleinen sleutel op tafel neêrlegde en weêr ging zitten; de beddenwarmer klapperde en wuifde geweldig, en het duurde geruimen tijd, voordat de orde kon hersteld worden. Lange beraadslagingen volgden, en allen spraken verwonderlijk goed, want allen deden hun best; het was dus eene buitengewoon levendige vergadering, die eerst laat gesloten werd, en eindigde met drie luide hoera's voor het nieuwe lid.</p>
<p>Niemand had ooit berouw over de toelating van Weller; want een getrouwer, fatsoenlijker, en vroolijker lid kon in geen club gevonden worden. Hij bracht bepaald leven in de vergaderingen, en ‘pit’ in het weekblad; want zijne redevoeringen deden zijne toehoorders uitbarsten in lachen, en zijne bijdragen waren uitstekend, daar zij vaderlandslievend, klassiek, grappig, of treuiig waren, maar nooit sentimenteel. Jo vond, dat ze Bacon, Milton of Shake-<pb n="126"/>speare waardig waren en vervormde haar eigen opstellen met goed gevolg, zooals zij meende.</p>
<p>Het P.P.K. was eene alleraardigste kleine instelling en bloeide bijzonder goed; want er werden bijna evenveel wonderlijke dingen door verzonden als door een werkelijk postkantoor. Treurspelen en dasjes, gedichten en ingemaakt zuur, bloemzaad en lange brieven, muziek en koekjes, gomelastiek, uitnoodigingen, berispingen en katjes. De oude heer had er pleizer in, en zond aardige pakjes, geheimzinnige boodschappen, en grappige telegrammen, en zijn tuinman, die getroffen was door Hanna's bekoorlijkheden, zond haar eenmaal een minnebrief onder Jo's adres. Hoe lachten zij, toen het geheim uitkwam, niet droomende, dat het kleine postkantoor in vervolg van tijd nog meningen dergelijken brief zou bevatten.</p>
</div>
</div>
</div>
<div type="chapter">
<head rend="h3">Hoofdstuk XI. <lb/>
Proefnemingen.</head>
<p>‘1 Juni. Nu gaan de Kings morgen naar zee, en ik ben vrij! Drie maanden vacantie! Wat zal ik genieten!’ riep Meta op zekeren warmen dag thuis komend, waar zij Jo in volslagen uitputting op de sofa vond liggen, terwijl Betsy haar de stoffige laarzen uittrok en Amy limonade maakte, tot opfrissching van het gansche gezelschap.</p>
<p>‘Tante March ging van daag heen, waar ik o zoo dankbaar voor ben!’ zeide Jo. ‘Ik was doodelijk bang, dat zij mij vragen zou, om met haar mede te gaan; als zij het gedaan had, zou ik het hebben moeten doen; maar Plumfield is, zooals ge weet, al even vroolijk als een kerkhof, en ik zou liever hier blijven. We hadden heel wat te doen, eer wij de oude dame klaar hadden, en de schrik sloeg
<pb n="127"/>
mij om het hart, telkens als zij iets tegen mij zeide; want ik was in zoo'n haast om weg te komen, dat ik buitengewoon behulpzaam en lief was, en bang was, dat zij onmogelijk van mij zou kunnen scheiden. Ik beefde, totdat zij goed en wel in het rijtuig zat, en had nog tot besluit een geweldigen schrik, want, toen zij wegreed, stak zij haar hoofd uit het raampje en zeide: Josy - phine, wilt gij niet -’. Ik hoorde niets meer, maar ik keerde mij lafhartig om en vluchtte; ik liep zoo hard als ik kon, en vloog den hoek om, waar ik mij veilig voelde.’</p>
<p>‘Arme, arme Jo! zij kwam binnenvliegen, alsof zij door beeren werd nagezeten,’ zeide Betsy, en wreef de voeten harer zuster op moederlijke wijze.</p>
<p>‘Tante March is een echte Samfier, niet waar?’ zeide Amy en proefde haar mengsel op onderzoekende manier.</p>
<p>‘Zij bedoelt <hi rend="i">Vampier</hi>; maar dat komt er zoo nauw niet op aan; het is te warm om op zijne woorden te letten,’ prevelde Jo.</p>
<p>‘Wat zijt gij van plan in de vacantie te doen?’ vraagde Amy, behendig van onderwerp veranderend.</p>
<p>‘Ik blijf 's morgens lang op bed liggen en doe niets,’ antwoordde Meta van uit haren gemakkelijken stoel. ‘Ik ben er den ganschen winter vroeg uitgejaagd, en moest den ganschen dag voor andere menschen werken; nu ben ik van plan rust te nemen en naar hartelust pleizier te maken.</p>
<p>‘Neen,’ zeide Jo, ‘dat dommelen zou mij niet bevallen. Ik heb eene massa boeken opgedaan, en ik ga mijne heerlijke uren gebruiken met lezen op mijn plaatsje in den ouden appelboom, als ik niet aan het l-’.</p>
<p>‘Zeg niet “lollen!” smeekte Amy, in weerwraak over de “Sampier” terechtwijzing.</p>
<p>Dan zal ik zeggen aan het “hollen” ben met Laurie, dat is een heel geschikt woord, daar hij toch zoo'n wildeman is.’</p>
<p>‘En wij, Bets, moesten nu eens voor een poosje geen werk doen, maar den geheelen dag spelen en rusten, zooals de anderen van plan zijn,’ zeide Amy.</p>
<p>‘Dat is goed, als moeder er niets tegen heeft. Ik zou graag wat nieuwe stukjes leeren, en mijne kinderen moeten
<pb n="128"/>
voor den zomer in orde gebracht worden; zij zijn vreeselijk van streek en hebben waarlijk gebrek aan kleêren.’</p>
<p>‘Vindt u het goed, moeder?’ vraagde Meta, en wendde zich tot mevrouw March, die in ‘moedershoekje’ zat te naaien.</p>
<p>‘Gij kunt het eens voor eene week probeeren en zien, hoe het u bevalt. Ik denk, dat gij Zaterdagavond zult moeten erkennen, dat altijd spelen en niets werken al even erg is, als altijd werken en nooit spelen.’</p>
<p>‘O heden neen! het zal heerlijk zijn, daar ben ik zeker van,’ zeide Meta welbehagelijk.</p>
<p>‘Ik stel een toast voor, zooals mijn “vriend en makker Sairy Gamp” zegt: altijd pret en nooit verdriet,’ riep Jo opstaande, met het glas in de hand en met allen klinkende.</p>
<p>Zij dronken met een vroolijk hart en begonnen met de proefneming, door het overige van den dag te luieren. Meta verscheen den volgenden morgen eerst te tien uur; haar eenzaam ontbijt smaakte haar niet, en de kamer scheen verlaten en rommelig, want Jo had de vazen niet gevuld; Betsy had geen stof afgenomen, en Amy's boeken lagen overal verspreid. Niets was netjes en uitlokkend dan ‘moedershoekje,’ dat er als naar gewoonte uitzag; en daar ging zij zitten ‘rusten en lezen,’ hetgeen echter niet veel anders was dan geeuwen en zich voorstellen welke mooie zomerjaponnetjes zij koopen zou voor haar salaris. Jo bracht den morgen door op de rivier met Laurie, en den namiddag met lezen en huilen over ‘de wijde wijde wereld’ boven in den appelboom. Betsy begon alles uit de groote kast te halen, waar hare kinderen verblijf hielden; maar daar zij moê werd, voordat zij halfweg was, liet zij hare inrichting overhoop liggen en begon piano te spelen, recht verheugd, dat zij niets behoefde om te wasschen. Amy bracht haar priëel in orde, deed haar beste witte jurk aan, maakte hare krullen netjes op en ging zitten teekenen onder de kamfoelie, hopende, dat de een of ander haar zou opmerken en vragen, wie die jonge kunstenares toch was. Daar niemand verscheen behalve een nieuwsgierige hooiwagen, die haar werk met veel belangstelling bekeek, ging zij wandelen, werd door eene regenbui overvallen, en kwam druipnat thuis.</p>
<pb n="129"/>
<p>Aan de thee deelde ieder hare lotgevallen meê, en allen kwamen overeen, dat het een heerlijke, maar buitengewoon lange dag was geweest. Meta, die 's middags hare inkoopen was gaan doen en een ‘beelderig blauw neteldoekje’ had gekocht, merkte, nadat zij de banen had afgeknipt, dat het niet gewasschen kon worden, welk ongeluk haar eenigszins uit haar humeur bracht. Jo had onder het roeien een zonnesteek gekregen, en zware hoofdpijn opgedaan door te lang te lezen. Betsy werd gekweld door de wanorde van hare kast, en de onmogelijkheid om drie of vier stukjes tegelijk te leeren; en Amy betreurde diep de schade aan hare jurk, want den volgenden dag gaf Katy Brown eene partij, en nu had zij even als Flora Mc Flimsy ‘niets om aan te doen;’ maar dat waren slechts kleinigheden, en zij verzekerden hare moeder, dat de proef uitstekend goed gelukte. Deze glimlachte, zeide niets en deed met Hanna alles, wat zij verzuimd hadden te doen, maakte ‘thuis’ gezellig, en hield de huismachine zacht aan den gang. Het was verwonderlijk welk een vreemde en onaangename staat van zaken in het leven geroepen werd door dat leven van ‘rust en genot.’ De dagen vielen steeds langer, het weder was buitengewoon veranderlijk en zoo ook de humeuren; een onrustig gevoel maakte zich meester van allen, en de duivel vond voor de ledige handen kwaad in overvloed te doen. Om nu eens volop te genieten, gaf Meta een gedeelte van haar naaiwerk buitenshuis, maar vond den tijd toen zoo zwaar op de hand, dat zij hare kleederen ging verknippen en bederven, om ze op te sieren à la Moffat. Jo las, totdat hare oogen haar begaven en zij genoeg had van boeken, werd zoo kribbig, dat zelfs de goedhartige Laurie met haar aan het kibbelen raakte, en zoo droevig van geest, dat zij hartelijk wenschte, dat zij maar meê was gegaan met tante March. Betsy maakte het nog al goed, want zij vergat gedurig, dat zij <hi rend="i">altijd kon spelen en niet behoefde te werken</hi>, en verviel nu en dan weêr in hare oude gewoonten; maar er was iets in de lucht, dat haar besmette, en meer dan eens werd haar rustig gemoed bewogen, zoo erg zelfs, dat zij bij eene zekere gelegenheid de arme lieve Johanna heen en weer schudde en haar zeide, dat zij ‘een vogelverschrikker’ was. Amy kwam er het
<pb n="130"/>
slechtst af, want zij had weinig, om op terug te vallen; en toen hare zusters haar aan haar lot overlieten en zij zichzelve moest vermaken, vond zij haar begaafd, belangwekkend, klein persoontje een grooten last. Zij hield niet van poppen, sprookjes vond zij kinderachtig, en men kon niet altijd teekenen. Theepartijtjes beteekenden niet veel, evenmin als picnics, tenzij zij heel pleizierig waren ingericht. ‘Als men een mooi huis had vol met prettige meisjes, of als men ging reizen, zou de zomer heerlijk zijn; maar thuis te blijven met drie zelfzuchtige zusters en een grooten jongen, was genoeg om het geduld te beproeven van een Job,’ klaagde juffrouw Malhumeurtje, na verscheidene dagen gewijd te hebben aan pleizier, pruilen en verveling.</p>
<p>Geen van allen wilde erkennen, dat zij genoeg hadden van de proefneming, maar Vrijdagavond erkende ieder voor zichzelve, blijde te zijn, dat de week bijna verstreken was. In de hoop van haar de les dieper in te prenten, besloot mevrouw March, die wel eens grappig kon zijn, een waardig slot te geven aan de zaak; zij gaf Hanna een dag vacantie en liet de meisjes ten volle gevoelen, wat de uitwerkselen zouden zijn van zulk een speelsysteem.</p>
<p>Toen zij Zaterdagmorgen beneden kwamen, was er geen vuur aan in de keuken, geen ontbijt in de eetkamer, en moeder nergens te zien.</p>
<p>‘Lieve hemel! wat is er gebeurd?’ riep Jo, verbaasd rondziende.</p>
<p>Meta liep naar boven en kwam weldra weder terug, gerustgesteld, maar toch verwonderd en een weinig beschaamd.</p>
<p>‘Moeder is niet ziek, alleen erg moê, en zij zegt, dat zij den ganschen dag rustig op hare kamer zal blijven en ons alles zal laten doen, zoo goed en zoo kwaad het gaat. Het in een vreemd iets voor haar, en zij is heel anders dan gewoonlijk, maar zij zegt, dat het eene moeilijke week voor haar geweest is, en wij dus niet verdrietig moeten zijn, maar ons zelve redden.’</p>
<p>‘Dat is gemakkelijk genoeg, en ik vind het wel aardig; ik snak er naar om iets te doen te hebben, dat is te zeggen, een nieuw pleiziertje,’ voegde Jo er haastig bij.</p>
<p>En waarlijk, het <hi rend="i">was</hi> een ware verlichting voor allen,
<pb n="131"/>
dat zij iets te doen hadden, en zij begonnen met goeden wil, maar ondervonden weldra de waarheid van Hanna's zeggen: het huishouden te doen is geen gekheid.’ Er was overvloed van eten in provisiekast en kelder, en terwijl Betsy en Amy de tafel dekten, maakte Meta en Jo het ontbijt in orde, en verwonderden er zich over, dat dienstboden ooit over zwaar werk klaagden.</p>
<p>‘Ik zal maar wat aan moeder brengen, hoewel zij zeide, dat wij niet aan haar moesten denken, daar zij wel voor zichzelve zou zorgen,’ zeide Meta, die presideerde en zich heel gewichtig gevoelde achter den trekpot.</p>
<p>Er werd dus een blaadje in orde gebracht, voordat men begon te eten, en naar boven gebracht met de komplimenten van de keukenmeid. De gekookte thee was heel bitter, de omelet verbrand en de geroosterde boterham smaakte naar den rook; maar mevrouw March nam haar ontbijt met dank aan, en lachte er hartelijk om, toen Jo weêr naar beneden was gegaan.</p>
<p>‘Arme schapen; ik ben bang, dat zij het van daag heel moeilijk zullen hebben; maar zij zullen er niets door lijden en het zal haar eene goede les wezen,’ zeide zij, en haalde de meer eetbare dingen te voorschijn, waarvan zij zich voorzien had, en zij ruimde het slechte ontbijt op, om het gevoel der meisjes niet te kwetsen; - eene kleine moederlijke list, waar zij haar dankbaar voor waren.</p>
<p>Menige klacht werd beneden gehoord, en groot was het verdriet der keukenprinses, dat alles zoo slecht was uitgevallen. ‘Wees maar stil, ik zal voor het middageten zorgen en de meid zijn; gij zijt mevrouw, houdt uwe handen schoon, ontvangt bezoek en geeft bevelen,’ zeide Jo, die nog minder dan Meta ingewijd was in de geheimen der kookkunst.</p>
<p>Dit vriendelijk aanbod werd met vreugde aangenomen, en Margaretha begaf zich naar de zitkamer, die zij haastig in orde bracht door allen rommel onder de canapé te schuiven en de jalouzieën te sluiten, hetgeen de moeite uithaalde om stof af te nemen.</p>
<p>Jo deed, met vast vertrouwen op hare eigene krachten en den vurigen wensch om weêr vrede te sluiten, een briefje in de bus voor Laurie, dat eene uitnoodiging bevatte om te komen eten.</p>
<pb n="132"/>
<p>‘Gij zoudt beter doen met eerst te zien, welk eten gij hebt, voordat gij aan gasten denkt,’ zeide Meta, toen zij de gastvrije, maar wel wat ondoordachte daad vernam.</p>
<p>‘O, er in biefstuk en overvloed van aardappelen, en ik zal wat asperges en eene kreeft zien te krijgen “voor de lekkernij,” zooals Hanna zegt. We zullen kropsla nemen en kreeftensla maken, ik weet wel niet hoe, maar dat staat wel in het boek. En dan blancmanger en aardbeien voor het dessert, en koffie toe, als gij het graag heel mooi wilt hebben.’</p>
<p>‘Probeer niet te veel, Jo, want gij kunt niets eetbaars maken dan kruidkoekjes en stroopwafeltjes. Ik trek mijne handen af van de partij, en daar gij op eigen gezag Laurie gevraagd hebt, moet gij maar voor hem zorgen.’</p>
<p>‘Gij behoeft niets anders te doen dan aardig tegen hem te zijn, en mij aan de podding te helpen. Gij zult mij toch wel raad willen geven, als ik niet verder kan, niet waar?’ vraagde Jo eenigszins gegriefd.</p>
<p>‘Ja, maar ik weet niet veel, behalve over brood en een paar kleinigheden. Gij deedt beter moeder te vragen, of zij het goed vindt, voordat gij iets bestelt,’ antwoordde Meta voorzichtig.</p>
<p>‘Natuurlijk zal ik dat, ik ben ook niet dom,’ en Jo ging knorrig heen, omdat er aan hare kundigheden getwijfeld werd.</p>
<p>‘Neem wat gij wilt, en val mij niet lastig; ik moet van middag uit eten en heb geen tijd, om mij met de dingen te bemoeien,’ zeide mevrouw March, toen Jo het haar vraagde. ‘Ik hield nooit veel van het huishouden doen, en neem van daag eens een vacantiedag en zal wat lezen, schrijven, visites maken, en er eens een pleizierigen dag van nemen.’</p>
<p>Het ongewoon schouwspel, dat hare bedrijvige moeder in een gemakkelijken stoel 's morgens vroeg zat te lezen, gaf Jo een gevoel, alsof er een of ander natuurverschijnsel had plaats gehad, want een zoneklips, aardbeving of vulkanische uitbarsting zou haar niet meer hebben kunnen verrassen.</p>
<p>‘Alles is van streek,’ zeide zij bij zichzelve, toen zij weer naar beneden ging. ‘Bets zit te schreien, wat een
<pb n="133"/>
zeker teeken is, dat er iets niet goed is in huis. Als Amy lastig wordt, schud ik haar door elkander.’</p>
<p>Zelve reeds mooi uit haar humeur, haastte Jo zich naar de zitkamer, en vond Betsy schreiend over Pietje, de kanarie, die dood in zijne kooi lag, met zijne klauwtjes uitgestrekt, alsof hij roerend smeekte om het voedsel, dat hem onthouden was, waardoor hij van gebrek had moeten omkomen.</p>
<p>‘Het is alles mijn eigen schuld - ik vergat hem - er is geen zaadje of droppeltje water meer in de bakjes - o Pietje! o Pietje! hoe kon ik zoo wreed voor je zijn?’ riep Betsy schreiend, nam het arme diertje in de hand, en zocht het weêr in het leven terug te roepen.’</p>
<p>Jo keek in zijn halfgesloten oogjes, voelde zijn hartje, en toen zij bemerkte, dat hij stijf en koud was, schudde zij het hoofd, en bood het doosje van haar dominospel aan, om tot kistje te dienen.</p>
<p>‘Leg hem eens in den oven, misschien zal hij dan warm en weêr levend worden,’ zeide Amy hoopvol.</p>
<p>‘Hij is van honger gestorven, en hij zal niet gebakken worden, nu hij dood is. Ik zal hem een lijkkleedje maken en hij zal begraven worden, en ik wil nooit een ander vogeltje hebben; neen lief Pietje, nooit weêr! want ik ben er veel te slecht voor,’ fluisterde Betsy, haar lievelingetje tegen haar hart drukkend.</p>
<p>‘De begrafenis zal van middag plaats hebben, en wij zullen allen gaan. Huil maar niet, Bets, het is jammer, maar niets gaat goed deze week, en Piet is er het slechts afgekomen. Maak het lijkkleed en leg hem in mijn doosje; en na het diner zullen wij een aardig begrafenisje hebben,’ zeide Jo, die een gevoel kreeg, alsof zij heel wat op zich genomen had.</p>
<p>Jo liet het verder aan de anderen over om haar te troosten en ging naar de keuken, die in een staat van treurige verwarring was. Zij deed een grooten boezelaar voor, en ging aan het werk, zette alle borden en schotels klaar, an merkte toen, dat het vuur uit was.</p>
<p>‘Dat is een liefelijk vooruitzicht!’ mompelde Jo, rukte het deurtje van het fornuis open, en begon zoo hard zij kon te poken. Toen zij het vuur wat opgerakeld had, dacht
<pb n="134"/>
zij, dat het niet kwaad zou zijn als zij naar de markt ging, terwijl het water neet werd. De wandeling verfrischte haar, en verheugd, dat zij zulke goede inkoopen gedaan had, keerde zij huiswaarts met eene zeer jonge kreeft, wat zeer oude asperges, en twee potjes niet al te rijpe aardbeien. Tegen dat zij alles in orde had gebracht, kwamen de artikelen voor het middagmaal en was het fornuis gloeiend heet. Hanna had gezegd, dat het brood dien dag gebakken moest worden; Meta had het 's morgens vroeg gekneed en te rijzen gezet, maar er verder niet meer om gedacht. Meta zat heel genoegelijk met Sallie Gardiner te keuvelen, toen de deur openvloog, en een verhit, wanordelijk, bestoven gezicht voor den dag kwam en uitdagend vraagde:</p>
<p>‘Zeg, is het brood niet genoeg gerezen, als de pan er van overloopt?’</p>
<p>Sallie begon te lachen, maar Meta knikte en trok hare wenkbrauwen zoo hoog mogelijk op, waarna de verschijning verdween, en zij het ongelukkige brood zonder verder uitstel in den oven zette. Mevrouw March ging uit, na hier en daar eens rondgekeken te hebben hoe de zaken stonden, en een woordje van troost tot Betsy gezegd te hebben, die het lijkkleed zat te maken, terwijl de geliefde doode in het dominospel-doosje lag. Een vreemd gevoel van hulpeloosheid maakte zich van de meisjes meester, toen de grijze hoed om den hoek der straat verdween, en wanhoop beving haar, toen een paar minuten later juffrouw Crocker verscheen en zeide, dat zij kwam eten. Deze dame was een mager, taankleurig mensch, met een scherpen neus en onderzoekende oogen, die alles opmerkte en alles buitenaf bepraatte. Zij hielden niet van haar, maar hadden geleerd vriendelijk tegen haar te zijn, eenvoudig omdat zij arm en oud was en weinig vrienden had. Meta gaf haar dus den gemakkelijken stoel en deed haar best om haar aangenaam bezig te houden, terwijl de bezoekster naar alles vraagde, alles beoordeelde, en allerlei dingen vertelde van menschen, die zij kende. Geen pen kan beschrijven welk een angst Jo dien morgen uitstond, welk eene ondervinding zij opdeed, en hoe zij zich moest inspannen; terwijl het maal, dat zij opdischte later eene staande grap werd. Daar zij geen
<pb n="135"/>
verderen raad durfde vragen, deed zij alleen haar best, en kwam tot de overtuiging, dat er iets meer noodig is dan lust en goeden wil om keukenmeid te zijn. Zij kookte de asperges een uur lang op een heet vuur, en zag tot hare smart, dat de kopjes er afkookten en het overige harder werd dan ooit. Het brood verbrandde, want het gereedmaken der kropslâ nam zoo hare aandacht in beslag, dat zij al het andere aan zijn lot overliet, totdat zij zag, dat zij het niet eetbaar kon maken. De kreeft was een vuurrood mysterie voor haar, maar zij hamerde en prikte er op, totdat de bast losliet, en begroef den mageren inhoud onder de blaadjes der kropsla. De aardappelen moesten in haast gekookt worden, om de asperges niet te laten wachten, en werden ten slotte toch niet gaar. De blancmanger was met klontjes, en de aardbeien niet zoo rijp als zij eerst wel schenen, daar de mooiste zorgvuldig bovenop waren gelegd.</p>
<p>‘Dan moeten zij in vrede maar biefstuk met brood en boter eten, als zij honger hebben; maar het is heel verdrietig, dat ik den ganschen morgen bezig ben geweest voor niets,’ dacht Jo, toen zij de etensbel een halfuur later dan gewoonlijk luidde, en verhit, vermoeid en ontstemd het maal overzag, dat zij Laurie bereid had, die alles zoo goed en mooi gewend was, en juffrouw Crocker, wier nieuwsgierige oogen alle gebreken zouden opmerken en wier babbeltong alles heinde en ver zou verspreiden.</p>
<p>De arme Jo zou graag onder de tafel gekropen zijn, toen het eene gerecht voor, het andere na, geproefd en op zij geschoven werd; terwijl Amy gichelde, Meta verslagen keek, juffrouw Crocker de lippen optrok, en Laurie uit alle macht praatte en lachte, om het feestmaal op te vroolijken. Jo had al hare hoop gevestigd op de vruchten, want zij had ze goed gesuikerd en een kannetje heerlijke room bestemd om er bij te gebruiken. Hare gloeiende wangen koelden wat af, en zij haalde diep adem, toen de fraaie kristallen schoteltjes rondgingen, en ieder verheugd keek naar de kleine rose eilandjes, drijvend in eene zee van room. Juffrouw Crocker proefde het eerst, trok een afschuwelijk gezicht, en dronk gauw wat water. Jo, die bedankt had uit vrees dat er niet genoeg zou wezen, keek naar Laurie,
<pb n="136"/>
maar hij at met mannenmoed door, hoewel zijne lippen met moeite in bedwang werden gehouden om niet uit te barsten in lachen, en hij zijne oogen strak op zijn bord gevestigd hield. Amy, die zeer gesteld was op lekkernijen, nam een flinken hap, stikte er bijna in, verborg haar gelaat in haar servet, en nam overhaast de vlucht.</p>
<p>‘O, wat scheelt er aan?’ vraagde Jo bevend.</p>
<p>‘Zout in plaats van suiker, en de room is zuur,’ antwoordde Meta met een wanhopig gezicht.</p>
<p>Jo kreunde en viel achterover in haar stoel, daar zij zich herinnerde, dat zij de aardbeien in den haast nog eens goed bestrooid had uit een van de twee potjes, die op de keukentafel stonden, en dat zij verzuimd had de room in het koelvat te doen. Zij werd vuurrood en was op het punt in tranen uit te barsten, toen zij Laurie's oogen ontmoette, die vroolijk <hi rend="i">wilden</hi> kijken, in weêrwil van zijne heldhaftige pogingen; de grappige zijde van de zaak trof haar eensklaps, en zij lachte totdat de tranen haar langs de wangen rolden. Allen volgden haar voorbeeld, zelfs juffrouw Crocker, en het ongelukkig maal liep vroolijk af met brood en boter, vijgen en pret.</p>
<p>‘Ik voel mij nog niet sterk genoeg van geest om nu den boel op te ruimen, en wij moesten ons liever in eene kalme stemming brengen door de begrafenis bij te wonen,’ zeide Jo, toen zij opstonden en juffrouw Crocker zich gereed maakte om te vertrekken, ten einde de dwaze historie aan andere vrienden te gaan vertellen.</p>
<p>Zij bedaarden om Betsy's wil; Laurie delfde een grafje te midden der varens in het boschje, het kleine Pietje werd er onder vele tranen door zijne teêrhartige meesteres ingelegd en met mos bedekt, terwijl een krans van viooltjes en witte muur om den steen gehangen werd, die het grafschrift droeg, dat Jo vervaardigd had, terwijl zij zich met het eten afsloofde:</p>
<lg type="poem">
<l>Dit is 't graf van Pietje March,</l>
<l rend="; 1tab">Die op zeven Juni stierf;</l>
<l>Betreurd door 't gansche huisgezin,</l>
<l rend="; 1tab">Daar hij aller gunst verwierf.</l>
</lg>
<p>Na den afloop der plechtigheid trok Betsy zich naar
<pb n="137"/>
hare kamer terug, vervuld van droefheid en van de kreeft, maar er was geen rust voor haar te vinden, want de bedden waren nog niet opgemaakt, en zij ondervond, dat hare droefheid wel iets verminderde onder het opschudden van kussens en het in orde brengen der kamers. Meta hielp Jo de overblijfselen van het feest weg te ruimen, dat den halven namiddag in beslag nam, en haar zoo vermoeide, dat zij overeen kwamen zich tevreden te stellen met thee en geroost brood voor het avondeten. Laurie ging wat met Amy rijden, hetgeen eene ware weldaad was, want de zure room scheen een slechten invloed uitgeoefend te hebben op haar humeur. Mevrouw March kwam thuis en vond de drie oudste meisjes nog hard aan het werk, en een blik in de provisiekamer gaf haar eenig begrip van het welslagen van één gedeelte der proefneming.</p>
<p>Voordat de huishoudsters konden gaan rusten kwamen er verscheidene bezoekers, en men moest zich vreeselijk haasten om klaar te komen en ze te kunnen ontvangen; toen moest de thee gezet en nog een paar boodschappen gedaan worden, benevens nog wat naaiwerk, dat volstrekt afgemaakt moest, maar tot het laatste oogenblik uitgesteld was. Toen het begon te schemeren en het koel en rustig werd, gingen zij in de warande zitten, waar de Junirozen zoo heerlijk in knop stonden, en allen zuchtten of steunden, alsof zij vermoeid of verdrietig waren.</p>
<p>‘Wat is dit een verschrikkelijke dag geweest!’ begon Jo, die gewoonlijk het gesprek opende.</p>
<p>‘Hij scheen mij korter toe dan anders, maar zoo ongezellig,’ zeide Meta.</p>
<p>‘Zoo heel anders dan wij gewoon zijn,’ voegde Amy er bij.</p>
<p>‘Dat wil ik wel gelooven, zonder moeder en Pietje,’ zuchtte Betsy en staarde met betraande oogen naar het ledige kooitje boven haar hoofd.</p>
<p>‘Hier is moeder, kindlief, en gij zult morgen een ander vogeltje hebben, als gij het verlangt.’</p>
<p>Zoo sprekend kwam mevrouw March naar buiten en zette zich bij de meisjes neder, met een gezicht, alsof haar vacantiedag niet veel prettiger was geweest dan die harer kinderen.</p>
<p>‘Wel meisjes, zijt gij tevreden over de proefneming of
<pb n="138"/>
verlangt gij nog zulk eene week?’ vraagde zij, toen Betsy zich tegen haar aan vleide en de anderen zich met opgeklaarde gezichtjes tot haar keerden, als bloemen naar de zon.</p>
<p>‘Ik stellig niet!’ riep Jo beslist.</p>
<p>‘Ik ook niet,’ herhaalden de anderen.</p>
<p>‘Gij denkt dus, dat het beter is enkele plichten te hebben, en ook een weinig voor anderen te leven, is het niet zoo?’</p>
<p>‘Luieren en pret maken is niet het ware,’ merkte Jo hoofdschuddend aan. ‘Ik heb er genoeg van, en ben van plan dadelijk aan het werk te gaan met het een of ander.’</p>
<p>‘Als gij eens den dagelijkschen pot leerdet kooken, het is bepaald noodig, dat iedere vrouw dat kan,’ zeide mevrouw March, hardop lachend bij de herinnering aan Jo's maaltijd, want zij had juffrouw Crocker ontmoet, die er haar een verslag van had gegeven.</p>
<p>‘Moeder! gingt u weg en liet u alles aan zijn lot over, om eens te zien, hoe wij het er af zouden brengen?’ riep Meta, die er den ganschen dag een voorgevoel van had gehad.</p>
<p>‘Ja, ik wenschte, dat gij zien zoudt, hoe de rust en het genot van allen het noodig maken, dat ieder getrouw haren plicht doet. Terwijl Hanna en ik uw werk deden, ging alles vrij wel, hoewel ik niet geloof, dat gij heel gelukkig of beminnelijk waart; daarom dacht ik, dat het geen kwaad kon, dat ik u eens liet zien, wat er gebeurt, wanneer ieder slechts aan zichzelve denkt. Voelt gij niet, dat het pleizieriger is elkander te helpen, dagelijksche plichten te hebben, die den vrijen tijd liefelijk maken, en elkander te dragen en te verdragen, opdat “thuis” gezellig en aangenaam kan zijn voor ons allen?’</p>
<p>‘Ja, ja moeder, wij zien het wel in!’ riepen de meisjes.</p>
<p>‘Laat ik u den raad mogen geven uwe kleine pakken weêr op te nemen; want al schijnen zij soms zwaar, zij zijn toch goed voor ons, en worden lichter, naarmate wij ze leeren dragen. Werken is gezond, en er is genoeg te doen voor allen; het bewaart ons voor verveling en verkeerde dingen, is heilzaam voor lichaam en geest, en geeft ons een gevoel van macht en onafhankelijkheid, dat beter is dan geld of mode.’</p>
<p>‘Wij zullen werken als bijen en het prettig vinden ook;
<pb n="139"/>
ziet u maar eens, of het niet waar is!’ zeide Jo. ‘Ik stel mij in mijne vacantie tot taak de dagelijksche dingen te leeren koken, en mijn volgend diner zal uitstekend zijn.’</p>
<p>‘Ik zal de hemden voor vader maken, en het niet aan u overlaten, moeder. Ik kan best en wil ook wel, hoewel ik niet veel van naaien houd, dat zal beter zijn dan te zitten knoeien aan mijne eigene kleeren, die goed genoeg zijn, zooals zij zijn,’ zeide Meta.</p>
<p>‘Ik zal elken dag mijne lessen leeren en niet zooveel tijd besteden aan mijne muziek en mijne poppen. Ik ben een dom kind en moest studeeren in plaats van te spelen,’ was Betsy's besluit; terwijl Amy haar voorbeeld volgde, door met heldenmoed te verklaren: ik zal knoopsgaten leeren maken, en op mijne taalfouten letten.’</p>
<p>‘Heel goed, dan ben ik volmaakt tevreden met den uitslag der proef, en geloof niet, dat wij het nog eens zullen moeten herhalen; maar wacht u, dat gij niet in een ander uiterste vervalt en als slaven aan het werk gaat Hebt vaste uren voor werk en spel; maakt iederen dag nuttig en aangenaam, en toont, dat gij de waarde van den tijd begrijpt, door hem goed te gebruiken. Dan zal uwe jeugd heerlijk zijn, de ouderdom zal weinig naberouw met zich brengen, en uw leven zal, in weerwil van onze armoede, goed besteed zijn.’</p>
<p>‘Wij zullen het onthouden, moeder!’ en zij hielden haar woord.</p>
</div>
<div type="chapter">
<head rend="h3">Hoofdstuk XII. <lb/>
Het kamp Laurie.</head>
<p>Betsy was postdirecteur, daar zij bijna altijd thuis was, en er dus geregeld voor zorgen kon, en zij vond de taak van het deurtje open te maken en den inhoud te verdeelen bijzonder amusant. Op zekeren Julidag kwam zij belast
<pb n="140"/>
en beladen binnen en ging als een echten brievenbesteller het geheele huis rond, om overal brieven en pakjes af te geven.</p>
<p>‘Hier zijn uwe bloemen, moeder! Die vergeet Laurie nooit,’ zeide zij, terwijl zij het frissche bouquetje in het vaasje plaatste, dat in ‘Moeders hoekje’ stond en altijd door Laurie gevuld werd.</p>
<p>‘Juffrouw Meta March! een brief en een handschoen,’ ging Betsy voort, terwijl zij genoemde artikelen aan hare zuster overhandigde, die bij hare moeder manchetten zat te stikken.</p>
<p>‘Wel, ik heb daar ginds een paar laten liggen, en dit is er maar één; zeide Meta, den grijzen katoenen handschoen bekijkende. ‘Hebt gij den anderen ook in den tuin verloren?’</p>
<p>‘Neen, dat weet ik zeker; want er was maar één in de brievenbus.’</p>
<p>‘Hè, ik vind het zoo vervelend ongepaarde handschoenen te hebben. Nu, misschien komt de andere nog wel terecht. Mijn brief is alleen maar de vertaling van een Duitsch liedje, waarom ik gevraagd had; ik denk, dat mijnheer Brooke dit geschreven heeft, want het is Laurie's schrift niet.’</p>
<p>Mevrouw March zag Meta eens aan, die er in haar katoenen morgenjaponnetje, met de kleine krulletjes over haar voorhoofd, allerliefst uitzag, en zoo groote-damesachtig aan haar werktafeltje vol nette witte klosjes zat te naaien. Zij was volkomen onbewust van de gedachte, die bij hare moeder opkwam, en naaide en zong, terwijl hare vingers ijverig bezig waren, en haar geest vervuld was met meisjesdroomen, zoo onschuldig en frisch als de viooltjes in haar ceintuur, zoodat mevrouw March glimlachte en tevreden was.</p>
<p>‘Twee brieven voor Dr. Jo, een boek en een gekke oude hoed, die boven op de brievenbus lag en haar geheel en al bedekte,’ zeide Betsy lachende, terwijl zij naar de studeerkamer ging, waar Jo zat te schrijven.</p>
<p>‘Wat een slimme vogel is die Laurie toch. Ik zeide, dat ik wenschte, dat er grooter hoeden in de mode waren, want dat mijn gezicht elken zonnigen dag verbrandt. Hij
<pb n="141"/>
zeide; ‘Waarom geef je om de mode? zet een grooten hoed op, als je dat pleizieriger vindt.’ Ik zeide, dat ik het wel zou doen, als ik er maar een had, en uu heeft hij mij dezen gestuurd, om eens te zien of ik mijn woord zal houden; ik zal hem ook dragen voor de grap en hem toonen, dat ik <hi rend="i">niet</hi> om de mode geef,’ en de breedgerande antiquiteit op eene buste van Plato hangende, ging Jo hare brieven lezen.</p>
<p>De een van hare moeder kostte haar een blos en een paar tranen, want hij zeide tot haar:</p>
<p>‘Lieveling, ik schrijf u een woordje, om u te zeggen, hoeveel genoegen het mij doet te zien, dat gij gedurig tracht uw humeur te bedwingen. Gij spreekt niets van uwen strijd, van uwe nederlagen of overwinningen, en gij denkt misschien, dat niemand dat alles ziet, dan de Vriend, wiens hulp gij dagelijks inroept, te oordeelen naar den versleten omslag van uw boekje. Maar ook ik heb alles opgemerkt, en stel vertrouwen in de oprechtheid van uw besluit, nu ik zie, dat het vrucht begint te dragen. Ga maar geduldig en moedig voort, mijn lieve kind, en geloof altijd, dat niemand u met teederder medegevoel gadeslaat dan uwe liefhebbende Moeder. ‘Dat doet mij goed! dat is beter dan milloenen guldens en hoopen loftuigingen. O Moedertje, ik <hi rend="i">doe</hi> mijn best. En ik zal voortgaan mijn best te doen, en het niet opgeven, nu ik u heb om mij te helpen.’</p>
<p>Jo legde het hoofd op de armen en bedauwde haar roman met een paar gelukkige tranen, want zij <hi rend="i">had</hi> inderdaad gedacht, dat niemand hare pogingen om goed te zijn had opgemerkt en begrepen; en nu was deze verzekering dubbel dierbaar en bemoedigend, daar zij zoo onverwacht was en van haar kwam, wier goedkeuring zij het meest op prijs stelde. Daar zij zich nu sterker dan ooit gevoelde om haar Apollyon te bestrijden, spelde zij het briefje vast aan den binnenkant van hare jurk, als een schild en eene waarschuwing, opdat zij niet onverhoeds overvallen zou worden, en ging toen over tot het openen van haren anderen brief, bereid voor, welk nieuws hij ook bevatten mocht, goed of kwaad. Met eene flinke vaste hand schreef Laurie, -</p>
<pb n="142"/>
<q rend="bq">‘Lieve Jo, <lb/>
Hi ha ho! <lb/>
 <lb/>
Morgen komen een paar engelsche jongens en meisjes bij mij, en ik zou graag eens erg veel pleizier hebben. Als het mooi weêr is, sla ik mijn tent op in Longmeadow en roei de heele equipage daarheen om er koffie te drinken en crocket te spelen; met een groot vuur, om op zigeuner manier potje te koken, en al zulke soort van grappen. Het zijn aardige wezens en ze houden van zulke dingen. Brooke gaat meê om op ons, jongens, te passen, en Kate Vaughn komt ook om de meisjes te chaperonneeren. Ik wil, dat gij allemaal komt, ik kan Bets volstrekt geen vrijaf geven, niemand zal haar plagen. Denk maar niet om leeftocht - daarvoor zal ik zorgen en voor al de rest - als gij maar komt, dan zijt ge de beste. <lb/>
 <lb/>
In vliegende hurrie <lb/>
Voor altijd uw Laurie.</q>
<p>‘Dat is eerst heerlijk,’ riep Jo, naar binnen vliegende om het nieuws aan Meta te vertellen. ‘Natuurlijk mogen wij gaan, moeder! het zal zooveel gemakkelijker zijn voor Laurie, want ik kan roeien en Meta kan voor de koffie zorgen, en de kinderen zullen op de eene of andere manier ook wel van dienst kunnen zijn.’</p>
<p>‘Ik hoop dat de Vaughns geen deftige stijve menschen zijn. Weet gij iets van hen, Jo?’ vraagde Meta.</p>
<p>‘Alleen, dat zij met hun vieren zijn. Kate is ouder dan gij; Frederik en Frank zijn tweelingen en van mijn leeftijd, en dan is er nog een klein meisje, Grace, dat negen of tien jaar oud is. Laurie heeft ze op reis ontmoet en hield veel van de jongens; maar ik geloof niet, dat hij Kate erg bewondert, te oordeelen naar het gezicht dat hij trok, toen hij van haar sprak.’</p>
<p>‘Ik ben zoo blij, dat mijn katoentje juist schoon is. Dat is er heel goed voor en het staat zoo netjes,’ zeide Meta vroolijk. ‘Hebt gij iets dragelijks om aan te doen, Jo?’</p>
<p>‘Mijn rood en grijs roeipak, dat is goed genoeg voor
<pb n="143"/>
mij; ik zal roeien en draven, en heb dus geen gesteven goed noodig. Bets, gij gaat meê, niet waar!’</p>
<p>‘Als gij oppast, dat geen van de jongens tegen mij spreekt.’</p>
<p>‘Geen levende ziel!’</p>
<p>‘Ik wil graag Laurie pleizier doen; en voor den heer Brooke ben ik niet bang, hij is zoo vriendelijk; maar ik verlang niet te spelen, of te zingen, of iets te zeggen. Ik zal doen wat ik kan en niemand lastig vallen, en als gij voor mij zorgen wilt, Jo, dan zal ik meegaan.’</p>
<p>‘Ge zijt mijn goed meisje; gij doet uw best om uwe verlegenheid af te schudden, en dat vind ik heel lief van je; het is niet gemakkelijk gebreken te bestrijden, dat weet ik bij ondervinding, en een bemoedigend woord geeft dan zoo'n soort van zetje.’ ‘Dank u moeder,’ en Jo drukte een dankbaren kus op de bleeke wang, waarvan mevrouw March de bedoeling wel vatte.</p>
<p>‘De post heeft mij een doosje chocolaadjes gebracht en eene teekening, die ik verlangde te kopieëren,’ zeide Amy, hare bezending vertoonende. ‘En ik kreeg een briefje van den heer Laurence, om mij te vragen of ik van avond, voordat de lamp opgestoken was, een poosje voor hem kwam spelen, en ik zal het maar doen,’ zeide Betsy, wier vriendschap met den ouden heer sterk toenam.</p>
<p>‘Nu, laat ons nu voortmaken en van daag dubbel werk doen, zoodat we morgen met een gerust hart kunnen spelen,’ zeide Jo, terwijl zij zich gereed maakte de pen met een stoffer te verwisselen.</p>
<p>Toen de zon den volgenden morgen in de kamer van de meisjes keek, om haar een schoonen dag te beloven, zag hij een kluchtig schouwspel. Ieder van haar had voor het feest de toebereidselen gemaakt, die haar nuttig en noodig schenen. Meta had een extra reitje papillotjes boven haar voorhoofd; Jo had haar pijnlijk gelaat met coldcream ingesmeerd, Betsy had Johanna mede naar bed genomen, om haar voor de aanstaande scheiding schadeloos te stellen, en Amy had het nog het mooist van allen gedaan, en een draadje om haar neus gebonden om dat ongelukkig lichaamsdeel omhoog te trekken. Dit grappig tooneel scheen de zon te vermaken, want zij brak op eens
<pb n="144"/>
zoo helder door de wolken, dat Jo wakker werd, en al hare zusters wekte, door een hartelijk gelach om Amy's versiersel.</p>
<p>Zonneschijn en gelach waren goede voorteekenen voor de buitenpartij, en spoedig begon in beide huizen een vroolijke drukte te heerschen. Betsy, die het eerst klaar was, stond op de wacht van hetgeen in het andere huis voorviel, en verlevendigde het toilet maken van hare zusters door gedurige telegrammen van het venster, als:</p>
<p>‘Daar gaat de man met de tent! Ik zie, dat juffrouw Barker de eetwaren in een draagkorf en in een groote mand pakt! Nu staat de heer Laurence naar de lucht en naar den weerhaan te kijken; ik wou, dat hij ook meêging! Daar is Laurie, hij ziet er uit als een matroosje - knappe jongen! O lieve tijd, daar is een rijtuig vol menschen - eene groote dame, een klein meisje en twee verschrikkelijke jongens. De een is lam, arme ziel, hij loopt op een kruk. Dat heeft Laurie ons niet verteld. Maakt voort meisjes, het wordt laat. Wel, daar is waarlijk Ned Moffat! kijk Meta, is dat niet de man, die laatst voor u boog, toen wij boodschappen deden?’</p>
<p>‘Ja, dat is waar, hoe vreemd, dat hij ook gekomen is! Ik dacht, dat hij te M. was. Daar in Sallie, ik ben blij, dat zij bijtijds terug is. Ben ik netjes, Jo?’ vraagde Meta geagiteerd.</p>
<p>‘Op en top een madeliefje! Houd je japon op, en zet je hoed recht; het staat zoo sentimenteel als hij zoo scheef staat, en hij zou bij het eerste stootje afvliegen Nu, vooruit dan maar!’</p>
<p>‘O, och Jo! Je zult toch dien afschuwelijken hoed niet opzetten? Dat is al te gek. Je mag geen vogelverschrikker van je zelf maken,’ smeekte Meta, toen Jo met een vuurrood lint den breedgeranden ouderwetschen hoed vastbond, dien Laurie haar voor de grap gezonden had.</p>
<p>‘Wel, ik doe het toch, hij is juist goed, zoo goed voor de zon, en zoo licht en groot. Ze zullen het allemaal grappig vinden, en ik geef er niet om of ik een vogelverschrikker ben, als mijn goed maar gemakkelijk zit.’ Hiermede wandelde Jo vastbesloten weg, gevolgd door de anderen; een vroolijk troepje zusters, allen op haar netst
<pb n="145"/>
met vroolijke zomerpakjes, en gelukkige gezichtjes onder de sierlijke hoedjes.</p>
<p>Laurie liep haar te gemoet en stelde haar op joviale manier aan zijne vrienden voor. Het grasperk was de receptiekamer, en gedurende eenige minuten was daar het tooneel van eene levendige handeling. Meta viel een pak van het hart, toen zij zag, dat juffrouw Kate, hoewel reeds twintig jaar oud, gekleed was met eene eenvoudigheid, die Amerikaansche meisjes wel zouden doen na te volgen; en zij was zeer gevleid door de verzekering van Ned, dat hij expres gekomen was, om haar te zien. Jo begreep, waarom Laurie ‘een gezicht getrokken had,’ toen hij van Kate sprak, want die jonge dame had een zeker raak-mij-niet-aan air, dat sterk afstak bij de gulle en ronde manieren van de andere meisjes.</p>
<p>Betsy nam de nieuwe jongens eens in oogenschouw en kwam tot de overtuiging, dat de kreupele niet ‘vreeselijk’ was, maar zacht en zwak, en daarom nam zij zich voor vriendelijk jegens hem te zijn. Amy vond Grace een wel opgevoed vroolijk persoontje, en nadat zij elkander eenige minuten sprakeloos hadden aangestaard, werden zij plotseling zeer goede vriendinnen.</p>
<p>Daar de tenten, eetwaren en benoodigdheden voor het crocketspel vooruit waren gezonden, was het gezelschap spoedig ingescheept, en de beide booten staken te gelijk van wal, terwijl de heer Laurence alleen op den oever achter bleef en hen met zijn hoed nawuifde. Laurie en Jo roeiden de eene boot, en de heer Brooke en Ned de andere, terwijl Fred Vaughn, de oproerige tweeling, zijn best deed beiden te doen omkantelen, door in een eenpersoons giekje als een dolle waterspin overal heen te schieten. Jo's wonderlijke hoed was een dankzegging waard, want hij was van onberekenbaar nut; hij brak het ijs in het begin, door ieder te doen lachen, hij veroorzaakte een verfrisschend koeltje, door als zij roeide op en neder te flappen, en zou, volgens Jo's verklaring, eene uitmuntende parapluie voor het geheele gezelschap zijn, ajs er eene regenbui kwam opzetten. Kate zat Jo's gedragingen verbijsterd aan te staren, vooral toen zij bij het verliezen van een riem uitriep: ‘potztausend;’ en toen Laurie
<pb n="146"/>
zeide: ‘Och beste jongen, doe ik je pijn?’ toen hij op haar voet stapte bij het naar zijne plaats gaan. Maar nadat zij door haar lorgnet eenige keeren het wonderlijke meisje had beschouwd, besloot juffrouw Kate, dat zij wonderlijk, maar toch wel ‘aardig’ was, en lachte haar uit de verte toe.</p>
<p>In het andere bootje had Meta eene kostelijke plaats, vlak tegenover de roeiers, die beiden hun uitzicht bewonderden, en hunne riemen met buitengewone kracht en behendigheid hanteerden.</p>
<p>De heer Brooke was een ernstig, stil jongmensch, met schoone bruine oogen en eene aangename stem. Meta was zeer ingenomen met zijne rustige manier van zijn, en beschouwde hem als een wandelend handboek. Hij sprak nooit veel tot haar, maar keek des te meer naar haar, en zij wist wel zeker, dat hij haar niet met afkeer beschouwde. Daar Ned op de hoogeschool was, had hij natuurlijk alle studenten-manieren aangenomen; hij was niet bijzonder knap, maar zeer goedhartig en vroolijk, en over het geheel een uitmuntend persoon voor eene buitenpartij; Sallie Gardiner was een en al zorg om haar wit piqué japon schoon te houden, en maakte verder allerlei grappen met den overal tegenwoordigen Fred, die Betsy door zijne toeren in voortdurenden angst deed verkeeren.</p>
<p>Het was niet ver naar Longmeadow; maar tegen dat zij aankwamen was de tent opgeslagen en waren de boogjes opgezet. Het was eene heerlijke groene vlakte, met drie breedgetakte eikenboomen in het midden en een effen grasveld om crocket op te spelen.</p>
<p>‘Welkom in Laurie's kamp!’ zeide de jonge gastheer, toen zij met uitroepingen van verrukking aan land sprongen. Brooke is opperbevelhebber, ik ben luitenant-generaal, de andere jongens zijn stafofficieren en gij, dames, zijt gasten. De tent is voor uw bijzonder gebruik, en die eik is uw salon, deze is de eetkamer, en die laatste is de veldkeuken. Laten wij nu eens een spelletje doen, voordat het te warm wordt, en dan zullen wij voor het eten gaan zorgen.’</p>
<p>Frank, Betsy, Amy en Grace gingen zitten om naar het spel te kijken, dat door de anderen gespeeld zou worden.
<pb n="147"/>
De heer Brooke koos Meta, Kate en Fred; Laurie nam Sallie, Jo en Ned. De Engelschen speelden goed; maar de Amerikanen speelden beter, en betwistten iederen duim gronds zoo vurig, alsof de geest van '76 hen bezielde. Jo en Fred hadden verscheidene schermutselingen, en kregen eens bijna hooge woorden. Jo was door het laatste poortje gegaan, maar had het paaltje gemist, welke misslag haar reeds half uit haar humeur had gebracht. Fred was dicht achter haar, en hij was het eerst aan de beurt; hij deed een slag, zijn bal kwam tegen het poortje aan en bleef een duimbreed aan den verkeerden kant liggen. Niemand was er dicht bij, en toen hij er naar toe liep, gaf hij den bal een klein stootje met zijn voet, zoodat hij juist even aan den goeden kant kwam te liggen.</p>
<p>‘Ik ben er door! Nu, juffrouw Jo, nu zal ik u vinden en u mooi vooruitkomen,’ riep de jonge heer zijn hamer voor een volgenden slag zwaaiende.</p>
<p>‘Gij hebt uw bal voortgeschopt, ik heb het gezien; het is nu mijne beurt,’ zeide Jo scherp.</p>
<p>‘Op mijn woord, ik heb hem niet aangeraakt! Hij rolde een eindje voort, maar dat mag; ga dus als 't u blieft uit den weg, en laat mij eens probeeren, of ik den paal kan raken.’</p>
<p>‘Hier in Amerika spelen wij niet valsch; maar gij kunt het doen, als gij er lust in hebt,’ zeide Jo boos.</p>
<p>‘Yankees zijn de grootste bedriegers, dat weet iedereen. Daar gaat gij,’ antwoordde Fred, haar bal ver wegslaande.</p>
<p>Jo deed haar mond reeds open om een boos antwoord te geven; maar zij hield zich bijtijds in, werd vuurrood, en bleef een paar minuten uit alle macht een poortje vaster in den grond slaan, terwijl Fred den paal raakte en luidruchtig verklaarde, dat hij uitgespeeld was. Zij ging haar bal zoeken, en het duurde lang, voordat zij hem vond tusschen de struiken, maar zij kwam bedaard en kalm terug en speelde door zonder iets te zeggen. Zij moest verscheidene slagen doen, voordat zij weder op hare vorige plaats was, en toen zij daar kwam, had de tegenpartij bijna gewonnen, want Kate's bal was op een na de laatste, en lag bij de paal.</p>
<p>‘Bij George, het is met ons gedaan! Goeden nacht,
<pb n="148"/>
Kate! ik heb nog een slag van juffrouw Jo te goed, dus het is uit met je,’ riep Fred opgewonden, terwijl zij allen naderbij kwamen om het einde te zien.</p>
<p>‘Yankees zijn meestal edelmoedig jegens hunne vijanden,’ zeide Jo met een blik, die den jongen heer deed blozen, ‘vooral wanneer zij ze verslaan,’ voegde zij er bij, terwijl zij Kate's bal onaangeroerd liet liggen en door een behendigen slag het spel won.</p>
<p>Laurie wierp zijn hoed in de hoogte; herinnerde zich toen, dat het niet beleefd was om te juichen over de nederlaag van zijne gasten, en hield midden in een hoera op, om zijn vriendinnetje toe te fluisteren:</p>
<p>‘Mooi zoo, Jo! Hij speelde valsch, ik zag het ook, maar wij kunnen hem dat niet zeggen. Maar hij zal het niet weer probeeren, daar geef ik je mijn woord op.’</p>
<p>Meta trok haar ter zijde, onder voorwendsel van eene losgeraakte vlecht vast te spelden, en zeide goedkeurend: ‘Het was vreeselijk tergend, maar gij hebt uwe drift overwonnen, en daar ben ik erg blij om, Jo!’</p>
<p>‘Prijs mij niet, Meta, want ik zou hem op dit oogenblik nog wel een pak slaag willen geven. Ik zou zeker losgebarsten zijn, als ik niet zoolang tusschen die brandnetels was gebleven, totdat mijn drift in zoover bekoeld was, dat ik mijn mond kon houden. Het vuur smeult nu nog, dus ik hoop maar, dat hij uit mijn weg zal blijven,’ antwoordde Jo, terwijl zij zich op de lippen beet en van onder haren grooten hoed toornige blikken op Fred wierp.</p>
<p>‘Tijd voor 't koffiedrinken,’ zeide de heer Brooke, op zijn horloge ziende. ‘Luitenant generaal, wilt gij het vuur aanmaken en water halen, terwijl juffrouw March, juffrouw Sallie en ik de tafel dekken. Wie kan goede koffie zetten?’</p>
<p>‘Dat kan Jo,’ zeide Meta, blijde hare zuster te kunnen prijzen. Dus nam Jo, in het gevoel, dat hare laatste lessen in de kookkunst haar nu te pas moesten komen, het toezicht over de koffiekan op zich, terwijl de kinderen doode takken zochten en de jongens een vuur aanmaakten en water nit een naburig beekje haalden. Juffrouw Kate schetste, en Frank praatte met Betsy, die kleine matjes van gevlochten biezen maakte, om voor borden te dienen.</p>
<pb n="149"/>
<p>De opperbevelhebber en zijne satellieten spreidden het tafellaken op den grond en bedekten het met eene keur van uitlokkende gerechten, allen bevallig met groene bladeren versierd. Jo kondigde aan, dat de koffie klaar was, en allen zetten zich tot een stevig maal, want de jeugd lijdt zelden aan eene slechte spijsverteering, en beweging geeft gezonden eetlust. En een luidruchtige maaltijd was het, want alles was zoo vroolijk en grappig, en een eerwaardig paard, dat in de nabijheid liep te grazen, schrikte gedurig op, door herhaalde uitbarstingen van gelach. Er was eene vermakelijke oneffenheid in de tafel, waardoor allerlei ongelukken met kopjes en borden ontstonden, eikels vielen in de melk, kleine zwarte mieren kwamen ongenood haar deel van de lekkernijen halen, en kleine rupsjes lieten zich uit den boom vallen, om te zien wat daar toch voorviel. Drie vlasharige kinderen keken over de schutting, en een vervelende hond blafte hen van den overkant der rivier uit alle macht aan.</p>
<p>‘Hier is zout, wanneer gij het verlangt,’ zeide Laurie, terwijl hij Jo een schoteltje aardbeziën aangaf.</p>
<p>‘Dank u, ik houd meer van spinnen,’ antwoordde zij, terwijl zij twee kleine onvoorzichtigen opvischte, die den dood in den room hadden gevonden. ‘Hoe kunt gij mij aan onze afschuwelijke partij herinneren, terwijl de uwe in alle opzichten zoo heerlijk is?’ voegde zij er bij, terwijl zij beiden lachten en van éen bordje aten, daar men niet ruim van aardewerk voorzien was.</p>
<p>‘Ik heb erg veel pleizier gehad dien dag, en moet er nog gedurig aan denken. En dat het van daag zoo goed gaat, daar heb ik geen eer van, dat weet je; ik doe niets, gij en Meta en Brooke maken dat het zoo goed gaat, en ik ben ulieden vreeselijk dankbaar. Wat zullen wij doen, wanneer wij niet meer kunnen eten?’ vraagde Laurie, die gevoelde, dat zijne beste kaart met het koffiemaal was uitgespeeld.</p>
<p>‘Spelletjes doen, totdat het wat koeler is. Ik heb het “auteurspel” medegebracht, en juffrouw Kate weet zeker wel wat nieuws en aardigs. Ga het haar maar eens vragen; zij is eene gast, en gij moest meer bij haar blijven.’</p>
<p>‘Zijt gij dan ook niet eene gast? Ik dacht, dat ze met
<pb n="150"/>
Brooke zou opschieten, maar hij blijft maar met Meta praten, en Kate doet niets, dan hen door dat bespottelijke lorgnet aanstaren. Ik zal er naar toe gaan, dus gij behoeft geen zedepreken te houden, want dat gaat je toch niet af, Jo.’</p>
<p>Juffrouw Kate wist verscheidene spelletjes, en daar de meisjes niet meer wilden en de jongens niet meer konden eten, trokken allen naar het ‘salon’ om deel te nemen aan het romanspel.</p>
<p>‘Iemand begint een verhaal, het een of ander verzinsel, en vertelt, zoolang hij wil, maar houdt plotseling op een zeer interessant punt op, en dan moet een ander verder vertellen. Het is heel aardig, als het goed gedaan wordt, en geeft stof genoeg tot lachen over het wonderlijk samenraapsel van tragische en dwaze verhalen. Wees zoo goed te beginnen, mijnheer Brooke,’ zeide Kate op bevelenden toon, tot verbazing van Meta, die den gouverneur even beleefd behandelde als elk ander heer.</p>
<p>De heer Brooke, die aan de voeten van de beide jonge dames in het gras lag, begon gehoorzaam zijn verhaal, terwijl zijne sprekende bruine oogen onafgewend op de zonnige rivier gevestigd bleven.</p>
<p>‘Op zekeren tijd ging een ridder de wereld in, om zijn fortuin te zoeken, want hij bezat niets dan zijn zwaard en zijn schild. Hij reisde overal heen, wel achtentwintig jaar lang, totdat hij kwam aan het paleis van een goed oud koning, die een prijs had uitgeloofd aan den man, die een prachtig maar ongetemd veulen, waaraan hij zeer veel hield, dresseeren kon. De ridder bood aan het te beproeven, en vorderde er langzaam maar zeker mede, want het veulen was een verstandig dier en begon spoedig van zijn nieuwen meester te houden, hoe wild en nukkig het ook was. Elken dag gaf de ridder les aan den lieveling des konings, en reed met hem door de stad, en onder het rijden zag hij overal uit naar een boven alles lieftallig gelaat, dat hij dikwijls in zijne droomen had gezien, maar dat hij nooit had kunnen vinden. Eens toen hij door eene stille straat galopeerde, zag hij het aan het venster van een vervallen kasteel. Hij was verrukt, onderzocht wie in dat oude kasteel woonde, en vernam, dat
<pb n="151"/>
verscheidene prinsessen daar door tooverij gevangen werden gehouden, terwijl zij dag en nacht moesten spinnen om geld voor een losprijs te verdienen. De ridder wenschte vurig haar te bevrijden, maar hij was arm, en al wat hij doen kon was dagelijks voorbij te gaan om te zien, of hij het lieftallig gelaat aanschouwen mocht, terwijl hij hartstochtelijk verlangde het daar buiten in den zonneschijn te zien. Eindelijk besloot hij in het kasteel te gaan en te vragen, hoe hij haar helpen kon. Hij ging er heen en klopte; de deur ging open, en hij zag -’</p>
<p>‘Eene betooverend schoone jonkvrouw, die met een vreugdekreet uitriep: eindelijk, eindelijk,’ ging Kate voort, die fransche romans gelezen had, en den stijl daarvan bewonderde.</p>
<p>‘Zij is het,’ riep Ridder Gustave, terwijl hij, overstelpt van vreugde, aan hare voeten viel.</p>
<p>‘O, sta op!’ zeide zij, hem eene lelieblanke hand toestekend.</p>
<p>‘Nimmer, wanneer gij mij niet mededeelt, hoe ik u kan verlossen!’ zwoer de ridder, steeds knielende.</p>
<p>‘Helaas, mijn wreed noodlot dwingt mij hier te blijven, totdat mijn dwingeland is gedood.’</p>
<p>‘Waar is de schurk?’</p>
<p>‘In die grauwe zaal; ga, moedige held, en red mij uit mijne vertwijfeling!’</p>
<p>‘Ik ga op uw bevel, en keer zegevierend of nimmer terug!’ Met deze treffende woorden ijlde hij voort, wierp de deur van de grauwe zaal open, en was op het punt van binnen te treden, toen hij -’</p>
<p>‘Een verdoovenden slag ontving met een grieksch woordenboek, dat eene gedaante in een zwarten mantel hem naar het hoofd wierp,’ zeide Ned. ‘De heer, hoe-heet-hij-weêr-ook, herstelde zich dadelijk, wierp den dwingeland uit het venster en keerde zich om, om overwinnend, hoewel met een buil op het hoofd, naar de jonkvrouw terug te keeren; hij vond de deur gesloten, rukte de gordijnen aan flarden, maakte eene touwladder, klom halverwege af, de ladder brak, en hij viel hals over kop in den vijver, die zestig voet daar beneden was. Hij kon zwemmen als eene eend, zwom om het kasteel heen, totdat hij kwam aan een klein
<pb n="152"/>
deurtje, bewaakt door twee stevige kerels, sloeg hunne hoofden tegen elkander, zoodat zij kraakten als notendoppen; toen trapte hij met eene kleine inspanning van zijne verwonderlijke kracht de deur in, ging een trap op, bedekt met stof van een voet dik, padden zoo groot als eene vuist, en spinnen, waarvan u het op de zenuwen zoudt krijgen, juffrouw March. Boven aan dien trap wachtte hem een schouwspel, dat hem den adem ontnam, en zijn bloed deed verstijven -’</p>
<p>‘Namelijk eene lange gedaante, geheel in het wit met een sluier over het hoofd en eene lamp in de vermagerde hand,’ ging Meta voort. ‘Zij wenkte, terwijl zij onhoorbaar voor hem uitzweefde door een gewelf, zoo donker en koud als een graf. Schaduwachtige, gewapende beelden stonden aan beide zijden; er heerschte de diepste stilte, de lamp gaf een blauwachtig licht, en nu en dan keek de spookachtige gedaante naar hem om, waarbij hij een paar vreeselijke oogen door den sluier heen zag flikkeren. Zij bereikten eene bekleede deur, waarachter liefelijke muziek werd gehoord; hij sprong vooruit om daar binnen te gaan, maar de geest sleurde hem terug, terwijl hij dreigend boven zijn hoofd zwaaide met een -’</p>
<p>‘Snuifdoos,’ zeide Jo op een graftoon, die het gezelschap deed stikken van het lachen. ‘Dank je, zeide de ridder beleefd, terwijl hij een snuifje nam en zevenmaal zoo hard niesde, dat zijn hoofd afviel. Ha, ha! lachte de geest, en nadat hij door het sleutelgat had gezien, dat de prinses zat te spinnen, alsof haar leven er mede gemoeid was, nam hij zijn slachtoffer op, en stopte hem in eene groote tinnen doos, waarin nog elf andere ridders, ook zonder hoofd, gepakt waren als sardinen. Zij stonden allen op en begonnen -’</p>
<p>‘Een horlepijp te dansen,’ viel Fred in, toen Jo buiten adem ophield, en terwijl zij dansten, veranderde het oude nest van een kasteel in een oorlogschip in volle zee. ‘De kluiver op, reef de val van de marszeilen, stuur sterk lijwaarts en bezet de kanonnen,’ brulde de kapitein, toen er een portugeesch zeerooverschip in het gezicht kwam, met eene pikzwarte vlag in top. ‘Er op los, en moedig vooruit, jongens,’ roept de kapitein en een hevig gevecht begint.
<pb n="153"/>
Natuurlijk winnen de Engelschen, dat doen zij altijd en nadat zij den rooverkapitein gevangen hadden genomen, overzeilden zij den schoener, waarvan het dek opgestapeld met dooden lag, terwijl het bloed uit de spijgaten liep, want het bevel was geweest: ‘Hartsvangers, en geen genade! “Bootsman, neem eene bocht van het kluiverzeil en gooi den schelm over boord, wanneer hij niet één twee drie zijne zonden bekent,” zeide de Engelsche kapitein. De Portugees was stom als een visch en liet zich over boord gooien, terwijl de vroolijke pikbroeken juichten als bezetenen. Maar de slimme vos dook, kwam boven onder het oorlogschip, wierp het omver, en naar den kelder ging het, met vliegende zeilen. Naar den bodem van de zee, zee, zee, waar -’</p>
<p>‘O lieve tijd, wat zal ik zeggen?’ riep Sallie uit, toen Fred ophield met zijn poespas, waarin hij pêle-mêle allerlei scheepstermen en tooneelen uit zijne geliefkoosde boeken door elkander had gewerkt. ‘Wel, zij kwamen op den bodem, en een lief zeemeerminnetje heette hen welkom, maar zij was zeer bedroefd, toen zij de doos met de ridders vond, en pakte ze voorzichtig in zeegras, hopende nog iets naders aangaande hun lot te vernemen, want natuurlijk, daar ze eene vrouw was, was zij nieuwsgierig, niet waar? Na eenigen tijd kwam daar beneden eens een duiker, en de meermin zeide: “deze doos met paarlen is voor u, ala gij haar boven kunt brengen,” want zij verlangde de arme zielen weer te doen herleven, maar zij kon zelve die zware vracht niet omhoog krijgen. Dus haalde de duiker hen naar boven, en was zeer teleurgesteld, toen hij bij het openen geen paarlen vond. Hij liet de doos staan in een groot eenzaam veld, waar zij gevonden werd door -’</p>
<p>‘Een klein ganzenhoedstertje, dat honderd vette ganzen op dat veld liet weiden,’ zeide Amy toen Sallie's verbeelding te kort schoot. ‘Het meisje had erg veel medelijden met hen en vraagde aan eene oude vrouw, wat zij zou kunnen doen, om hen te helpen. “Dat zullen uwe ganzen u wel vertellen,” zeide de oude vrouw, “zij weten alles.” Daarom vraagde zij hen, wat zij voor nieuwe hoofden gebruiken zou, omdat de andere weg waren, en al de gan-<pb n="154"/>zen deden hare honderd monden open en riepen -’</p>
<p>‘Koolen,’ viel Laurie aanstonds in. ‘Dat is juist goed,’ zeide het meisje en liep weg om twaalf mooie koolen uit haar tuin te halen. Zij zette ze op hunne halzen, de ridders werden dadelijk levend, bedankten haar en gingen huns weegs, zonder iets van de verandering te bemerken, want zooveel menschen geleken op hen, dat niemand er over dacht. De ridder, dien wij kennen, keerde terug, om het mooie gezichtje weder te vinden, en vernam, dat de prinsessen zich vrij hadden gesponnen en allen getrouwd waren op één na. Hij was zeer ontsteld over deze tijding, sprong op het veulen, dat naast hem stond, en rende door dik en dun naar het kasteel om te zien, wie er was over gebleven. Over de heg glurende zag hij de koningin zijns harten rozen plukken in haren tuin. Wilt gij mij eene roos geven? zeide hij. Dan moet gij haar komen halen; ik kan niet naar u toegaan, dat is niet gepast, zeide zij, met een stemmetje zoo zoet als honig. Hij probeerde over de haag te klimmen, maar deze scheen al hooger en hooger te worden; toen trachtte hij er door te kruipen, maar zij werd al dikker, en dikker, en hij werd wanhopig. Toen begon hij geduldig het eene takje na het andere af te breken, totdat hij zoodoende een klein gaatje gemaakt had. Hij keek er door en riep smeekend: laat mij binnen, laat mij binnen! Maar de schoone prinses scheen hem niet te hooren, want zij plukte rustig hare bloemen, en liet het aan hem over om te zien, hoe hij kon binnenkomen. Of het hem gelukte al dan niet, zal Frank u vertellen.’</p>
<p>‘Dat kan ik niet doen; ik speel niet mede, dat doe ik nooit,’ zeide Frank, ontsteld over de sentimenteele positie, waaruit hij het onmogelijke paar moest redden. Betsy was achter Jo weggekropen, en Grace was in slaap gevallen.</p>
<p>‘Moet de arme ridder dus maar in de haag blijven steken?’ vraagde de heer Brooke, die nog steeds naar de rivier staarde en met de wilde roos in zijn knoopsgat speelde.</p>
<p>‘Ik denk, dat de prinses na een poosje hem een bloemetje gaf, en het hek opendeed’ zeide Laurie, terwijl hij
<pb n="155"/>
bij zichzelf glimlachte, en zijn gouverneur met een paar eikels wierp.</p>
<p>‘Wat eene prachtige verzameling nonsens hebben wij samengeflansd. Met oefening zouden we het nog ver kunnen brengen. Kent gij “Waarheid”, vraagde Sallie, nadat zij over het verhaal gelachen hadden.</p>
<p>“Dat hoop ik,” zeide Meta stemmig.</p>
<p>“Het spel, meen ik.”</p>
<p>“Wat is dat?” zeide Fred.</p>
<p>Wel, gij legt uwe handen op elkander, kiest een getal en trekt hij beurten uwe hand weg, en hij, wiens beurt met het getal samenvalt, moet naar waarheid alle vragen beantwoorden, die door de anderen gedaan worden. Het is heel grappig.’</p>
<p>‘Laat ons het eens probeeren,’ zeide Jo, die veel van nieuwe proefnemingen hield.</p>
<p>Juffrouw Kate en de heer Brooke, Meta en Ned wilden liever niet mede doen, maar Fred, Sallie, Jo en Laurie legden hunne handen op elkander en trokken, en het lot viel op Laurie.</p>
<p>‘Wie zijn uwe helden?’ vraagde Jo.</p>
<p>‘Grootvader en Napoleon.’</p>
<p>‘Welke dame vindt gij het mooist?’ zeide Sallie.</p>
<p>‘En van wie houdt gij het meest?’ vraagde Fred.</p>
<p>‘Van Jo, natuurlijk.’</p>
<p>‘Wat doen jullie flauwe vragen!’ en hiermede trok Jo verachtelijk de schouders op, terwijl de anderen lachten, omdat Laurie het zoo zeide, alsof het van zelf sprak.</p>
<p>‘Laat ons het nog eens doen: Waarheid is geen kwaad spel’, zeide Fred.</p>
<p>‘Het is een goed spel voor jou,’ zeide Jo bij zich zelve.</p>
<p>Nu kwam hare beurt.</p>
<p>‘Wat is uw grootste gebrek?’ vraagde Fred, om eens te zien, of zij vaststond in de deugd, die hem ontbrak.</p>
<p>‘Opvliegendheid.’</p>
<p>‘Wat verlangt gij het meest?’ zeide Laurie.</p>
<p>‘Een paar schoenveters,’ zeide Jo, zijn doel gissend en het willende verijdelen.</p>
<p>‘Geen waar antwoord. Gij moet zeggen, wat gij waarlijk het meest verlangt.’</p>
<pb n="156"/>
<p>‘Genie; zoudt ge niet graag willen, dat ge me daar wat van geven kondt, Laurie?’ en zij lachte ondeugend om zijn teleurgesteld gezicht.</p>
<p>‘Welke deugden bewondert gij het meest in een man?’ vraagde Sallie.</p>
<p>‘Moed en oprechtheid.’</p>
<p>‘Nu is het mijne beurt,’ zeide Fred, daar zijne hand er het laatst was uitgekomen.</p>
<p>‘Hij moet er inloopen,’ fluisterde Laurie tot Jo, die knikte en onmiddellijk vroeg:</p>
<p>‘Hebt gij niet valsch gespeeld met crocket?’</p>
<p>‘Nu ja, een klein beetje.’</p>
<p>‘Goed! Hebt ge uw verhaal niet genomen uit “De Zeeleeuw”?’ zeide Laurie.</p>
<p>‘Zoowat.’</p>
<p>‘Gelooft gij niet, dat de engelsche natie in alle opzichten volmaakt is?’ vraagde Sallie.</p>
<p>‘Ik zou mij schamen, wanneer ik dat niet deed.’</p>
<p>‘Hij is een echte John Bull. Nu, juffrouw Sallie, krijgt gij eene beurt, zonder dat gij behoeft te trekken. Ik zal beginnen met uwe gevoelens te kwetsen door u te vragen, of gij niet vindt, dat gij eenigszins behaagziek zijt?’ zeide Laurie, terwijl Jo Fred toeknikte, ten teeken dat de vrede gesloten was.</p>
<p>‘Onbeschaamde jongen! Welzeker niet,’ zeide Sallie op eene manier, die het tegendeel bewees.</p>
<p>‘Waar hebt ge het meest hekel aan?’ vraagde Fred.</p>
<p>‘Aan spinnen en rijstetaart.’</p>
<p>‘En waarvan houdt gij het meest?’ vraagde Jo.</p>
<p>‘Van dansen en fransche handschoenen.’</p>
<p>‘Nu, ik vind “Waarheid” een heel flauw spel; laat ons nu eens als verstandige menschen het “auteurspel” gaan doen, om weer op te frisschen,’ stelde Jo voor.</p>
<p>Ned, Frank en de kleine meisjes voegden zich hij hen, en terwijl zij speelden, zaten de drie oudsten een weinig afgezonderd te praten. Juffrouw Kate haalde haar schetsboek weder voor den dag, en Meta zat naast haar te kijken, terwijl de heer Brooke in het gras lag met een boek, waarin hij niet las.</p>
<p>‘Wat doet gij het mooi, ik wilde dat ik teekenen kon,’
<pb n="157"/>
zeide Meta op een toon, die bewondering en leedwezen te kennen gaf.</p>
<p>‘Waarom leert gij het niet? Ik zou wel denken, dat gij er smaak en talent voor hebben zoudt,’ zeide Kate neerbuigend.</p>
<p>‘Ik heb geen tijd.’</p>
<p>‘Uwe mama heeft misschien meer op met andere talenten? De mijne ook, maar ik nam stil een paar lessen om haar te toonen, dat ik er werkelijk aanleg voor had, en toen vond zij het heel goed, dat ik er mede voortging. Kunt gij dat ook niet doen bij uwe gouvernante?’</p>
<p>‘Ik heb er geen.’</p>
<p>‘Het is waar, ik vergat dat de jonge dames in Amerika meer naar school gaan dan hij ons. En de scholen zijn hier zoo goed, zegt papa. Gij gaat zeker naar eene bijzondere school?’</p>
<p>‘Ik ga in het geheel niet; ik ben zelve gouvernante.’</p>
<p>‘O zoo!’ zeide juffrouw Kate, maar zij had even goed kunnen zeggen ‘o, hoe afschuwelijk!’ want haar stem gaf dat te kennen en eene zekere uitdrukking van haar gelaat deed Meta bloozen, en wenschen, dat zij niet zoo openhartig was geweest.</p>
<p>De heer Brooke zag op en zeide snel: ‘De jonge dames in Amerika zijn evenzeer op vrijheid gesteld als hare voorouders en worden bewonderd en geëerd, wanneer zij in staat zijn voor zichzelve te zorgen.’</p>
<p>‘O zeker, natuurlijk, het is heel goed en gepast voor haar om dat te doen. Bij ons doen verscheidene achtenswaardige jonge vrouwen hetzelfde, en zij worden veel door den adel gebruikt, omdat zij als dochters van fatsoenlijke lieden niet alleen knap zijn, maar weet ge, ook goede manieren hebben,’ zeide juffrouw Kate op een beschermenden toon, die Meta's trots wondde en maakte, dat zij haar werk niet alleen nog onaangenamer, maar ook onteerend ging vinden.</p>
<p>‘Beviel u het duitsche versje, juffrouw March?’ vraagde de heer Brooke om een onaangenaam stilzwijgen af te breken.</p>
<p>‘O ja, het is allerliefst, en ik hen heel dankbaar aan
<pb n="158"/>
dengene, die het voor mij vertaald heeft,’ zeide Meta, wier verslagen gezichtje ophelderde.</p>
<p>‘Leest gij geen Duitsch?’ vroeg juffvrouw Kate met een verbaasden blik.</p>
<p>‘Niet heel goed. Mijn vader, die bezig was met mij te leeren, is van huis, en alleen kan ik niet goed vooruit komen, want er is niemand om mij met de uitspraak te helpen.’</p>
<p>‘Probeer het nu eens; hier is Schiller's “Maria Stuart” en een leermeester, die gaarne onderwijst,’ en de heer Brooke legde met een uitlokkenden glimlach het boek op haren schoot.</p>
<p>‘Het is zoo moeilijk, ik durf het niet goed probeeren,’ zeide Meta dankbaar, maar verlegen door de tegenwoordigheid van de talentvolle jonge dame naast haar.</p>
<p>‘Ik zal een eindje lezen om u moed te geven,’ en juffrouw Kate las een van de schoonste gedeelten op onberispelijke wijze, wat de uitspraak betrof, maar zonder de minste uitdrukking.</p>
<p>De heer Brooke maakte geen aanmerking, toen zij het boek aan Meta terug gaf, die in hare eenvoudigheid zeide:</p>
<p>‘Ik dacht, dat het poëzie was!’</p>
<p>‘Hier en daar, probeer dit gedeelte eens.’</p>
<p>Een eigenaardige glimlach speelde om den mond van den heer Brooke, terwijl hij het boek opende bij da klacht van de arme Maria.</p>
<p>Meta volgde gehoorzaam het lange grassprietje, dat haar meester gebruikte om bij te wijzen, en las langzaam en beschroomd voort, terwijl zij door de zachte intonatie van hare liefelijke stem, onwillekeurig aan de moeilijke woorden eene poëtische uitdrukking gaf. Steeds lager wees de groene gids, en langzamerhand vergat Meta hare toehoorders door de schoonheid van het treurig verhaal, en las, alsof zij alleen was, terwijl zij met een zweem van tragische aandoening de woorden der ongelukkige koningin herhaalde. Als zij toen de bruine oogen had gezien, zou zij plotseling opgehouden hebben; maar zij zag in het geheel niet op, en de les werd dus niet voor haar bedorven.</p>
<p>‘Waarlijk vrij wel,’ zeide de heer Brooke, toen zij ophield, terwijl hij hare menigvuldige vergissingen geheel over het hoofd zag, en er uitzag, alsof hij ‘gaarne onderwees.’</p>
<pb n="159"/>
<p>Juffrouw Kate zette haar lorgnet op en sloot haar schetsboek, na een overzicht van het liefelijk landschap genomen te hebben, terwijl zij met nederbuigende goedheid zeide:</p>
<p>‘Gij hebt een goed accent en zult mettertijd heel wel leeren lezen. Ik raad u deze studie voort te zetten; want de kennis van het Duitsch is eene groote aanbeveling voor onderwijzeressen. Ik moet eens naar Grace gaan zien, zij is te wild,’ en juffrouw Kate drentelde weg, terwijl zij hare schouders ophaalde, en bij zich zelve zeide: ‘Ik ben niet gekomen om eene gouvernante te chaperonneeren, hoewel zij mooi en jong <hi rend="i">is</hi>. Wat zijn die yankees toch wonderlijke menschen. Ik ben bang, dat Laurie onder hen nog geheel bedorven zal worden.’</p>
<p>‘Ik vergat, dat engelsche menschen eigenlijk hun neus voor gouvernantes optrekken en ze niet behandelen, zooals wij,’ zeide Meta, die de wegwandelende gedaante eenigszins ontstemd nakeek.</p>
<p>‘Gouverneurs hebben het daar ook niet gemakkelijk, zooals ik door treurige ondervinding weet. Voor ons, werkende menschen, is er geen beter land dan Amerika, juffrouw Margaretha,’ en de heer Brooke keek zoo tevreden en vroolijk, dat Meta zich schaamde, dat zij klaagde over haar hard lot.</p>
<p>‘Dan ben ik blij, dat ik hier mag leven. Ik houd niet van mijn werk, maar ik heb er, wel beschouwd, toch veel voldoening van, daarom wil ik niet klagen; maar ik wenschte toch wel, dat ik zooveel van onderwijs geven hield, als gij.’</p>
<p>‘Dat zoudt gij wel doen, denk ik, wanneer gij een leerling als Laurie hadt. Het zal mij veel kosten hem het volgend jaar te verliezen,’ zeide de heer Brooke, met aandacht gaatjes borend in het gras.</p>
<p>‘Hij gaat zeker naar de akademie?’ vraagden Meta's lippen, maar hare oogen voegden er bij, ‘en wat wordt er dan van u?’</p>
<p>‘Ja, het is hoog tijd, dat hij heen gaat, want hij is bijna klaar, en zoodra hij weg is, word ik soldaat.’</p>
<p>‘Daar ben ik blij om,’ riep Meta uit; ‘mij dunkt, dat iedere jonge man moet verlangen om te gaan; hoewel het zwaar valt aan de moeders en zusters, die te huis moeten blijven,’ voegde zij er treurig bij.</p>
<pb n="160"/>
<p>‘Die heb ik niet, en heel weinig vrienden, die er om zouden geven, of ik leef of dood ben,’ zeide de heer Brooke eenigszins bitter, terwijl hij verstrooid de doode roos in het gaatje stopte, dat hij gemaakt had, en het toemaakte met zand, alsof het een klein grafje was.</p>
<p>‘Laurie en zijn grootvader zouden er veel om geven, en wij zouden allen zeer bedroefd zijn, wanneer u iets overkwam,’ zeide Meta hartelijk.</p>
<p>‘Dank u, dat klinkt aangenaam,’ begon de heer Brooke, die ook weêr vroolijker begon te kijken; maar voordat hij zijn volzin kon voltooien, kwam Ned op het oude paard aandraven, om zijne rijkunst voor de dames te vertoonen, en verder was er dien dag geen rustig oogenblik meer.</p>
<p>‘Houdt gij niet veel van rijden?’ vraagde Grace aan Amy, terwijl zij samen stonden te rusten, na eene hard-draverij over het veld met de anderen, onder aanvoering van Ned.</p>
<p>‘Ik houd er dol veel van; mijne zuster Meta placht vroeger te rijden, toen papa rijk was, maar nu houden wij geen paarden meer - hehalve Hobbelaar,’ voegde Amy er lachend bij.</p>
<p>‘O, vertel mij, wie Hobbelaar is. Is het een ezel?’ vraagde Grace nieuwsgierig.</p>
<p>‘Wel, je moet weten, dat Jo dol op paarden is, en ik ook, maar wij hebben alleen een oud dameszadel en geen paard. Nu is er in onzen tuin een appelboom met een heerlijken lagen tak, daar leg ik dan het zadel op, maak de leidsels aan den stam vast, en zoo draven wij op Hobbelaar, wanneer wij maar willen.’</p>
<p>‘Hoe grappig,’ lachte Grace. ‘Ik heb te huis een hit, en ik rijd haast elken dag met Fred en Kate in het park; het is heel prettig, want al mijne vriendinnetjes gaan er ook heen en de “Row” is vol dames en heeren.’</p>
<p>‘Lieve tijd, hoe pleizierig! Ik hoop, dat ik den eenen of anderen tijd nog eens buitenslands ga; maar ik zou liever naar Rome gaan, dan naar de “Row”,’ zeide Amy, die volstrekt geen idée had wat de ‘Row’ kon zijn, maar die het voor niets ter wereld zou gevraagd hebben.</p>
<p>Frank, die vlak achter de meisjes zat, hoorde wat zij zeiden en schoof met een ongeduldig gebaar zijne kruk van
<pb n="161"/>
zich af, toen hij zag, hoe de vlugge jongens allerlei gymnastische toeren verrichtten. Betsy, die bezig was de verstrooide kaarten van het auteurspel op te rapen, zag op, en zeide met hare beschroomde maar vriendelijke stem:</p>
<p>‘Ik ben bang, dat gij vermoeid zijt; kan ik iets voor u doen?’</p>
<p>‘Praat wat met mij, als 't u belieft; het is zoo vervelend hier zoo alleen te zitten,’ antwoordde Frank, die blijkbaar gewend was, dat men te huis veel werk van hem maakte.</p>
<p>Wanneer hij de arme verlegene Betsy gevraagd had eene latijnsche oratie uit te spreken, zou dit haar geen onmogelijker taak hebben toegeschenen; maar zij kon niet ontvluchten, er was geen Jo om zich achter te verbergen, en de arme jongen keek haar zoo droevig aan, dat zij moedig besloot het te beproeven.</p>
<p>‘Waar praat gij gaarne over?’ zeide zij verlegen, de kaarten gelijk schuddende, terwijl zjj bij het samenbinden de helft weder verloor.</p>
<p>‘Wel, ik hoor graag van crocketspelen en roeien en jagen,’ zeide Frank, die nog niet geleerd had zijne vermaken naar zijne krachten in te richten.</p>
<p>‘O, wat zal ik toch beginnen! Ik weet daar niets van,’ dacht Betsy, en in hare verlegenheid het gebrek van Frank vergetende, zeide zij, in de hoop hem aan het spreken te krijgen, ‘ik heb nooit zien jagen, maar gij weet er zeker alles van.’</p>
<p>‘Vroeger wel, maar ik zal nooit meer kunnen jagen, want ik heb mij bezeerd bij het springen over een hoog hek; dus voor mij bestaan geen paarden en honden meer,’ zeide Frank met eene zucht, die Betsy hare ongelukkige vergissing deed verwenschen.</p>
<p>‘Uwe herten zijn veel mooier dan onze leelijke buffels,’ zeide zij, bij de prairieën hulp zoekende, en innig verheugd, dat zij een van de jongensboeken gelezen had, die Jo's grootste vreugde uitmaakten.</p>
<p>De buffels schenen verzachtend en bevredigend te werken, en in haar vurig verlangen om een ander te vermaken, vergat Betsy zichzelve, en bemerkte niets van de verbazing en blijdschap harer zuster, bij het ongewoon schouwspel,
<pb n="162"/>
dat Betsy druk zat te keuvelen met een der verschrikkelijke jongens, tegen wie zij hare bescherming had ingeroepen.</p>
<p>‘Lief hartje! Zij heeft medelijden met hem en daarom is zij vriendelijk tegen hem,’ zeide Jo, haar van het crocketveld verrukt gadeslaande.</p>
<p>‘Ik heb altijd gezegd, dat zij een klein heiligje was,’ zeide Meta, als of de zaak nu aan geen twijfel meer onderhevig kon zijn.</p>
<p>‘Ik heb Frank in langen tijd niet zóó hooren lachen,’ zeide Grace tot Amy, terwijl zij samen over hare poppen zaten te praten en theeserviesjes van eikels maakten.</p>
<p>‘Mijne zuster Betsy is een welgemaakt meisje, wanneer zij wil,’ zeide Amy, voldaan over den lof hare zuster toegezwaaid. Zij meende ‘welbespraakt,’ maar daar Grace de juiste beteekenis van geen dezer woorden verstond, klonk ‘welgemaakt’ zeer goed en bracht den gewenschten indruk te weeg.</p>
<p>Met een geïmproviseerd paardenspel, de ‘kat en de muis,’ en een vriendschappelijk spel crocket liep de namiddag af. Met zonsondergang werd de tent afgebroken, werden de manden gepakt, de poortjes uit den grond getrokken, de booten beladen, en het geheele gezelschap dreef, uit alle macht zingende, stroomafwaarts.</p>
<p>Ned werd sentimenteel en zong eene serenade met het weemoedig refrein:</p>
<lg type="poem">
<l>‘Alleen, alleen, ach gansch alleen!’</l>
</lg>
<p>en bij de regels:</p>
<lg type="poem">
<l>‘Jong en vol liefde zijn wij beiden,</l>
<l>Waarom blijft ons het noodlot scheiden!’</l>
</lg>
<p>zag hij Meta met zulk eene jammerlijke uitdrukking aan, dat zij hardop begon te lachen en de uitwerking van zijn lied bedierf.</p>
<p>‘Hoe kunt gij zoo wreed tegen mij zijn,’ fluisterde hij, toen er een levendig algemeen gezang volgde, gij hebt
<pb n="163"/>
den geheelen dag aan die uitgestreken engelsche juffer vastgeketend gezeten, en nu zijt gij zoo onvriendelijk.’</p>
<p>‘Dat wilde ik niet zijn, maar gij keekt zoo dwaas, dat ik het waarlijk niet helpen kon,’ antwoordde Meta, het eerste gedeelte van zijn verwijt onbeantwoord latende; want het was volkomen waar, dat zij hem vermeden had, gedachtig aan de Moffatspartij en de praatjes daarna.</p>
<p>Ned was beleedigd en ging zijn troost bij Sallie zoeken, die hij eenigszins geraakt toefluisterde, ‘dat meisje is nu in 't geheel niet behaagziek, vindt gij wel?’</p>
<p>‘Niet in 't minst; maar zjj is een lief hartje,’ zeide Sallie, hare vriendin verdedigend, hoewel zij hare tekortkomingen moest erkennen.</p>
<p>‘Nu, zij is ten minste geen kwijnend hartje,’ zeide Ned, beproevende grappig te zijn, op de gewone manier van zeer jonge heeren.</p>
<p>Op het grasperk, waar het gezelschap bij elkander was gekomen, scheidde men met hartelijke groeten en een vaarwel aan de Vaughn's, die naar Canada zouden vertrekken. Toen de vier zusters door den tuin naar huis gingen, keek juffrouw Kate haar na en zeide, ditmaal niet op beschermenden toon: ‘niettegenstaande hare vrije manieren zijn Amerikaansche meisjes, wanneer men ze eenmaal kent, toch heel aardig.’</p>
<p>‘Dat ben ik volmaakt met u eens,’ antwoordde de heer Brooke.</p>
</div>
<div type="chapter">
<head rend="h3">Hoofdstuk XIII. <lb/>
Luchtkasteelen.</head>
<p>Op zekeren warmen September namiddag lag Laurie heerlijk in zijne hangmat heen en weêr te schommelen; hij was nieuwsgierig om te weten wat zijne buren toch uitvoerden, maar te lui om het te gaan onderzoeken. Hij was
<pb n="164"/>
uit zijn humeur, want hij had zijn dag nutteloos en onbevredigend doorgebracht, en hij wenschte, dat hij hem nog eens overleven kon. Het warme weder maakte hem hangerig; hij had de hand gelicht met zijne studiën, het geduld van den heer Brooke tot het uiterste op de proef gesteld, zijn grootvader ongenoegen gegeven door den halven middag piano te spelen, de dienstboden buiten zichzelve gebracht van angst, door geheimzinnig zijne vrees te kennen te geven, dat een der honden dol was geworden, en nadat hij hooge woorden had gehad met den stalknecht over het een of ander vermeend verzuim aan zijn paard, had hij zich in zijne hangmat geworpen om te brommen over de ellendigheid van de wereld in het algemeen, tot dat de rust van den liefelijken namiddag hem ondanks zichzelf tot kalmte gebracht had. Hij staarde naar boven in het groene looverdak van een wilden kastanje, droomde allerlei droomen, en verbeeldde zich juist rond te zwalken op den oceaan bij eene reis rondom de wereld, toen het geluid van stemmen hem in een oogwenk aan land bracht. Door de mazen van de hangmat glurend, zag hij de meisjes March het huis verlaten, alsof zij op de eene of a dere espeditie uitgingen. ‘Wat ter wereld gaan die meisjes nu beginnen?’ dacht Laurie, zijne slaperige oogen wijd opensperrend om eens goed uit te kijken, want er was iets vreemds in het voorkomen van zijne buurmeisjes. Zij hadden elk een grooten overhangenden hoed op, een bruin linnen zak over den schouder en een langen stok in de hand. Meta droeg een kussen, Jo een boek, Betsy een mandje en Amy een portefeuille. Zij liepen zeer bedaard den tuin door, het achterhekje uit, en begonnen den heuvel te beklimmen, die tusschen haar huis en de rivier gelegen was.</p>
<p>‘Wel, dat is leuk,’ zeide Laurie bij zichzelf, ‘eene buitenpartij te houden, en mij niet eens te vragen. Zij kunnen niet met de boot gaan, want zij hebben den sleutel niet. Misschien hebben zij hem vergeten; ik zal hem gaan brengen en meteen eens zien, wat zij uitvoeren.’</p>
<p>Hoewel hij een half dozijn hoeden in zijn bezit had, duurde het eenigen tijd, voordat hij er een vinden kon; toen moest hij op den sleutel jacht maken, dien hij einde-<pb n="165"/>lijk in zijn zak vond; zoodat de meisjes al geheel uit het gezicht waren, toen hij de heining oversprong en haar achterna liep. Hij nam den kortsten weg naar het schuitenhuisje, en wachtte daar hare aankomst af, maar niemand verscheen, en hij beklom den heuvel om eens hoogte van het terrein te nemen. Deze was gedeeltelijk bedekt door een dennenboschje, en uit het dichtst van dit geboomte kwam een sterker geluid, dan het zachte ruischen der dennen en het slaperig gezang der krekels.</p>
<p>‘Hier zit het wild,’ dacht Laurie, door de takken glurend, nu geheel wakker en in zijn humeur.</p>
<p>Het was inderdaad een lief tafereel, want de zusters zaten in het lommer bij elkander, terwijl het zonlicht door de takken speelde, de geurige wind haar door de lokken blies en hare gloeiende wangen verkoelde, terwijl al de kleine boschbewoners met hunne dagelijksche bezigheden voortgingen, alsof zij geen vreemdelingen maar vrienden waren. Meta zat op haar kussen, en naaide ijverig met hare blanke handjes, terwijl zij er in haar rose kleedje op het groene gras zoo frisch en lief uitzag als eene roos. Betsy zocht ijverig naar dennenknoppen, die in grooten getale onder de struiken verspreid lagen, want zij wist er aardige voorwerpen van te maken. Amy schetste eene groep varens, en Jo breide, terwijl zij hardop las. Eene wolk trok over Laurie's gelaat, toen hij bedacht, dat hij eigenlijk behoorde heen te gaan, omdat hij niet mede gevraagd was; toch bleef hij toeven, daar het hem te huis erg eenzaam toescheen, en dit rustig partijtje in het bosch bijzonder veel aantrekkelijks voor zijn rusteloozen geest had. Hij stond zóó stil, dat een eekhoorntje, bezig met zijn voedsel te zoeken, een pijnboom vlak naast hem afkwam, hem plotseling zag, en met zulk een schrillen kreet terug rende, dat Betsy omzag, het verlegen gelaat tusschen de takken bemerkte, en hem met een bemoedigenden glimlach wenkte nader bij te komen.</p>
<p>‘Zou ik hier ook mogen komen? Of zou ik maar tot last zijn?’ vraagde hij, langzaam naderend.</p>
<p>Meta trok haar wenkbrauwen op, maar Jo keek haar uitdagend aan, en zeide onmiddellijk: ‘natuurlijk moogt gij komen. Wij zouden u wel gevraagd hebben mede te
<pb n="166"/>
gaan, maar wij vreesden, dat gij om zulk een meisjespartijtje niet geven zoudt.’</p>
<p>‘Ik geef altijd om uw partijtjes; maar als Meta mij liever niet heeft, zal ik heengaan.’</p>
<p>‘Ik heb er niets tegen, wanneer gij iets doet; het is tegen de orde hier leêg te zitten,’ zeide Meta ernstig, maar vriendelijk.</p>
<p>‘Zeer verplicht; ik wil alles doen, wanneer gij mij een poosje wilt laten blijven, want het is thuis zoo saai als in de woestijn van Sahara. Zal ik naaien, lezen, dennenknoppen zoeken, teekenen, of alles tegelijk doen? Gij hebt slechts te bevelen, ik ben gereed,’ en Laurie zette zich neder met een voorkomen van zoo volslagen onderwerping, dat het grappig was om aan te zien.</p>
<p>‘Lees dit verhaal uit, terwijl ik de hiel zet,’ zeide Jo, hem het boek overhandigend.</p>
<p>‘Ja juffrouw,’ was het deemoedig antwoord, terwijl hij zijn best deed om zijne dankbaarheid te toonen voor zijne toelating tot de ‘Nijvere Bij-club.’</p>
<p>Het verhaal was niet lang, en toen hij het uitgelezen had, waagde hij tot belooning zijner diensten een paar vragen te doen.</p>
<p>‘Als het niet te vrijpostig is, dames, zou ik wel willen vragen, of deze charmante en nuttige vereeniging pas is opgericht?’</p>
<p>‘Mag hij het weten?’ vraagde Meta aan hare zusters.</p>
<p>‘Hij zal ons uitlachen,’ zeide Amy waarschuwend.</p>
<p>‘Wat zou dat?’ zeide Jo.</p>
<p>‘Ik geloof, dat hij het aardig zal vinden,’ voegde Betsy er bij.</p>
<p>‘Wel ja, natuurlijk. Ik geef u mijn woord, dat ik niets zal uitlachen. Vertel op, Jo, en wees maar niet bang!’</p>
<p>‘'t Idée! bang voor u? Wei, je moet weten, we plachten altijd den Pelgrimstocht te <hi rend="i">spelen</hi>, maar sints verleden winter stellen wij hem in <hi rend="i">ernst</hi> voor.’</p>
<p>‘Ja, dat weet ik,’ zeide Laurie, met een wijs knikje.</p>
<p>‘Wie heeft u dat verteld?’ vraagde Jo.</p>
<p>‘Een geest.’</p>
<p>‘Neen, ik heb het gedaan om hem eens te amuseeren op een avond, toen gij allemaal uit waart, en hij nog al
<pb n="167"/>
melancholiek was. Hij vond het heel aardig, dus brom er maar niet over, Jo,’ zeide Betsy onderdanig.</p>
<p>‘Gij kunt geen geheim bewaren. Nu, het doet er niet toe, het wint nu al weer moeite uit.’</p>
<p>‘Ga voort, als het u belieft,’ zeide Laurie, toen Jo, in haar werk verdiept, een weinig ontstemd keek.</p>
<p>‘O, heeft zij u ons nieuwe plan niet verteld? Wel, wij hebben ons best gedaan om onzen vacantietijd niet te verbeuzelen, maar ieder heeft eene taak op zich genomen en haar best gedaan om die af te krijgen. De vacantie is bijna voorbij; ieder heeft hare taak af, en wij zijn vreeselijk blij, dat wij niet geluierd hebben.’</p>
<p>‘Ja, dat kan ik mij begrijpen,’ en Laurie dacht berouwvol aan zijne eigene verbeuzelde dagen.</p>
<p>‘Moeder heeft gaarne, dat wij zooveel mogelijk in de open lucht zijn; dus dan brengen we ons werk hier, en zitten hier heerlijk. Voor de grap nemen wij ons werk in deze zakken mede, zetten oude hoeden op, gebruiken lange stokken om den heuvel te beklimmen en spelen pelgrims, zooals we jaren geleden plachten te doen. Wij noemen dezen heuvel den “Klarenberg” omdat wij van hier het land kunnen zien, waar wij eenmaal hopen te gaan wonen.’</p>
<p>Jo wees het hem, en Laurie kwam overeind om te zien; want, door eene opening in het hout, zag men over de breede blauwe rivier de weilanden aan den overkant, verder over de buitenwijken der groote stad, naar de groene heuvelen, die den horizont begrensden. De zon was aan het dalen, en de lucht baadde zich in den prachtigen gloed van een herfstzonsondergang Gouden en purperen wolken zweefden boven de heuveltoppen, en hoog in de roodgekleurde lucht verhieven zich zilverwitte kruinen, als nevelachtige kerktorens van de eene of andere Hemelsche Stad.</p>
<p>‘Wat is dat heerlijk!’ zeide Laurie zacht, want hij had een open oog voor elke soort van schoonheid.</p>
<p>‘Het is dikwijls zoo mooi, en wij zien het zoo graag, want het is nooit hetzelfde, maar altijd prachtig,’ zeide Amy, wenschende, dat zij het kon teekenen.</p>
<p>‘Jo spreekt van het land, waar wij eenmaal hopen te leven; het wezenlijke land, meent zij, met varkens en
<pb n="168"/>
kuikens en hooibergen; dat zou wel heerlijk zijn, maar ik wilde, dat dat schoone land daar in de wolken werkelijk bestond, en dat wij daar eens heen konden gaan,’ zeide Betsy peinzend.</p>
<p>‘Er is een schooner land dan dat zelfs, waarheen wij <hi rend="i">zullen</hi> gaan, wanneer wij goed genoeg zijn,’ zeide Meta met hare vriendelijke stem.</p>
<p>‘Het schijnt zoo lang te duren en zoo moeilijk te bereiken; ik zou weg willen vliegen als die zwaluwen en die heerlijke poort binnengaan.’</p>
<p>‘Gij zult er wel komen, Betsy, vroeger of later; wees daar maar niet bang voor,’ zeide Jo. Ik ben degeen, die zal moeten strijden en werken, en klauteren en wachten, en misschien nog niet eens zal mogen binnenkomen.’</p>
<p>‘Dan zult gij mij tot gezelschap hebben, als je dat kan troosten. Ik zal heel wat moeten afreizen, voordat ik bij uwe Hemelsche Stad kom. Als ik heel laat kom, zult gij dan een goed woordje voor mij doen, Betsy?’</p>
<p>Een zeker iets in het gelaat van Laurie ontrustte zijn vriendinnetje, maar zij zeide blijmoedig met de vriendelijke oogen op de drijvende wolken gevestigd: ‘als iemand waarlijk verlangt er te komen, en inderdaad zijn geheele leven zijn best daartoe doet, geloof ik, dat hij zeker zal mogen binnengaan, want ik geloof niet, dat er grendels of wachters voor die poort zijn. Ik stel het mij altijd voor, als op dat plaatje, waar de heerlijke gedaanten de handen uitstrekken om den armen Christiaan welkom ta heetten, wanneer hij de rivier doorwaad heeft.’</p>
<p>‘Zou het niet aardig zijn, als al de luchtkasteelen, die wij bouwen, eens tot werkelijkheid konden worden, en wij er in konden wonen?’ zeide Jo, na eenige oogenblikken stilzwijgens.</p>
<p>‘Ik heb er zooveel gemaakt, dat het mij moeilijk zou vallen te zeggen, welk ik per slot van rekening zou verkiezen,’ zeide Laurie, zich zoolang hij was op het mos werpend en dennenknoppen gooiend naar het eekhoorntje, dat hem verraden had.</p>
<p>‘Gij zoudt uw lievelingskasteel moeten kiezen, welk is dat?’ vraagde Meta.</p>
<p>‘Als ik het mijne vertel, zult gijlieden dan ook het uwe vertellen?’</p>
<pb n="169"/>
<p>‘Ja, als de andere meisjes het ook willen doen.’</p>
<p>‘Ja, dat is goed. Nu Laurie!’</p>
<p>‘Als ik genoeg van de wereld gezien had, zou ik in Duitschland willen gaan wonen, en zooveel van muziek genieten, als ik maar kon. Ik zou zelf een verwonderlijk genie willen zijn, zoodat alle menschen toestroomden om mij te hooren; ik zou nooit iets van geldzaken of handel willen hooren, maar alleen genieten en leven voor de dingen, daar ik van houd. Dat is mijn liefste luchtkasteel. En wat is het uwe, Meta?’</p>
<p>Meta scheen het een weinig moeilijk te vinden het hare te vertellen, en zij wuifde met een varentakje langs haar gelaat, alsof zij denkbeeldige muggen wilde verdrijven, terwijl zij langzaam zeide: ‘ik zou graag een lief huis hebben, vol met allerlei prachtige dingen; lekker eten, mooie kleeren, smaakvolle meubels, aangename menschen en hoopen geld. Ik zou er de eigenares van moeten zijn, en het kunnen inrichten, zooals ik wilde, met een groot aantal dienstboden, zoodat ik niets behoefde te werken. Wat zou ik er van genieten! Want ik zou niet ledig zitten, maar goed doen, en maken, dat iedereen mij lief had.’</p>
<p>‘En moet gij geen ridder in uw kasteel hebben?’ vraagde Laurie schertsend.</p>
<p>‘Ik zeide immers ‘aangename menschen!’ en Meta maakte zorgvuldig haar laarsje vast, terwijl zij sprak, zoodat niemand haar gezicht kon zien.</p>
<p>‘Waarom zegt gij niet, dat gij een voortreffelijk, verstandig, beminnelijk echtgenoot verlangt en een paar engelachtige kinderen? Gij weet, dat uw kasteel zonder dat niet volmaakt zou zijn,’ zeide de openhartige Jo, die nog geen teedere gevoelens koesterde, en eigenlijk liefdeshistories, behalve in boeken, verachtte.</p>
<p>‘Gij zoudt in het uwe niets dan paarden, inktkokers en romans willen hebben,’ zeide Meta geraakt.</p>
<p>‘Zou ik niet! Ik zou een stal vol Arabische paarden willen hebben, en kamers opgehoopt met boeken, en ik zou willen schrijven uit een betooverden inktkoker, zoodat mijne werken even beroemd werden als Laurie's muziek. Maar voordat ik in mijn kasteel ga, moet ik iets groots doen, iets heldhaftigs of ongeloofelijks, dat na mijn dood niet
<pb n="170"/>
vergeten zou worden. Ik weet nog niet wat, maar ik zit op den uitkijk en ben van plan u allen nog eens te verrassen. Ik denk, dat ik boeken zal gaan schrijven en rijk en beroemd worden; dat zou mij het best bevallen, dus dat is mjjn lievelingsdroom.’</p>
<p>‘En de mijne is, stil bij vader en moeder te blijven, en voor de anderen te helpen zorgen,’ zeide Betsy tevreden.</p>
<p>‘Verlangt gij niets anders?’ vraagde Laurie.</p>
<p>‘Nu ik mijne kleine piano heb, ben ik volkomen tevreden; ik verlang alleen, dat wij gezond en bij elkander mogen blijven, anders niets.’</p>
<p>‘Ik heb eene menigte wenschen; maar de voornaamste is schilderes te worden, en naar Rome te gaan, en prachtige schilderijen te maken, en de beste schilderes van de geheele wereld te zijn,’ was Amy's nederige begeerte.</p>
<p>‘Wij zijn een eerzuchtig troepje, zijn wij niet? Behalve Bets, verlangen wij allen rijk en beroemd, en in ieder opzicht onovertreffelijk te worden. Ik zou wel eens willen weten, of van iemand onzer de wenschen vervuld zullen worden,’ zeide Laurie, gras kauwend als een nadenkend kalf.</p>
<p>‘Ik heb den sleutel van mijn luchtkasteel, maar het blijft de vraag, of ik de deur zal kunnen openkrijgen,’ zeide Jo geheimzinnig.</p>
<p>‘Ik heb van het mijne ook den sleutel gekregen, maar ik mag hem niet probeeren. Ik wou, dat de akademie opvloog,’ mompelde Laurie met eene ongeduldige zucht.</p>
<p>‘Hier is de mijne,’ en Amy wuifde met haar penseel.</p>
<p>‘Ik heb er geen,’ zeide Meta treurig.</p>
<p>‘Ja, dat is wel waar,’ zeide Laurie terstond.</p>
<p>‘Waar is hij dan?’</p>
<p>‘In uw gezicht.’</p>
<p>‘Nonsens, dat geeft niets.’</p>
<p>‘Wacht maar af, of het u niet iets geven zal, dat de moeite waard is,’ antwoordde de knaap, glimlachend bij de gedachte aan het aardig geheim, dat hij meende te weten.</p>
<p>Meta bloosde achter het varentakje, maar vroeg niet verder en keek naar de rivier met dezelfde verwachtingvolle uitdiukking als de heer Brooke, op den dag, waarop hij van den ridder verteld had.</p>
<p>‘Als wij allen over tien jaar nog leven, moesten wij bij
<pb n="171"/>
elkander komen, om te zien wiens wenschen vervuld zijn, en hoeveel nader wij er aan toe zijn dan nu,’ zeide Jo, die altijd met een plan gereed was.</p>
<p>‘Lieve tijd, wat zal ik dan oud zijn - zeven-en-twintig,’ zeide Meta, die zich reeds als een groot mensch beschouwde, daar zij juist zeventien was geworden.</p>
<p>‘Gij en ik zullen zes en twintig zijn, Teddy; Bets vierentwintig en Amy tweeëntwintig; wat een eerwaardig gezelschap!’ zeide Jo.</p>
<p>‘Ik hoop, dat ik tegen dien tijd iets gedaan zal hebben om trotsch op te zijn; maar ik ben zoo'n lui wezen, dat ik vrees dat ik zal “lanterfanten”, Jo.’</p>
<p>‘Gij hebt maar een prikkel noodig, zegt moeder, en wanneer gij dien eenmaal hebt, zult gij wel flink aan het werk gaan, zegt zij.’</p>
<p>‘Zegt zij dat? Bij Jupiter, ik zal het doen, als ik er maar kans toe zie!’ riep Laurie uit, met plotselinge geestdrift overeind komend. ‘Het moest mij genoeg zijn, wanneer ik grootvader pleizier doe; en ik doe ook mijn best, maar het is tegen stroom opvaren, ziet gij, en het valt hard. Hij verlangt, dat ik als koopman naar Indië zal gaan, maar ik zou mij liever laten doodschieten; ik heb een hekel aan thee en zijde en specerijen en al dat soort van prullerij, dat met die oude schepen hier heen komt, en zoodra ze van mij zijn, kan 't mij niet schelen, of zij naar den grond gaan. Hij moest tevreden zijn, als ik naar de akademie ga, want wanneer ik hem vier jaar afsta, behoorde hij mij van den handel vrij te laten; maar hij staat er op, en ik moet wel doen, zooals hij gedaan heeft, wanneer ik ten minste niet wegloop en mijn eigen zin doe, zooals mijn vader. Als er maar iemand was om bij den ouden heer te blijven, zou ik het morgen doen.’</p>
<p>Laurie sprak opgewonden, en keek, alsof hij bereid was bij de minste aanleiding zijne bedreiging ten uitvoer te brengen; want hij ontwikkelde zich sterk, en niettegenstaande zijne onverschillige manieren, had hij den gewonen jongensafkeer van onderdanigheid, en het rusteloos verlangen, om zelf zijn weg door de wereld te zoeken.</p>
<p>‘Ik raad u om met een van uwe schepen weg te zeilen en niet terug te komen, voordat gij uw fortuin beproefd
<pb n="172"/>
hebt,’ zeide Jo, wier verbeelding geprikkeld was bij de gedachte aan den moed, die tot zulk een heldenfeit vereischt werd, en wier sympathie opgewekt werd door wat zij het ‘onrecht’ noemde, Teddy aangedaan.</p>
<p>‘Dat is niet goed, Jo; gij moet zoo niet spreken, en Laurie moet uw slechten raad niet opvolgen. Gij moet doen, wat uw grootvader van u verlangt, mijn lieve jongen,’ zeide Meta op haar moederlijksten toon. ‘Doe uw best aan de akademie, en wanneer hij ziet, dat gij hem pleizier wilt doen, ben ik zeker, dat hij niet hard of onrechtvaardig jegens u zal zijn. Er is, zooals gij zegt, niemand om bij hem te blijven en hem lief te hebben, en gij zoudt het uzelven nooit vergeven, wanneer gij hem zonder zijne toestemming verliet. Wees niet terneergeslagen of pruilerig, maar doe uw plicht, en gij zult evenals de heer Brooke de voldoening hebben, dat ieder u acht en liefheeft.’</p>
<p>‘Wat weet gij van hem?’ vroeg Laurie, dankbaar voor den goeden raad, maar ongeduldig over de vermaning, en verlangend om na zijne ongewone uitbarsting het gesprek van zichzelf af te leiden.</p>
<p>‘Alleen maar wat uw grootvader aan moeder verteld heeft; hoe hij zorgde voor zijne moeder, totdat zij stierf, en dat hij niet met eene goede familie als gouverneur buitenslands wilde gaan, omdat hij haar niet wilde verlaten, en hoe hij nu eene oude vrouw onderhoudt, die zijne moeder heeft opgepast, en er nooit tegen iemand van spreekt en altijd zoo edelmoedig en geduldig en goed is, als men maar wezen kan.’</p>
<p>‘Dat is hij, die beste oude jongen!’ riep Laurie hartelijk, toen Meta eindigde met haar ernstig en geanimeerd verhaal. ‘Het is juist iets voor grootvader, om zonder het aan Brooke te laten merken, dit alles omtrent hem uit te vinden, en het dan aan anderen te vertellen, opdat zij van hem zouden gaan houden. Brooke kon ook al niet begrijpen, waarom uwe moeder zoo vriendelijk jegens hem was, en hem met mij medevroeg, en hem op hare lieve, vriendelijke manier behandelde. Hij hield haar voor door en door volmaakt, en was er in geen dagen over uitgepraat, maar draafde in de vurigste bewoordingen over u allen
<pb n="173"/>
door. Wanneer ooit mijne wenschen uitkomen, zult gij eens zien, wat ik voor Brooke doen zal.’</p>
<p>‘Begin nu al vast iets te doen, door hem niet dood te plagen,’ zeide Meta scherp.</p>
<p>‘Hoe weet gij, dat ik dat doe, juffrouw?’</p>
<p>‘Ik kan het altijd zien aan zijn gezicht, wanneer hij heengaat. Wanneer gij goed geweest zijt, ziet hij er tevreden uit, en stapt vroolijk door; maar wanneer gij hem geplaagd hebt, ziet hij ernstig en loopt langzaam, alsof hij liever terug zou keeren, en het nog eens overdoen.’</p>
<p>‘Zoo, dat is mooi! Gij houdt dus volgens Brooke's gezicht eene aanteekenlijst van mijn goed of slecht gedrag, niet waar? Ik zie hem wel buigen en glimlachen, wanneer hij uw venster voorbij gaat, maar ik wist niet, dat er een telegraaf tusschen u bestond.’</p>
<p>‘Dat is ook niet zoo; wees maar niet boos, en o, vertel niet aan hem, dat ik iets gezegd heb. Ik zeide het alleen om u te toonen, dat ik er belang in stel, hoe gij het maakt, en wat hier gezegd wordt, is in vertrouwen gezegd, dat weet gij,’ riep Meta uit, zeer beangst over de mogelijke gevolgen van hare onnadenkende woorden.</p>
<p>‘<hi rend="i">Ik</hi> klik niet,’ zeide Laurie met zijn ‘hooghartig air,’ zooals Jo eene zekere uitdrukking noemde, die zijn gelaat soms aannam. ‘Maar wanneer Brooke voor thermometer gebruikt wordt, moet ik zorg dragen, dat hij altijd op “mooi weer” kan staan.’</p>
<p>‘Och, wees toch niet boos; ik wilde niet preeken of klikken of flauw zijn; ik vreesde alleen maar, dat Jo u zou aanmoedigen in gevoelens, waarover gij later berouw zoudt hebben. Gij zijt zoo vriendelijk jegens ons, dat wij u als een broeder beschouwen en alles zeggen, wat wij denken; vergeef mij, ik meende het goed!’ en Meta stak hem vriendschappelijk maar verlegen de hand toe.</p>
<p>Laurie drukte het vriendelijk handje en zeide openhartig, daar hij beschaamd was over zijne oogenblikkelijke opwelling: ‘ik heb eerder vergiffenis noodig; ik ben boos, en ben den geheelen dag al uit mijn humeur geweest. Ik heb het heel graag, dat gij mij op mijne gebreken wijst en zusterlijk jegens mij zijt; geef er dus maar niet om, wanneer ik grommig ben; ik ben er toch wel dankbaar voor.’</p>
<pb n="174"/>
<p>Om te toonen, dat hij niet beleedigd was, stelde hij zich zoo beminnelijk mogelijk aan, wond garen voor Meta op, reciteerde verzen voor Jo's pleizier, schudde dennenknoppen van de boomen voor Betsy, hielp Amy met hare varens - en bewees zoo, dat hij een geschikt persoon was om tot de ‘Nijvere Bij-club’ te behooren. Midden onder eene levendige discussie over de gewoonten van schildpadden (daar juist zulk een beminnelijk diertje uit de rivier was komen aanwandelen) waarschuwde hen het verwijderd geluid van de bel, dat Hanna de thee te trekken had gezet, en dat zij maar juist bij tijds voor het avondeten zouden kunnen tehuis zijn.</p>
<p>‘Mag ik weerkomen?’ vraagde Laurie?</p>
<p>‘Ja, als gij goed oppast en van uw boek houdt, zooals het A-B-C boek ons leert,’ zeide Meta glimlachend.</p>
<p>‘Ik zal mijn best doen.’</p>
<p>‘Dan moogt gij komen, en ik zal u leeren breien, zooals de Schotten; er is nu juist behoefte aan sokken,’ zeide Jo, terwijl zij met de hare als eene groote blauwe gebreide banier tot afscheid wuifde.</p>
<p>Toen Betsy dien avond in den schemer voor den heer Laurence speelde, stond Laurie in de schaduw van het gordijn naar ‘de kleine David’ te luisteren, wier eenvoudige muziek altijd zijn onstuimigen geest tot bedaren bracht, en sloeg den ouden man gade, zooals hij daar met het grijze hoofd op de hand geleund, verzonken zat in liefdevolle herinnering aan het verloren kind, dat hij zoo had liefgehad. Bij de herinnering aan het gesprek van dien namiddag, zeide hij tot zichzelf, met het besluit om blijmoedig deze opoffering te doen: ‘ik zal mijn kasteel opgeven en bij den ouden man blijven, zoolang hij het verlangt, want ik ben al wat hij in de wereld heeft.’</p>
</div>
<div type="chapter">
<pb n="175"/>
<head rend="h3">Hoofdstuk XIV. <lb/>
Geheimen.</head>
<p>Jo had het zeer druk op den zolder, want de Oktober dagen begonnen koel te worden en de middagen werden kort. Gedurende twee of drie uren scheen de zon door het hooge venster op Jo, zooals zij daar op de oude canapé zat, met al hare papieren voor zich op een koffer uitgespreid, terwijl Knabbelaar, de lievelingsrat, langs de hanebalken wandelde, vergezeld door zijn oudsten zoon, een flinke jongen, die blijkbaar zeer trotsch op zijn snorren was. Geheel verdiept in haar werk krabbelde Jo voort, totdat de laatste bladzijde geëindigd was. Toen teekende zij haar naam met eene sierlijke krul, en wierp hare pen weg, met den uitroep:</p>
<p>‘Ziedaar, ik heb mijn best gedaan! Wanneer dit niet goed is, zal ik moeten wachten, totdat ik het beter kan doen.’</p>
<p>Zij strekte zich uit op de canapé en las het manuscript nog eens zorgvuldig over, terwijl zij hier en daar verbeteringen maakte en er een aantal uitroepingsteekens in plaatste, die er uitzagen als kleine luchtballons; toen rolde zij het op en bond het vast met een mooi rood lintje, en bleef een oogenblik zoo zitten met een nadenkend gelaat, dat duidelijk toonde, dat haar werk ernstig gemeend was. Jo's lessenaar was eene oude tinnen poppenkeuken met de opening tegen den muur gehangen. Hierin bewaarde zij hare papieren en een paar boeken, veilig buiten bereik van Knabbelaar, die ook letterlievend van aard was en dat toonde door alle boeken, die in zijn bereik vielen, afteknagen. Uit deze tinnen bewaarplaats haalde Jo nog een ander manuscript, en nadat zij de twee in haar zak had gestoken, ging zij zacht den trap af, aan hare vrienden de vrijheid latende om aan hare pennen te knabbelen en van haren inkt te proeven.</p>
<pb n="176"/>
<p>Zij deed zoo onhoorbaar mogelijk hoed en mantel om, ging naar het venster boven de achterdeur, klom daaruit op het lage afdak boven den ingang, kwam met een sprong in het zachte gras terecht, en bereikte langs een omweg den straatweg. Daar gekomen trachtte zij wat te bedaren, wenkte een voorbijgaanden omnibus, en rolde weg naar de stad, terwijl zij er zeer vroolijk en geheimzinnig uitzag.</p>
<p>Wanneer iemand haar had gadegeslagen, zou hij haar gedragingen zeker vreemd hebben gevonden, want toen zij uitgestapt was, liep zij met een stevigen pas naar een zeker nommer in eene zekere drukke straat; nadat zij met eenige moeite de plaats gevonden had, ging zij in het voorportaal, bekeek den morsigen trap, stond een oogenblik stokstil, en snelde toen even vlug, als zij gekomen was, de straat weder op. Deze manoeuvre herhaalde zij verscheidene malen tot groot vermaak van een zwartoogig jong heer, die op zijn gemak in de vensterbank van een gebouw aan den overkant zat. Toen zij voor de vierde maal terugkwam, schudde Jo het hoofd, trok den hoed in de oogen en liep de trappen op met een gezicht, alsof al hare tanden moesten uitgetrokken worden.</p>
<p>Onder anderen hing er aan de deur ook een uithangbord van een tandmeester, en nadat de jongenheer aan den overkant een oogenblik gestaard had op een paar kunstmatige kakebeenen, die open en dicht gingen, om de aandacht op een prachtig stel tanden te vestigen, trok hij zijn jas aan, nam zijn hoed, en posteerde zich in de deur aan den overkant, terwijl hij met een glimlach en eene rilling bij zich zelf zeide:</p>
<p>‘Het is precies iets voor haar om alleen te komen, maar wanneer ze veel pijn heeft gehad, mag er toch wel iemand zijn om haar naar huis te brengen.’</p>
<p>Na tien minuten kwam Jo den trap afdraven met een vuurrood gezicht en het geheele voorkomen van iemand, die pas de eene of andere hevige vuurproef heeft ondergaan. Toen zij den jongenheer zag, scheen zij de ontmoeting alles behalve aangenaam te vinden, en liep hem met een knikje voorbij, maar hij volgde en vraagde medelijdend:</p>
<p>‘Was het heel erg?’</p>
<p>‘Neen, zoo heel erg niet.’</p>
<pb n="177"/>
<p>‘Gij zijt er gauw afgekomen.’</p>
<p>‘Ja, den hemel zij dank!’</p>
<p>‘Waarom zijt gij alleen gegaan?’</p>
<p>‘Ik wilde niet, dat iemand het wist.’</p>
<p>‘Gij zijt het wonderlijkste wezen, dat ik ooit gezien heb. Hoeveel hebt gij er laten trekken?’</p>
<p>Jo keek haar vriend aan, alsof zij hem niet begreep, en begon toen te lachen, alsof zij iets bijzonder grappig vond.</p>
<p>‘Ik wilde er twee uit hebben, maar ik moet tot de volgende week wachten.’</p>
<p>‘Waar lacht gij om? Gij voert iets kwaads in uw schild, Jo!’ zeide Laurie verbijsterd.</p>
<p>‘En gij ook. Wat deedt gij daar, mijnheer, in die biljartkamer?’</p>
<p>‘Ik vraag excuus, juffrouw, het was geen biljartkamer maar eene schermschool, waar ik les in het schermen neem.’</p>
<p>‘Daar ben ik blij om.’</p>
<p>‘Waarom?’</p>
<p>‘Dan kunt gij het mij leeren; en wanneer wjj dan Hamlet spelen, kunt gij Laertes zijn, en dan zullen wij dat gevecht mooi voorstellen.’</p>
<p>Laurie barstte uit in een hartelijk gelach, hetgeen vele voorbijgangers huns ondanks deed glimlachen.</p>
<p>‘Ik zal het u leeren, of wij Hamlet spelen of niet; het is erg prettig, en het zal je eens goed losmaken. Maar ik geloof niet, dat dit de eenige reden was waarom gij zoo gedecideerd zeidet: ‘daar ben ik blij om. Was het wel?’</p>
<p>‘Neen, ik was blij, dat het geen biljartzaal was, omdat ik hoop, dat gij nooit naar zulke plaatsen gaat. Doet gij wel?’</p>
<p>‘Niet dikwijls.’</p>
<p>‘Ik zou willen, dat ge het nooit deedt.’</p>
<p>‘Er steekt niets in, Jo; ik heb thuis wel een biljart, maar er is niets aan, wanneer men geen goede spelers heeft, en daar ik het graag doe, kom ik er soms om een partij met Ned Moffat of een van de andere jongens te spelen.’</p>
<p>‘Och heden, dat spijt mij, want gij zult er al meer en meer van gaan houden, er uwen tijd en uw geld mede verspillen, en net als die akelige jongens worden. Ik hoopte
<pb n="178"/>
dat gij ordentelijk zoudt blijven en een satisfactie voor uwe vrienden,’ zeide Jo, haar hoofd schuddende.</p>
<p>‘Kan een jongmensch zich niet eens eene onschuldige uitspanning veroorloven, zonder zijne aanspraak op ordentelijkheid te verbeuren?’ zeide Laurie, eenigszins geraakt.</p>
<p>‘Dat hangt er van af hoe en waar hij zich die veroorlooft. Ik houd niet van Ned en zijn club, en ik zou willen, dat gij u daar buiten hieldt. Moeder wil niet, dat hij bij ons aan huis komt, ofschoon hij graag zou willen komen, en wanneer gij werdt als hij, zou zij niet meer toestaan, dat wij zoo prettig met elkander bleven omgaan.’</p>
<p>‘Zou zij dat waarlijk niet toestaan?’ vraagde Laurie ongerust.</p>
<p>‘Neen, zij kan dat soort van jonge heeren niet uitstaan, en zij zegt, dat zij ons liever allen in hoededoozen zou pakken, dan ons met hen laten omgaan.’</p>
<p>‘Wel, zij behoeft vooreerst hare hoededoozen nog niet te krijgen; ik ben niet van dat slag en ik verlang er niet toe te behooren, maar ik houd nu en dan eens van een onschuldig pretje, en gij?’</p>
<p>‘Ja, daar heeft niemand iets tegen, amuseer je dus; maar word alsjeblieft niet wild, want dan is er een eind aan al ons pleizier.’</p>
<p>‘Ik zal een driedubbele heilige worden.’</p>
<p>‘Ik houd niet van heiligen, wees maar een eenvoudige oprechte fatsoenlijke jongen, en dan zullen wij u nooit in den steek laten. Ik weet niet, wat ik zou beginnen, als gij deedt zooals de zoon van mijnheer King; hij had overvloed van geld, zoodat hij niet wist, wat hij er mede doen moest, en hij ging drinken en spelen en liep weg, en maakte valsche wissels op den naam van zijn vader, geloof ik, en was zoo slecht mogelijk.’</p>
<p>‘Gij denkt, dat ik waarschijnlijk ook zoo doen zal? Zeer verplicht.’</p>
<p>‘Neen, dat denk ik niet, zeker niet! maar ik hoor groote menschen soms zeggen, dat veel geld te hebben zoo verleidelijk is, en dan zou ik maar wenschen, dat gij arm waart, dan behoefde ik niet ongerust over u te zijn.’</p>
<p>‘Zijt gij ongerust over mij, Jo?’</p>
<p>‘Ja, een beetje, wanneer gij somber en ontevreden kijkt,
<pb n="179"/>
zooals gij soms doet; want gij hebt zulk een vasten wil, en wanneer die eens den verkeerden weg opging, zou het moeilijk zijn u tegen te houden.’</p>
<p>Laurie liep een paar minuten zwijgend voort, en Jo keek hem van ter zijde eens aan, en wenschte dat zij haar mond gehouden had, want zijne oogen zagen knorrig, hoewel hij nog glimlachte, alsof hij met hare waarschuwingen den spot wilde drijven.</p>
<p>‘Zijt gij van plan den geheelen weg over te preeken?’ vraagde hij eindelijk.</p>
<p>‘Natuurlijk niet - waarom?’</p>
<p>‘Wel, als gij dat van plan zijt, stap ik in een omnibus; maar als ge dat niet doet, zou ik liever met u wandelen, en u iets heel gewichtigs vertellen.’</p>
<p>‘Ik zal niet meer preeken, en ik verlang geducht het nieuws te hooren.’</p>
<p>‘Nu, dat is goed, kom dan maar. Het is een geheim, en als ik u dat vertel, moet gij mij het uwe vertellen.’</p>
<p>‘Ik heb er geen,’ begon Jo, maar hield plotseling op, daar zij zich herinnerde, dat zij er wel een had,</p>
<p>‘Gij weet wel beter; gij kunt u niet goed houden; voor den dag er dus mede, of ik vertel u ook niets,’ riep Laurie.</p>
<p>‘Is het uwe een aardig geheim?’</p>
<p>‘Of het, en allemaal omtrent menschen, die gij kent, en zoo grappig! Gij moet het weten, en ik heb al zoo lang van verlangen gebrand om het je te vertellen. Kom, gij moet beginnen.’</p>
<p>‘Gij zult er thuis niet over spreken, niet waar?’</p>
<p>‘Geen woord.’</p>
<p>‘En gij zult mij niet in het geheim er mede plagen?’</p>
<p>‘Ik plaag nooit.’</p>
<p>‘Ja, dat doet gij wel, gij kunt alles, wat gij verlangt te weten, uit de menschen krijgen. Ik weet niet, hoe gij het aanlegt, maar gij zijt een geboren flikflooier.’</p>
<p>‘Dank je, ga maar voort.’</p>
<p>‘Wel, ik heb twee verhalen gebracht aan den uitgever van eene courant, en hij zal mij de volgende week zijn antwoord geven,’ fluisterde Jo in het oor van haren vertrouweling.</p>
<pb n="180"/>
<p>‘Hoera! voor juffrouw March, de beroemde Amerikaansche schrijfster!’ riep Laurie uit, zijn hoed in de lucht gooiend en hem weder opvangend, tot groot vermaak van twee ganzen, vier katten, vijf kippen en een half dozijn Iersche kinderen; want zij waren nu buiten de stad gekomen.</p>
<p>‘Stil, er zal denkelijk niets van komen, maar ik had geen rust, voordat ik het beproefd had, en ik heb er niets van gezegd, omdat ik niet wilde, dat iemand anders teleurgesteld zou worden.’</p>
<p>‘Zij zullen het wel aannemen! Wel Jo, uwe verhalen zijn Skakespeare waardig, vergeleken bij de prullen, die dagelijks gedrukt worden. Zal het niet aardig zijn ze in druk te zien, en zullen wij niet trotsch zijn op onze schrijfster?’</p>
<p>Jo's oogen schitterden, want het is altijd aangenaam, wanneer iemand vertrouwen in ons stelt, en de lof van een vriend doet meer goed dan een half dozijn vleierijen in de courant.</p>
<p>‘Waar is nu <hi rend="i">uw</hi> geheim? Eerlijk opbiechten, Teddy, of ik zal u nooit weêr gelooven,’ zeide zij, terwijl zij haar best deed de schitterende verwachtingen te onderdrukken, die bij een enkel woord van aanmoediging opvlamden.</p>
<p>‘Ik kom misschien in ongelegenheid, wanneer ik het vertel, maar ik heb niet beloofd, dat ik het niet vertellen zou, en dus zal ik het maar doen, want ik voel mij altijd bezwaard, tot dat ik u elk kruimeltje nieuws, dat ik te weten kom, verteld heb. Ik wee, waar Meta's handschoen is.’</p>
<p>‘Is dat alles?’ zeide Jo teleurgesteld, toen Laurie met een zeer geheimzinnig gezicht bleef knikken en knipoogen.</p>
<p>‘Dat is wezenlijk genoeg voor het tegenwoordige, en dat zult gij met mij eens zijn, wanneer gij weet, waar hij is.’</p>
<p>‘Zeg het dan.’</p>
<p>Laurie bukte en fluisterde Jo drie woorden in het oor, die eene komieke verandering te weeg brachten. Zij stond hem eenige oogenblikken verbaasd en misnoegd aan te staren en liep toen voort, terwijl zij op scherpen toon zeide:</p>
<p>‘Hoe weet gij dat?’</p>
<pb n="181"/>
<p>‘Ik heb het gezien.’</p>
<p>‘Waar?’</p>
<p>‘In zijn zak.’</p>
<p>‘Al dien tijd?’</p>
<p>‘Ja, is het niet romantisch?’</p>
<p>‘Neen, het is afschuwelijk!’</p>
<p>‘Vindt gij het niet aardig?’</p>
<p>‘Neen, natuurlijk niet, het is bespottelijk, het mag niet. Lieve deugd! Wat zal Meta er van zeggen!’</p>
<p>‘Ge moogt het niemand vertellen, onthoud dat.’</p>
<p>‘Dat heb ik niet beloofd.’</p>
<p>‘Dat sprak van zelf, en ik heb u vertrouwd.’</p>
<p>‘Wel, dan zal ik het ten minste vooreerst niet doen, maar het stuit mij, en ik zou willen, dat gij het mij niet verteld hadt.’</p>
<p>‘Ik dacht, dat gij het aardig zoudt vinden.’</p>
<p>‘Welke gedachte, dat iemand Meta wil komen weghalen! Neen, dank je.’</p>
<p>‘Gij zult het prettiger vinden, wanneer iemand komt om u weg te halen.’</p>
<p>‘Ik zou het wel eens iemand willen zien probeeren,’ zeide Jo uitdagend.</p>
<p>‘Ik ook,’ zeide Laurie schaterend.</p>
<p>‘Ik ben niet voor geheimen geschikt, geloof ik; het is alsof er een pak op mijn hart ligt, sedert gij mij dat verteld hebt,’ zeide de ondankbare Jo.</p>
<p>‘Loop dan maar eens hard dien heuvel met mij af, dan zult gij wel weder in orde zijn,’ stelde Laurie voor.</p>
<p>Nergens was iemand te zien, de effen dalende weg zag er zoo uitlokkend uit, dat Jo, de verzoeking te sterk vindende, als een pijl uit den boog vooruit vloog, terwijl zij spoedig hoed en kam verloor, en overal haarspelden rondstrooide. Laurie bereikte den eindpaal het eerst en was volkomen voldaan over de uitwerking van zijn voorschrift, want daar kwam zijne Atalanta aanvliegen met fladderende haren, schitterende oogen, blozende wangen, en geen spoor van ontevredenheid meer op het gelaat.</p>
<p>‘Ik wou, dat ik een paard was; dan zou ik in deze heerlijke atmosfeer uren lang kunnen voorthollen, zonder buiten adem te raken. Het was heerlijk, maar ik zie er
<pb n="182"/>
nu ook uit als een vogelverschrikker. Toe, ga al mijn dingen eens oprapen, engel, die gij zijt,’ zeide Jo, nedervallende onder een ahornboom, die het gras met purperen bladeren bezaaide.</p>
<p>Laurie drentelde op zijn gemak terug om de verloren schatten op te zoeken, en Jo stak hare vlechten op, in de hoop, dat niemand voorbij mocht komen, voordat zij weer in orde was. Maar iemand kwam voorbij, en wel niemand anders dan Meta, die er bijzonder damesachtig uitzag in haar beste pakje, want zij had visites gemaakt.</p>
<p>Wat ter wereld doet gij hier,’ zeide zij, terwijl zij hare ontredderde zuster met verbazing beschouwde.</p>
<p>‘Bladeren zoeken,’ zeide Jo, de handvol roode bladeren sorteerende, die zij in der haast had opgeraapt.</p>
<p>‘En haarspelden,’ zeide Laurie, terwijl hij een half dozijn op Jo's schoot wierp. ‘Die groeien hier op den weg, Meta, evenals kammen en bruine stroohoeden.’</p>
<p>‘Gij zijt aan het draven geweest, Jo; hoe <hi rend="i">kon</hi> je dat doen? Wanneer zult ge toch die jongensmanieren laten varen,’ zeide Meta berispend, terwijl zij haar manchetten verschoof en haar lokken gladstreek.</p>
<p>‘Niet voordat ik oud en stijf ben, en een kruk noodig heb. Doe maar niet je best om mij voor den tijd groot te laten worden, Meta; het is erg genoeg, dat gij zoo op eens veranderd zijt; laat mij maar een kind blijven, zoolang ik kan.’</p>
<p>Terwijl zij sprak, boog Jo zich over hare bladeren, om het beven van hare lippen te verbergen; want in den laatsten tijd had zij wel gevoeld, dat Meta spoedig een groot mensch zou worden, en Laurie's geheim maakte haar bevreesd voor de scheiding, die eenmaal komen moest en nu zeer nabij scheen. Hij zag hare ontroering en trachtte Meta's aandacht afteleiden door haar snel te vragen:</p>
<p>‘Waar hebt gij zoo sierlijk uitgedoscht visites gemaakt?’</p>
<p>‘Bij de Gardiners; en Sallie heeft mij alles aangaande het huwelijk van Belle Moffat verteld. Het was heel prachtig en zij zijn den winter in Parijs gaan doorbrengen; denk eens aan hoe heerlijk dat moet zijn!’</p>
<p>‘Benijdt gij haar, Meta?’ zeide Laurie.</p>
<p>‘Ik vrees van ja.’</p>
<pb n="183"/>
<p>‘Daar ben ik blij om,’ mompelde Jo, terwijl zij met een ruk haar hoed opzette.</p>
<p>‘Waarom?’ vraagde Meta verwonderd.</p>
<p>‘Omdat gij, wanneer gij op rijkdom gesteld zijt, nooit hals-over-kop een arm man zult trouwen,’ zeide Jo, hare wenkbrauwen fronsend tegen Laurie, die haar zwijgend trachtte te waarschuwen, om toch niets ondoordacht te zeggen.</p>
<p>‘Ik zal nooit <hi rend="i">hals-over-kop</hi> met iemand trouwen,’ zeide Meta, zoo waardig mogelijk vooruitstappend, terwijl de anderen lachend, fluisterend en met steentjes werpend volgden, en zich ‘aanstelden als kinderen’, zooals Meta bij zich zelve zeide, hoewel zij zeker lust gehad zou hebben mede te doen, wanneer zij niet haar beste japon had aangehad.</p>
<p>Gedurende een paar weken gedroeg Jo zich zoo wonderlijk, dat hare zusters niet wisten, wat van haar te denken. Zij vloog naar de deur, als de postbode schelde, was onvriendelijk jegens den heer Brooke, wanneer zij hem ontmoette, kon soms een heele poos Meta weemoedig zitten aanstaren en dan plotseling opstaan, om haar door elkander te schudden en haar op eene geheimzinnige manier te omhelzen. Laurie en zij maakten altijd allerlei teekens tegen elkander en praatten over ‘vliegende arenden’, totdat de meisjes verklaarden, dat zij beiden hun verstand verloren hadden. Op den tweeden Zaterdag, nadat Jo het venster was uitgeklommen, werd Meta, die bij het venster zat te naaien, verontwaardigd op het zien, hoe Laurie bezig was Jo den geheelen tuin rond te jagen en haar eindelijk in Amy's priëel gevangen nam. Wat daar voorviel kon Meta niet zien, maar luid gelach werd gehoord, gevolgd door een gemurmel van stemmen en een vreeselijk geritsel met couranten.</p>
<p>‘Wat zullen we toch met dat kind doen. Zij zal zich <hi rend="i">nooit</hi> als eene jonge dame gedragen,’ zuchtte Meta, terwijl zij den wedren met een afkeurend gelaat gadesloeg.</p>
<p>‘Dat hoop ik ook niet; zij is zoo grappig en zoo lief, juist zooals zij is,’ zeide Betsy, die nooit liet blijken, dat zij een weinig gegriefd was door Jo's geheimen met een ander.</p>
<pb n="184"/>
<p>‘Het is heel verdrietig, maar wij zullen haar nooit <hi rend="i">comme la fo</hi> kunnen maken,’ voegde Amy er bij, die een paar nieuwe kraagjes voor zich zelve zat te plooien, en haar krullen bijzonder netjes opgemaakt had - twee aangename dingen, die haar een gevoel gaven van buitengewone élegantie en groote-damesachtigheid.</p>
<p>Een paar minuten daarna sprong Jo naar binnen, wierp zich op de canapé en deed alsof zij las.</p>
<p>‘Hebt gij daar iets moois?’ vraagde Meta nederbuigend.</p>
<p>‘Het is maar een verhaaltje, het beteekent niet veel, geloof ik,’ antwoordde Jo, terwijl zij zorgvuldig den naam van het nieuwsblad onzichtbaar hield.</p>
<p>‘Lees het liever hardop, dan amuseert gij ons en hebt zelve ook iets te doen,’ zeide Amy op haar deftigsten toon.</p>
<p>‘Hoe heet het?’ vraagde Betsy, verwonderd dat Jo haar gezicht achter het blad verborgen hield.</p>
<p>‘De schilders-wedstrijd.’</p>
<p>‘Dat lijkt wel aardig; lees het maar,’ zeide Meta.</p>
<p>Na een luid ‘hm! hm!’ en eene diepe ademhaling begon Jo zeer snel te lezen. De meisjes luisterden met belangstelling, want het verhaal was romantisch en eenigszins pathetisch, daar de meeste personen tegen het slot stierven.</p>
<p>‘Dat over dat prachtige schilderij is een mooi eindje,’ zeide Amy, toen Jo ophield.</p>
<p>‘Ik prefereer de liefdesgeschiedenis. Viola en Angelo zijn twee van onze geliefkoosde namen, is dat niet aardig?’ zeide Meta hare oogen afvegende, want de liefdesgeschiedenis was tragisch.</p>
<p>‘Wie heeft het geschreven?’ vraagde Betsy, die een oogenblik Jo's gelaat te zien had gekregen.</p>
<p>De lezeres kwam plotseling overeind, wierp het blad weg, waardoor een vuurrood gelaat voor den dag kwam en antwoordde, met eene kluchtige vermenging van plechtigheid en opgewondenheid, op luiden toon:</p>
<p>‘Uwe zuster!’</p>
<p>‘Gij!’ zeide Meta, haar werk latende vallen.</p>
<p>‘Het is zeer goed,’ zeide Amy kritisch.</p>
<p>‘Ik wist het, ik wist het! O, mijn lieve Jo, ik ben zóó trotsch op u,’ en Betsy vloog op hare zuster toe om haar te omhelzen in hare innige vreugde over dit heerlijk succes.</p>
<pb n="185"/>
<p>Wel, het is niet te beschrijven hoe gelukkig zij allen waren; hoe Meta het niet gelooven wilde, voordat zij de woorden: ‘Josefine March’ wezenlijk in de courant gedrukt zag; hoe genadig Amy de gedeelten, die over de schilderkunst handelden, kritiseerde, en aanwijzingen gaf voor een vervolg, dat ongelukkig niet tot stand kon komen, daar de held en de heldin beiden dood waren; hoe opgewonden Betsy was en danste en zong van pleizier; hoe Hanna binnen kwam en uitriep: ‘Wel lieve ziel, heb ik ooit!’ in groote verbazing over ‘dat gedoe van die Jo;’ hoe trotsch mevrouw March was, toen zij het vernam; hoe Jo met tranen in de oogen lachte, terwijl zij verklaarde, dat het er veel van had, alsof zij een pauw was en dat ze er genoeg van had; en hoe de ‘Vliegende Adelaar’ gezegd kon worden zijne vleugelen triomfantelijk over den huize March te hebben uitgebreid, terwijl het nieuwsblad van hand tot hand ging.</p>
<p>‘Vertel nu eens alles! Wanneer is het gekomen? Hoeveel hebt gij er voor gekregen? Wat <hi rend="i">zal</hi> vader zeggen! Wat zal Laurie lachen!’ riep de familie in éénen adem uit, terwijl zij zich om Jo verdrong, want deze dwaze liefhebbende zielen maakten een jubilee van elke kleine huiselijke vreugde.</p>
<p>‘Houd op met dat gerammel, meisjes, en ik zal ulieden alles vertellen,’ zeide Jo, die wel eens zou willen weten of Miss Burney even trotsch was op haar ‘Evelina’ als zij op haar ‘Schilders-wedstrijd.’ Nadat zij verteld had, hoe zij hare verhalen aan den man gebracht had, voegde Jo er bij: ‘en toen ik het antwoord ging halen, zeide de man, dat hij ze beiden goed vond, maar dat hij eerstbeginnenden niet betaalde, en alleen maar de verhalen in zijn blad plaatste en ze aankondigde. Het was eene goede oefening, zeide hij, en wanneer men vooruitging, kon men overal betaling krijgen. Ik liet hem dus de twee verhalen behouden, en vandaag werd mij dit toegezonden, en Laurie ving mij juist op, toen ik het had, en stond er op het te zien, dat ik dan ook maar toeliet; en hij zeide, dat het goed was, en ik zal meer schrijven, en hij zal maken, dat ik voor het volgende betaald word, en o! - ik <hi rend="i">ben</hi> zoo gelukkig, want mettertijd zal ik misschien in staat zijn mijzelve en de meisjes te onderhouden.’</p>
<pb n="186"/>
<p>Hier geraakte Jo buiten adem, en haar hoofd in de courant verbergende, besproeide zij haar verhaal met een paar natuurlijke tranen; want onafhankelijk te zijn en den lof in te oogsten van hen, die zij lief had, waren de vurigste verlangens van haar hart, en het scheen haar toe, dat dit de eerste stap was naar dat heerlijk einde.</p>
</div>
<div type="chapter">
<head rend="h3">Hoofdstuk XV. <lb/>
Een telegram.</head>
<p>‘November is de onaangenaamste maand van het geheele jaar,’ zeide Margaretha, terwijl zij op een somberen achtermiddag aan het venster stond en in den bevrozen tuin keek.</p>
<p>‘Dat is de reden, waarom ik er in geboren werd,’ zeide Jo peinzend, geheel onbewust van een inktvlak op haar neus.</p>
<p>‘Wanneer nu eens iets heel pleizierigs gebeurde, zouden wij het eene heerlijke maand vinden,’ zeide Betsy, die aan alles, zelfs aan November, eene lichtzijde zag.</p>
<p>‘Misschien, maar in deze familie gebeurt nooit eens iets pleizierigs,’ zeide Meta, die uit haar humeur was. ‘Wij sloven dag aan dag voort zonder eenige verandering en met maar zelden eens een pretje. We konden even goed in een tredmolen zitten.’</p>
<p>‘Lieve deugd, wat zijn we somber!’ riep Jo uit. ‘Het verbaast me niet, arm schaap, want gij ziet, hoeveel pleizier andere meisjes hebben, terwijl gij maar slooft, slooft, slooft, jaar in, jaar uit. O, ik wou, dat ik maar alles voor je regelen kon, zooals voor mijne heldinnen, gij zijt al mooi en goed genoeg, dus dan zou ik u van den eenen of anderen rijken bloedverwant eene groote erfenis laten krijgen; dan zoudt gij voor den dag komen als eene rijke dame, ieder
<pb n="187"/>
die u beleedigd had met den nek aanzien, en op een goeden dag terugkeeren als Barones die of die, in eene wolk van pracht en heerlijkheid.’</p>
<p>‘Op die manier krijgen de menschen tegenwoordig geen erfenissen meer; mannen moeten voor geld werken, en vrouwen moeten voor geld trouwen. Het is eene gruwelijk onrechtvaardige wereld,’ zeide Meta bitter.</p>
<p>‘Jo en ik zullen voor u allen fortuin maken; wacht maar eens tien jaar, en dan zult gij zien, of het niet waar is,’ zeide Amy, die in een hoek ‘modderpastijtjes’ zat te maken, zooals Hanna hare kleine modellen in klei van vogels, vruchten en gezichten noemde.</p>
<p>‘Ik kan niet wachten, en ik vrees, dat ik niet veel vertrouwen stel in inkt en modder, hoewel ik dankbaar ben voor uwe goede bedoelingen.’</p>
<p>Meta zuchtte en keerde zich weder tot den doodschen tuin. Jo kermde en leunde in eene verslagen houding met de beide elbogen op tafel, maar Amy werkte vol vuur door, en Betsy, die aan het andere venster zat, zeide glimlachend: ‘Er zullen dadelijk twee prettige dingen gebeuren; Moedertje komt de straat af en Laurie holt door den tuin, alsof hij iets pleizierigs te vertellen heeft.’</p>
<p>Beiden kwamen binnen, mevrouw March met de gewone vraag: ‘ook een brief van vader, meisjes?’ en Laurie om op zijn onweerstaanbare manier te vragen: ‘hebben niet een paar van u lust in een ritje? Ik heb mathesis zitten blokken, totdat mijn hoofd suf is, en ik ga mijn hersenkas eens opfrisschen door een stevigen toer. Het is een sombere dag, maar niet erg koud, en ik ga Brooke naar huis brengen, dus dan zal het van binnen vroolijk zijn, al is het dat dan ook van buiten niet. Kom Jo, gij en Betsy gaat meê, niet waar?’</p>
<p>‘Natuurlijk, graag!’</p>
<p>‘Zeer verplicht, maar ik ben bezig,’ en Meta haalde haar werkmandje voor den dag, want zij had hare moeder moeten toestemmen, dat het voor haar althans het best was, niet al te dikwijls met den jongen heer uit rijden te gaan.</p>
<p>‘Wij drieën zullen in een minuutje klaar zijn,’ zeide Amy, wegloopende om hare handen te wasschen.</p>
<pb n="188"/>
<p>‘Kan ik iets voor u doen, mevrouw moeder?’ zeide Laurie, terwijl hij leunde op den stoel van mevrouw March en haar aansprak met den liefdevollen toon en blik, dien hij altijd tegen haar bezigde.</p>
<p>‘Neen, dankje, behalve een boodschap naar het postkantoor, als ge zoo vriendelijk wilt zijn, jongenlief. Het is onze gewone dag voor een brief, en de postbode is er niet geweest. Vader is zoo geregeld als de zon, maar misschien is er verhindering op den weg.’</p>
<p>Een harde bel deed zich hooren en een oogenblik daarna kwam Hanna binnen met een brief.</p>
<p>‘Het is zoo'n akelige telegram, mevrouw,’ zeide zij, terwijl zij het papier overhandigde, alsof zij bang was, dat het zou losbarsten en brand maken.</p>
<p>Bij het woord ‘telegram’ greep mevrouw March het haar uit de hand, las de twee regels, die het bevatte en zonk achterover in haren stoel, zoo bleek alsof dat stukje papier haar een kogel door het hart had geschoten. Laurie snelde naar beneden om water te halen, terwijl Meta en Hanna haar ondersteunden en Jo met bevende stem voorlas:</p>
<q rend="bq">Mevrouw March. <lb/>
Uw Echtgenoot is zeer ziek. Kom dadelijk over. <lb/>
<hi rend="sc">S. Hale</hi>. <lb/>
Blank Hospitaal. Washington.</q>
<p>Hoe stil was het in de kamer, terwijl zij ademloos luisterden, hoe donker scheen het eensklaps daarbuiten te worden, en hoe plotseling scheen de geheele wereld te veranderen, terwijl de meisjes zich om hare moeder drongen, met een gevoel, alsof al het geluk en de veiligheid van haar leven op het punt was haar ontrukt te worden. Mevrouw March herstelde zich dadelijk weder; zij las de tijding over en strekte de armen naar hare dochters uit, terwijl zij op een toon, dien zij nimmer vergaten, zeide: ‘Ik zal dadelijk gaan, maar het kan reeds te laat zijn; o kinderen, kinderen! helpt het mij dragen!’</p>
<p>Gedurende eenige minuten hoorde men niets in de kamer dan snikken, vermengd met afgebroken troostwoorden, teedere verzekeringen en hoopvol gefluister, dat in tranen wegstierf. De arme Hanna was de eerste, die tot bedaren kwam en zonder het zelve te weten, de anderen een goed
<pb n="189"/>
voorbeeld gaf; want voor haar was werken het onfeilbare middel tegen droefenissen.</p>
<p>‘God beware den goeden man! Ik wil geen tijd meer verbeuzelen met huilen, maar dadelijk uw goed bij elkander halen, mevrouw,’ zeide zij hartelijk, terwijl zij haar gelaat met haren boezelaar afdroogde, hare mevrouw met hare vereelte hand een warmen handdruk gaf, en aan het werk ging met den ijver van drie personen.</p>
<p>‘Zij heeft gelijk; er is nu geen tijd voor tranen. Weest bedaard, meisjes, en laat mij eens nadenken.’</p>
<p>Zij trachtten bedaard te zijn, de arme kinderen, terwijl hare moeder bleek maar kalm overeind kwam, en hare smart ter zijde zette, om de beste schikkingen te maken.</p>
<p>‘Waar is Laurie?’ vraagde zij, toen zij hare gedachten verzameld had en naging, wat het eerst gedaan moest worden.</p>
<p>‘Hier, mevrouw; o laat mij iets voor u doen!’ riep Laurie uit, terwijl hij haastig uit de andere kamer kwam, waar hij was gebleven, daar hij gevoelde, dat hare eerste droefheid te heilig was, dan dat zelfs zijne oogen die mochten aanschouwen.</p>
<p>‘Zend een telegram, dat ik dadelijk zal komen. De eerstvolgende trein gaat morgen vroeg. Dien zal ik nemen.’</p>
<p>‘Hebt u nog iets? De paarden staan klaar; ik kan overal heengaan - alles doen,’ en hij zag er uit, alsof hij gereed was naar het eindje der wereld te vliegen.</p>
<p>‘Breng een briefje bij tante March. Jo, geef mij die pen en dat papier.’</p>
<p>Jo scheurde den witten kant van een pas beschreven blad af, en plaatste de tafel voor hare moeder, wel wetende, dat het geld voor de lange, droevige reis geleend moest worden, en gevoelende, dat zij alles zou willen doen om iets toe te voegen aan de kleine som voor haren vader.</p>
<p>‘Ga nu, beste jongen; maar krijg nu maar geen ongeluk door buitensporig hard te rijden; dat behoeft niet.’</p>
<p>Deze waarschuwing had mevrouw March kunnen sparen, want vijf minuten later stoof Laurie op zijn eigen harddraver voorbij, rijdende alsof zijn leven er mede gemoeid was.</p>
<pb n="190"/>
<p>‘Jo, ga naar de vergadering en zeg mevrouw King, dat ik niet komen kan. Haal onderweg deze dingen. Ik zal ze opschrijven; zij zijn misschien noodig en ik moet alles zooveel mogelijk bij mij hebben. De hospitalen zijn niet altijd goed voorzien. Betsy, ga een paar flesschen ouden wijn vragen aan den heer Laurence, ik ben niet te trotsch om iets voor vader te vragen; hij zal van alles het beste hebben. Amy, zeg aan Hanna, dat zij den zwarten koffer van boven haalt, en Meta, help mij mijn goed krijgen, want ik ben half van streek.</p>
<p>En geen wonder dat de arme vrouw van streek was met schrijven, denken en aanwijzingen geven, en Meta smeekte haar een oogenblik stil in hare kamer te gaan zitten, terwijl zij werkten. Allen vlogen uit elkander als bladeren voor den wind, en het rustig gelukkig huisgezin was plotseling opgebroken, alsof het papier eene boosaardige tooverroede was geweest.</p>
<p>De heer Laurence kwam onverwijld met Betsy terug en bracht alle verkwikkingen voor den zieke mede, die hij kon verzinnen, en beloofde gedurende de afwezigheid der moeder voor de meisjes te zullen zorgen, hetgeen haar zeer geruststelde. Er was niets, wat hij niet aanbood, van zijn eigen kamerjapon, tot zijn geleide toe. Maar dit laatste was onmogelijk. Mevrouw March wilde er niet van hooren, dat de oude heer die lange reis zou ondernemen, hoewel zij eerst zeer verlicht scheen, toen hij er van sprak, want wanneer men angstig is, is men niet zeer geschikt om te reizen. Hij zag den blik, fronste de wenkbrauwen, wreef zijne handen en stond plotseling op, zeggende dat hij dadelijk zou terug komen. Niemand had meer tijd om aan hem te denken, totdat Meta, die met een paar overschoenen in de eene, en een kopje thee in de andere hand den gang doorliep, plotseling stuitte op den heer Brooke.</p>
<p>‘Welk een droevig nieuws, juffrouw March,’ zeide hij op vriendelijken, kalmen toon, die haren onrustigen geest zeer weldadig toeklonk. ‘Ik kom om uwe moeder mijn geleide aan te bieden. De heer Laurence heeft iets voor mij te doen in Washington, en het zal mij eene groote voldoening zijn, wanneer ik haar daar van dienst kan wezen.’</p>
<pb n="191"/>
<p>De overschoenen vielen op den grond, en bijna volgde de thee hun voorbeeld, terwijl Meta hem de hand reikte, met een gelaat zoo vol dankbaarheid, dat de heer Brooke zich ruimschoots beloond zou achten voor een nog veel grooter opoffering, dan die van wat tijd en gemak.</p>
<p>‘Wat zijt gij allen vriendelijk. Moeder zal het zeker aannemen; en het is zulk eene rust te weten, dat er iemand bij haar is, die voor haar zorgen zal. Ik dank u, ik dank u zeer!’</p>
<p>Meta sprak ernstig en vergat zichzelve geheel, totdat een zeker iets in den blik van de bruine oogen haar deed bedenken, dat de thee koud kon worden, waarop zij hem binnen liet gaan en zeide, dat zij hare moeder roepen zou.</p>
<p>Alles was geregeld, toen Laurie terugkwam met een briefje van tante March, met de gevraagde som en een paar regels om te melden, dat zij altijd wel gezegd had, dat het bespottelijk was voor March om zich bij het leger te voegen, en altijd voorspeld had, dat zij er spijt van zouden hebben, en dat zij hoopte, dat men een anderen keer naar haren raad zou luisteren. Mevrouw March wierp het briefje in het vuur, stak het geld in haar zak, en ging met vast opeengedrukte lippen voort met hare toebereidselen, op eene manier, die Jo zou begrepen hebben, wanneer zij er bij was geweest.</p>
<p>De korte namiddag liep ten einde; al de boodschappen waren gedaan; Meta en hare moeder waren druk bezig met eenig naaiwerk, dat noodig gedaan moest worden, terwijl Betsy en Amy voor de thee zorgden, en Hanna met vliegende vaart stond te strijken, maar nog kwam Jo niet tehuis. Men begon ongerust te worden; en Laurie ging uit om haar op te zoeken, want niemand kon weten welken nieuwen inval Jo nu in het hoofd mocht gekregen hebben. Hij liep haar evenwel mis, en zij kwam weldra binnenstappen met eene vreemde uitdrukking op haar gelaat, eene mengeling van dwaasheid en vrees, voldoening en spijt, die de familie evenzeer verbaasde als het rolletje banknoten, dat zij voor hare moeder neerlegde, terwijl zij op aangedanen toon zeide: ‘dit is mijne bijdrage om vader al het noodige te verschaffen en hem naar huis te brengen.’</p>
<p>‘Maar kind, waar hebt gij dit gekregen? vijfentwintig
<pb n="192"/>
dollars! Jo, ik hoop, dat gij niets overijlds gedaan hebt!’</p>
<p>‘Neen, het is eerlijk het mijne, ik heb het niet gebedeld, geleend of gestolen. Ik heb het verdiend en ik geloof niet, dat u mij beknorren zult, want ik heb slechts verkocht, wat van mij was.’</p>
<p>Terwijl zij sprak, zette Jo haar hoed af en een algemeene uitroep was er het gevolg van, want haar dik haar was afgeknipt.</p>
<p>‘Uw haar! uw mooie haar!’ ‘O Jo, hoe kondt gij dat doen, uw eenige schoonheid!’ ‘Mijn lieve kind, dit was niet noodig geweest.’ ‘Zij lijkt niets meer op mijn oude Jo, maar ik heb er haar des te liever om.’</p>
<p>Terwijl allen door elkander liepen en Betsy het beroofde hoofdje teeder kuste, nam Jo een onverschillig voorkomen aan, dat evenwel niemand misleidde, en zeide, terwijl zij de korte lokken opstreek en haar best deed om te kijken, alsof zij het pleizierig vond: ‘het heil van de natie is er niet meê gemoeid; jammer dus maar niet, Betsy. Het zal goed zijn voor mijne ijdelheid, ik werd te trotsch op mijne pruik. Het zal mijn hersens opfrisschen, dat er niet meer zoo'n vracht op drukt; mijn hoofd voelt heerlijk licht en koel; en de kapper zeide, dat ik spoedig een krullebol zou hebben, dat jongensachtig en netjes zal staan, en gemakkelijk is om in orde te houden. Ik ben zeer voldaan, neem dus als 't u blieft het geld, en laat ons gaan soupeeren.’</p>
<p>‘Vertel mij er alles van, Jo; <hi rend="i">ik</hi> ben niet geheel voldaan, hoewel ik niet op u kan knorren, want ik weet, hoe gewillig gij uwe ijdelheid, zooals gij het noemt, hebt opgeofferd aan uwe liefde. Maar lieveling, het was niet noodig, en ik vrees, dat het u spoedig berouwen zal,’ zeide mevrouw March.</p>
<p>‘Neen, dat zal het niet,’ zeide Jo beslist, terwijl zij zich verlicht voelde, dat zij om hare buitensporigheid niet geheel werd veroordeeld.</p>
<p>‘Hoe kwaamt gij er toe?’ vroeg Amy, die even lief haar hoofd als haar mooie lokken zou willen missen.</p>
<p>‘Wel, ik brandde van verlangen om iets voor vader te doen,’ zeide Jo, terwijl zij om de tafel gingen zitten, want gezonde jonge menschen kunnen zelfs in de grootste droefheid eten. ‘Ik haat het leenen evenzeer als moeder, en ik wist,
<pb n="193"/>
dat tante March zou zeuren, dat doet zij altijd, al vraagt men haar maar om een cent. Meta had haar vierendeel jaars salaris geheel voor de huur gegeven, en ik had voor het mijne alleen kleêren voor mijzelve gekocht; ik voelde mij dus heel zondig en was vast van plan wat geld op te loopen, al zou ik er ook mijn neus voor hebben moeten verkoopen.’</p>
<p>Gij behoeft u niet zondig te voelen, mijn kind, want gij hadt geen winterkleederen, en gij hebt ze zoo eenvoudig mogelijk voor uw eigen zuur verdiend geld gekocht,’ zeide mevrouw March met een blik, die Jo's hart goed deed.</p>
<p>‘Ik had er in het eerst volstrekt geen idée op om mijn haar te gaan verkoopen, maar ik liep al maar te denken, wat ik toch zou kunnen doen, en ik kreeg bijna lust om mijzelve maar eens goed uit een van die groote magazijnen te bedienen. Voor het venster van een kapper zag ik haarvlechten hangen met den prijs er aan, en een zwarte staart, die wel wat langer maar niet zoo dik was als de mijne, kostte veertig dollars. Op eens viel het mij in, dat ik toch iets bezat, dat geld waard was, en zonder er verder over na te denken, stapte ik naar binnen en vraagde of men hier haar kocht, en wat men voor het mijne zou willen geven.’</p>
<p>‘Ik weet niet, hoe gij het durfdet doen,’ zeide Betsy op een toon vol ontzag.</p>
<p>‘O, het was een klein mannetje, dat er uitzag, alsof hij van zijn leven niet anders deed dan zijn haar parfumeeren. Hij keek eerst heel verbaasd, alsof hij niet gewoon was, dat meisjes zijn winkel binnenstormden om te vragen, of hij haar wilde koopen. Hij zeide, dat hij volstrekt niet op het mijne gesteld was; het was de modekleur niet, en hij betaalde nooit veel voor levend haar; het werd pas geld waard door de bewerking. Het werd laat, en ik was bang, dat wanneer ik het niet dadelijk deed, er niet meer van komen zou, en gij weet, wanneer ik eens iets begin, heb ik er een hekel aan het op te geven; ik smeekte hem dus het te koopen, en vertelde hem, waarom ik zoo'n haast had. Het was laf misschien, maar het scheen hem te treffen, want ik werd nog al opgewonden en vertelde de zaak op mijn holderdebolder manier, en zijne vrouw hoorde het en zeide zoo vriendelijk:</p>
<pb n="194"/>
<p>‘Neem het maar, Thomas, om de jonge dame genoegen te doen; ik zou morgen aan den dag hetzelfde willen doen voor Jimmy, zoolang ik nog een spiertje haar over had.’</p>
<p>‘Wie was Jimmy?’ vraagde Amy, die graag dadelijk van alles uitleg had.</p>
<p>‘Haar zoon, zeide zij, die ook in het leger is. Wat voelt men zich door zoo iets eigen met vreemden, niet waar? Zij praatte al maar door, terwijl haar man knipte, en leidde daardoor mijn gedachten kostelijk af.’</p>
<p>‘Vondt ge het niet vreeselijk, toen de schaar er voor 't eerst ingezet werd?’ vraagde Meta, met eene huivering.</p>
<p>‘Ik wierp nog een laatsten blik op mijn haar, terwijl de man zijn dingen kreeg, en dat was alles. Ik behoef nooit te schreien over zulke kleinigheden; maar ik moet toch zeggen, dat het mij een wonderlijk gevoel gaf, toen ik mijn lieve oude haar op de tafel zag liggen, en niets dan de korte ruige staartjes op mijn hoofd voelde. Het was mij net, alsof mij een arm of een been was afgezet. De vrouw zag, dat ik er naar keek, en gaf mij eene lange lok om te bewaren. Die zal ik aan u geven, moedertje, om u aan mijne vorige pracht te herinneren, want een kroeskop is zoo gemakkelijk, dat ik niet denk, dat ik ooit weer lange manen zal laten groeien.’</p>
<p>Mevrouw March wond de golvende kastanjebruine lok in elkander en legde haar met eene andere, eene korte grijze, weg in haren lessenaar. Zij zeide slechts: ‘dankje, lieveling,’ maar een zeker iets in haren blik deed de meisjes van onderwerp veranderen, en zoo opgeruimd mogelijk doorpraten over de vriendelijkheid van den heer Brooke, de waarschijnlijkheid, dat het den volgenden dag mooi weêr zou zijn, en den heerlijken tijd, dien zij zouden hebben, als vader thuis kwam om opgepast te worden.</p>
<p>Niemand verlangde naar bed, toen mevrouw March te tien ure het laatste stuk verstelwerk nederlegde en zeide: ‘komt meisjes.’ Betsy ging naar de piano en speelde vaders lievelingsgezang; allen begonnen vol moed, maar raakten een voor een van streek, zoodat ten laatste Betsy alleen van ganscher harte bleef zingen, want voor haar was muziek altijd een goede troosteres.</p>
<p>‘Gaat naar bed en praat niet meer, want wij moeten
<pb n="195"/>
vroeg opstaan en hebben wel al den slaap noodig, dien wij krijgen kunnen. Goeden nacht, mijn lieve kinderen,’ zeide mevrouw March, toen het gezang ten einde was, want niemand verlangde een tweede aan te heffen.</p>
<p>Zij kusten haar zwijgend en gingen zoo stil naar bed, alsof de dierbare zieke in de andere kamer lag. Betsy en Amy vielen spoedig in slaap, ondanks de groote droefheid, maar Meta lag wakker, vervuld van de ernstigste gedachten, die zij nog ooit in haar jong leven had overdacht. Jo lag onbewegelijk, en hare zuster meende, dat zij sliep, toen een gesmoorde snik en het voelen van eene betraande wang haar deed uitroepen:</p>
<p>‘Lieve Jo, wat is er? Schreit gij om vader?’</p>
<p>‘Neen, nu niet.’</p>
<p>‘Waarom dan?’</p>
<p>‘Mijn - mijn haar,’ barstte de arme Jo uit, terwijl zij vergeefsche pogingen deed om hare aandoening in haar kussen te smoren.</p>
<p>Dit klonk Meta alles behalve grappig toe, en zij kuste en liefkoosde de bedroefde heldin zoo teeder mogelijk.</p>
<p>‘Het spijt me niet,’ zeide Jo al snikkende. ‘Ik zou het morgen weêr doen, als ik kon. Het is alleen maar het zelfzuchtig, ijdel gedeelte van mijn hart, dat nu zoo gaat zitten schreien. Vertel het aan niemand, want het is nu weêr over. Ik dacht, dat gij in slaap waart, en dat ik dus wel eens even in 't geheim kermen mocht over mijne eenige schoonheid. Hoe komt gij zoo wakker te liggen?’</p>
<p>‘Ik kan niet slapen, ik ben zoo ongerust,’ zeide Meta.</p>
<p>‘Denk dan aan iets pleizierigs, en dan zult ge wel gauw onder zeil gaan.’</p>
<p>‘Dat heb ik al geprobeerd, maar ik ben zoo klaar wakker als ooit.’</p>
<p>‘Waar hebt gij aan gedacht?’</p>
<p>‘Aan mooie gezichten, oogen vooral,’ zeide Meta stilletjes glimlachend in het donker.</p>
<p>‘Van welke kleur van oogen houdt gij het meest?’</p>
<p>‘Van bruine - dat is te zeggen - blauwe zijn het liefelijkst.’</p>
<p>Jo lachte, en Meta gebood haar op scherpen toon niet meer te praten, beloofde haar toen zeer lieftallig, dat zij
<pb n="196"/>
haar haar zou papillotten, en viel toen in slaap om van haar luchtkasteel te droomen.</p>
<p>De klok sloeg middernacht, en het was doodstil in de kamers, toen eene gedaante zachtkens van bed tot bed gleed, hier eene deken recht leggende, daar een kussen verschikkende, en terwijl zij lang en teeder de slapende gezichtjes beschouwde, op ieder een zwijgenden kus drukte, het hart vol van de sprakelooze maar vurige gebeden, die slechts eene moeder kan opzenden. Toen zij het gordijn ophaalde om in den somberen nacht naar buiten te kijken, brak de maan plotseling door de wolken en scheen haar toe als een helder vriendelijk gelaat, dat haar zachtkens toefluisterde: ‘Houd moed, beproefde ziel, er is altijd licht achter de wolken.’</p>
</div>
<div type="chapter">
<head rend="h3">Hoofdstuk XVI. <lb/>
Brieven.</head>
<p>In de koude grijze morgenschemering staken de zusters hare lamp aan en lazen haar hoofdstuk met een tot nog toe ongekenden ernst, want nu de schaduw van wezenlijke droefheid op haar was gevallen, beseften zij eerst recht, hoe rijk aan zonneschijn haar leven was geweest. De kleine boekjes waren vol woorden van hulp en troost, en terwijl zij zich aankleedden, kwamen zij overeen, blijmoedig en hoopvol afscheid te nemen, en hare moeder de reis te laten aanvaarden, zonder haar door tranen of klachten te bedroeven. Alles scheen zoo vreemd, toen zij naar beneden gingen; buiten alles zoo donker en stil, binnen overal licht en beweging. Op dit vroege uur zag het ontbijt er zoo wonderlijk uit, en zelfs Hanna's gezicht was zoo onnatuurlijk, zooals zij door de keuken vloog met haar nachtmuts op.
<pb n="197"/>
De groote koffer stond klaar in den gang, moeders hoed en shawl lagen op de canapé, en moeder zelf zat daar en deed haar best om iets te eten, maar zag zoo bleek en afgemat door slapeloosheid en angst, dat het de meisjes veel moeite kostte hare belofte te houden. Meta's oogen stonden gedurig, voordat zij het wist, vol tranen; Jo moest meer dan eens haar gelaat in den keukenhanddoek verbergen, en op het gezicht van de kleine meisjes lag eene ernstige verwonderde uitdrukking, alsof droefheid nog nieuw voor haar was. Niemand sprak veel, maar toen de tijd van scheiden naderde, en zij op het rijtuig zaten te wachten, zeide mevrouw March tot de meisjes, die allen om haar heen bezig waren, de eene met het vouwen van haar shawl, de andere met het strikken van hare keellinten, de derde met het aantrekken van hare overschoenen, en de vierde met het toemaken van haar reistasch:</p>
<p>‘Kinderen, ik laat u achter aan Hanna's zorg en in de hoede van den heer Laurence; Hanna is de getrouwheid zelve, en onze goede buurman zal over u waken, alsof gij zijne eigene dochters waart. Ik ben niet bang voor ulieben, maar ik zou gaarne zien, dat gij deze droefheid op de rechte manier beschouwdet. Gaat, als ik vertrokken ben, niet zitten treuren of klagen, en denkt niet, dat gij getroost zult worden, wanneer gij niets uitvoert en alles tracht te vergeten. Gaat als naar gewoonte met uwe bezigheden voort, want werk is een groote troost. Blijft hopen en werken; en wat er ook gebeure, bedenkt, dat gij nooit geheel vaderloos kunt zijn.’</p>
<p>‘Ja moeder.’</p>
<p>‘Meta, lieve, wees voorzichtig, pas op uwe zusters, raadpleeg Hanna, en wanneer gij geen raad weet met het een of ander, ga dan naar den heer Laurence. Jo, wees geduldig, word niet moedeloos, en doe geen overijlde dingen; schrijf mij dikwijls en wees mijn flinke dochter, die altijd gereed is ons allen te helpen en op te beuren. Betsy, troost u met uwe muziek, en wees getrouw in uwe kleine huiselijke plichten, en gij Amy, help allen zooveel mogelijk, wees gehoorzaam en blijf tevreden en rustig thuis.’</p>
<p>‘Wij zullen het doen, moeder, dat belooven wij u.’</p>
<p>Het geratel van een naderend rijtuig deed allen opschrik-<pb n="198"/>ken en luisteren. Nu kwam het moeilijk oogenblik, maar de meisjes stonden het moedig door; niemand schreide, niemand liep weg, niemand uitte klachten, hoewel hare harten zeer bezwaard waren bij het zenden van liefdevolle groeten aan haren vader, terwijl zij ondertusschen bedachten, dat het mogelijk reeds te laat was, om ze hem te kunnen overbrengen. Kalm kusten zij hare moeder vaarwel, teeder omhelsden zij haar en trachtten haar vroolijk na te wuiven, terwijl zij wegreed.</p>
<p>Laurie en zijn grootvader kwamen overloopen om haar te zien wegrijden, en de heer Brooke zag er zoo sterk en verstandig en vriendelijk uit, dat de meisjes hem zonder uitstel ‘mijnheer Edelmoed’ doopten.</p>
<p>‘Vaartwel, mijne lievelingen! God zegene en behoede ons allen!’ fluisterde mevrouw March, terwijl zij het eene dierbare gezichtje na het andere kuste, en zoo spoedig mogelijk in het rijtuig stapte.</p>
<p>Toen de wagen voortrolde, kwam de zon van achter de wolken, en toen zij omkeek, zag zij hare heldere stralen als een goed voorteeken rusten op het groepje bij het hek. Zij zagen het ook en glimlachten en wuifden met de hand, en het laatste, wat zij bij het omgaan van den hoek aanschouwde, was de vier blijmoedige gezichtjes en daar achter als eene soort van lijfwacht de oude heer Laurence, de trouwe Hanna en de hartelijke Laurie.</p>
<p>‘Wat is iedereen vriendelijk voor ons,’ zeide zij, zich tot den jongen man wendend, in wiens gelaat zij een nieuw bewijs van hare woorden vond, door het teeder medegevoel, dat er op stond te lezen.</p>
<p>‘Ik zou niet weten, hoe iemand dat kon laten,’ antwoordde de heer Brooke en lachte zoo aanstekelijk, dat mevrouw March een glimlach niet bedwingen kon, en zoo begon de reis onder de goede voorteekenen van zonneschijn, glimlachjes en vroolijke woorden.</p>
<p>‘Ik heb een gevoel, alsof er eene aardbeving geweest is,’ zeide Jo, toen de buren naar huis waren gegaan om te ontbijten, en de meisjes wat gingen rusten en zich verfrisschen.</p>
<p>‘Het is, alsof het halve huis uitgestorven is,’ voegde Meta er somber bij.</p>
<pb n="199"/>
<p>Betsy opende den mond om ook iets te zeggen, maar kon slechts wijzen naar den stapel net gemaasde kousen, die op moeders tafel lag, als een bewijs hoe zij nog in de laatste gejaagde oogenblikken aan haar had gedacht en voor haar had gewerkt. Het was maar eene kleinigheid, maar het trof haar in het diepst van de ziel, en in spijt van al hare moedige voornemens, barstten zij allen uit en schreiden bitter.</p>
<p>Hanna was zoo verstandig van ze maar eerst eens te laten uitschreien; en toen de bui scheen op te klaren, kwam zij haar te hulp, gewapend met eene koffiekan.</p>
<p>‘Nu mijn lieve jongejuffrouwen, bedenkt nu eens wat uwe ma gezeid heeft van niet te treuren, kom laten we allemaal een kopje troost drinken en dan aan 't werk gaan en een eer zijn voor de familje.’</p>
<p>Koffie was eene tractatie, en Hanna toonde veel overleg te hebben, door ze dezen morgen te zetten. Niemand kon hare aanmoedigende knikjes of den welriekenden geur uit de tuit van de koffiekan weerstand bieden. Zij schoven aan de tafel, verwisselden hare zakdoeken voor servetten, en waren binnen tien minuten allen weêr op streek.</p>
<p>‘Blijf hopen en werken’ dat is ons motto; laat ons eens zien, wie dat het best onthoudt. Ik zal als naar gewoonte naar tante March gaan; maar o, wat zal zij zeuren!’ zeide Jo, die met vernieuwden moed van haar kopje zat te genieten.</p>
<p>‘Ik zal naar mijne vrienden King gaan, hoewel ik veel liever thuis zou blijven, om hier een oog op alles te houden,’ zeide Meta, wenschende, dat zij hare oogen niet zoo rood geschreid had.</p>
<p>‘Dat is niet noodig; Betsy en ik kunnen zeer goed huishouden,’ zeide Amy, met een gewichtig air.</p>
<p>‘Hanna zal ons wel zeggen, wat wij doen moeten; en wij zullen zorgen, dat alles netjes in orde is, tegen dat gijlieden thuis komt,’ voegde Betsy er bij, terwijl zij zonder uitstel theedoek en spoelkom kreeg.</p>
<p>‘Ik vind droefheid zeer belangwekkend,’ zeide Amy, terwijl zij in gedachten een hapje suiker nam.</p>
<p>De meisjes konden zich niet weêrhouden te lachen, en dat deed haar goed, hoewel Meta het hoofd schudde tegen de jonge dame, die troost kon vinden in den suikerpot.</p>
<pb n="200"/>
<p>Een blik op de trommeltjes maakte Jo weder ernstig, en toen het tweetal op haar dagelijksch werk uitging, zagen zij treurig om naar het venster, waar zij altijd gewoon waren het gelaat van hare moeder te zien. Dat was verdwenen; maar Betsy had gedacht aan de oude gezellige gewoonte, en daar stond zij te knikken, te knikken - als een rooskleurig mandarijntje.</p>
<p>‘Dat is juist iets voor mijn Bets!’ zeide Jo, met een dankbaar gelaat haren hoed zwaaiende. ‘Vaarwel, Grietje; ik hoop, dat de Kings vandaag niet zullen drenzen. Tob niet over vader, lievertje,’ voegde zij er bij, terwijl zij scheidden.</p>
<p>‘En ik hoop, dat tante March niet zal zeuren. Uw haar staat goed en het is heel jongensachtig en netjes,’ zeide Meta, terwijl zij haar best deed niet te lachen om het krullebolletje, dat zoo grappig klein scheen bij de lange gedaante van hare zuster.</p>
<p>‘Dat is mijn eenige troost’ zeide Jo, aanslaande à la Laurie, terwijl zij een gevoel had als een geschoren schaap op een winterdag.</p>
<p>De tijding van den kranke was zeer geruststellend; want hoewel hij gevaarlijk ziek was, had de tegenwoordigheid van de beste en teederste verzorgster hem reeds veel goed gedaan. De heer Brooke zond elken dag een bulletin, dat met den dag hoopvoller werd, en als hoofd des huisgezins stond Meta er op de tijding te mogen voorlezen. In het eerst verlangde ieder om het zeerst te schrijven, en volgepropte enveloppes werden zorgvuldig in de bus gestoken door een van de zusters, die zich zeer gewichtig voelden door die Washingtonsche correspondentie. Daar deze pakketten soms karakteristieke brieven van de geheele familie bevatten, willen wij de verzending een oogenblik vertragen en ze eens lezen:</p>
<q rend="bq">Mijne liefste Moeder, <lb/>
Ik kan u onmogelijk zeggen, hoe gelukkig uw laatste brief ons gemaakt heeft, want het was zulk goed nieuws, dat wij er om moesten lachen en schreien tegelijk. Wat is de heer Brooke vriendelijk, en hoe gelukkig is het, dat de zaken van den heer Laurence hem zoolang te Washington ophouden, daar hij u en vader van zooveel dienst is. De
<pb n="201"/>
meisjes zijn allen zoo goed als goud. Jo helpt mij met het naaien en staat er op, alle moeilijke dingen te doen. Ik zou bang zijn, dat zij zich overwerkte, wanneer ik niet wist, dat haar ‘ijverige bui’ niet lang zal duren. Betsy is met al haar bezigheden zoo geregeld als de klok, en vergeet nooit, wat u haar gezegd hebt. Zij treurt erg om vader, en ziet altijd ernstig, behalve wanneer zij voor haar piano zit. Amy is heel gehoorzaam aan mij en ik draag goed zorg voor haar. Zij maakt zelve haar haar op en ik leer haar knoopsgaten maken en kousen mazen. Zij doet zeer haar best en ik denk, dat u blij zult zijn over hare vorderingen, wanneer u terug komt. De heer Laurence houdt de wacht over ons als een oude klokhen, zegt Jo, en Laurie is heel vriendelijk en buurmanachtig. Hij en Jo houden ons vroolijk, want nu en dan zijn wij vrij triestig en voelen ons net weezen, nu gij en vader zoo ver weg zijt. Hanna is een ware heilige; zij bromt nooit en noemt mij ‘juffrouw Margaretha,’ heel gepast, vindt u niet? en zij behandelt mij met eerbied. We zijn allen wel en druk aan het werk, maar wij verlangen dag en nacht naar uwe terugkomst. Kus vader zoo hartelijk mogelijk voor mij en geloof mij altijd <lb/>
Uw eigen Meta.</q>
<p>Deze brief, netjes op geparfumeerd papier geschreven, vormde een groot contrast met den volgenden, die op een groot vel mailpapier was gekrabbeld, en versierd met vlekken en allerlei soort van krullen en langstaartige letters:</p>
<q rend="bq">Mijn engelachtig Moedertje, <lb/>
Driemaal hoera voor dien goeden ouden vader. Brooke is een juweel om zoo dadelijk te telegrafeeren en ons de eerste minuut de beste dat hij beter werd, dit te laten weten. Ik vloog naar den zolder toen de brief kwam, en trachtte God te danken, dat hij zoo goed voor ons was; maar ik kon slechts schreien en zeggen, ‘ik ben blij, ik ben blij!’ Was dat niet even goed als een geregeld gebed? Want er waren er wel honderd in mijn hart. Wij hebben zulk een grappig leventje, en nu kan ik er pleizier van hebben, want iedereen is zoo wanhopig goed, het is alsof wij in een nest van tortelduiven leven. U zoudt lachen als u Meta
<pb n="202"/>
aan het hoofd van de tafel zag zitten en haar best doen om moederlijk te zijn. Zij wordt met den dag mooier, en tusschenbeiden ben ik verliefd op haar. De kinderen zijn ware aartsengelen, en ik - wel ik ben Jo, en zal nooit iets anders zijn. O, ik moet u vertellen, dat ik bijna ruzie met Laurie gehad heb. Ik zeide hem mijne opinie over eene kleinigheid, en hij was beleedigd. Ik had gelijk, maar ik sprak op een verkeerde manier en hij ging naar huis en zeide, dat hij niet terug wilde komen, voordat ik vergeving gevraagd had. Ik bedankte daarvoor en werd woedend. Het duurde den ganschen dag; ik voelde mij ongelukkig en verlangde zeer naar u. Laurie en ik zijn beiden zoo trotsch, en vergeving vragen is moeilijk; maar ik dacht dat hij wel komen zou, want ik <hi rend="i">had</hi> gelijk. Hij kwam niet, en juist 's avonds herinnerde ik mij wat u zeidet, toen Amy in het water viel. Ik las in mijn boekje, bedaarde, besloot de zon niet over mijn toorn te doen ondergaan, en ging naar Laurie om hem te zeggen, dat het mij speet. Bij het hek kwam ik hem tegen, hij kwam met hetzelfde doel. Wij lachten beiden, vraagden elkander vergeving, en gevoelden ons weêr goed en gelukkig.’ <lb/>
‘Gisteren maakte ik een ‘vaars’ terwijl ik met Hanna de wasch deed; en daar vader van mijne krabbelarijen houdt, sluit ik het in om hem te ammuseeren. Geef hem de hartelijkst mogelijke omhelzing en kus u zelf twaalf maal voor uw <lb/>
Robbedoes Jo.</q>
<lg type="poem">
<head>Zeepsop-lied.</head>
<l>O zeepsop! te midden van 't spattend schuim,</l>
<l rend="; 1tab">Stijg' vroolijk mijn lied naar omhoog.</l>
<l>Ik wiesch met ijver, ik klopte en ik wrong,</l>
<l rend="; 1tab">Schoon 't nat ook om d' ooren mij vloog.</l>
<l>Nu hang ik de kleeren op in den wind,</l>
<l rend="; 1tab">Die maakt, met de zon, ze wêer droog.</l>
<pb n="203"/>
<l>Och zeepsop! konden w' ons hart, zoo bevlekt,</l>
<l rend="; 1tab">Ook duchtig eens doen in de wasch.</l>
<l>Dat water en lucht met hun toovrende macht</l>
<l rend="; 1tab">Zoo zuiver ons maakten als glas.</l>
<l>Dan had op aarde voorzeker ook plaats</l>
<l rend="; 1tab">Het heerlijkste schoonmaakgeplas.</l>
<l>&nbsp;</l>
<l>Langs 't pad van een waarlijk nuttig bestaan</l>
<l rend="; 1tab">Bloeit vrede toch immers altijd.</l>
<l>Een werkzaam persoon heeft wel anders te doen</l>
<l rend="; 1tab">Dan denken aan smart of aan spijt.</l>
<l>En zorgen worden gemakkelijk verjaagd</l>
<l rend="; 1tab">Door hem, die schrobt op zijn tijd.</l>
<l>&nbsp;</l>
<l>'k Ben blij, dat iederen volgenden dag</l>
<l rend="; 1tab">Een taak mij weer op is gelegd;</l>
<l>Zij maakt mij gezond en hoopvol en flink,</l>
<l rend="; 1tab">Zoodat mijn geweten mij zegt:</l>
<l>‘O hoofd, mijmer vrij, o hart, gevoel voort,</l>
<l rend="; 1tab">Maar, hand, breng gij alles terecht!’</l>
</lg>
<q rend="bq">Lieve Moeder, <lb/>
Er is voor mij alleen nog maar plaats om u even goeden dag te zeggen, en u een paar gedroogde viooltjes te zenden, van het plantje, dat ik zoo zorgvuldig in huis heb gehouden, om ze aan vader te laten zien. Ik lees elken morgen, doe den heelen dag mijn best om goed te zijn, en zing mij in slaap met vaders lied. Ik kan nu niet zingen ‘Heerlijk land’, want dan moet ik schreien. Iedereen is heel vriendelijk, en wij zijn zoo gelukkig als wij zonder u kunnen zijn. Amy moet de rest van het blaadje hebben, dus eindig ik. Ik heb niet vergeten de handvatsels in te wikkelen, en elken dag wind ik de klok op en lucht ik de kamers. <lb/>
Kus vader op de wang, die hij de mijne noemt. O, kom toch spoedig terug bij <lb/>
Uwe liefhebbende <lb/>
kleine Betsy.</q>
<q rend="bq">Ma chère Maman, <lb/>
‘Wij zijn allen wel, ik leer altijd mijn les en streef nooit de meisjes tegen, Meta zegt, dat ik meen, spreek te-<pb n="204"/>gen daarom zet ik nu maar de beide woorden, dan kan u het geschikste kiezen. Meta is heel lief voor mij, zij geeft mij altijd gelei bij de thee, het is zoo goed voor mij zegt Jo omdat het mij zoo zoet maakt. Laurie is niet zoo beleefd voor mij als hij moest nu ik bijna dertien ben, hij noemt mij kuiken en kwetst mijn gevoel, door heel gauw fransch tegen mij te gaan spreeken wanneer ik zooals Hattie King merci of bonsour zeg. De mouwen van mijn blauwen jurk waren heelemaal versleten, en Meta heeft er nieuwe in gezet, maar de ruimte zit niet op de goede plaats en zij zijn blauwer dan den jurk. Het speet mij erg maar ik heb niet gepruttelt; ik doe mijn best mijne beproevingen goed te dragen, maar ik wou wel graag dat Hanna meer stijssel in mijne boezelaars deed en elken dag kadetjes gaf. Mag dat niet? Heb ik dat vraagteeken niet netjes gezet. Meta zegt dat mijne spelling en mijn punktuasie schandelijk zijn en dat spijt mij erg maar lieve tijd ik heb zooveel te doen dat ik niet kan ophouden. <lb/>
Adieu, ik zend een heeleboel kusjes aan Papa. <lb/>
Uwe liefhebbende dochter <lb/>
Amy Curtis March.</q>
<q rend="bq">‘Lieve mevrou March,’ <lb/>
Ik neemt de pen op om u te zeggen alsdat wij allen gezond zijn. De Meisjes passe goed op en vliege heel ijverig door het huis. Juffrou March zal een beste huishouster worde, ze houd van dat soort werk en heeft van de dinge erg gou de slag weg. Jo doet van allemaal noch het meest haar best, maar ze denkt nooit van te vore en je ken nooit weten waarmee ze voor den dag zal komme. Maandag heb ze een tobbe met goed gewasse, maar ze stijfde het Goed voordat het gevronge was, en haalde een rozee katoene Kleedje zoo blouw door dat ik dach alsdat ik een stuip kreeg van 't lachen. Bets is een best schepseltje en een groot gemak voor me omdat ze zoo handig en vertrouwelijk is. Zij perbeert alles te leere en komt beter voor den Dag dan men van der jaren verwachten zouw; alsook in het Boekhouden dat ze met mijne hulp verwonderlijk goed doet. We zijn tot noch toe heel zuinig geweest, ik geef de Meisjes geen koffie als eens in de week,
<pb n="205"/>
zooals u graag heef en kook eenvoudig gezont eeten Amy pruttelt noch al niet ook niet om zoetigheit en om der beste Kleeren aan te hebben. Jongeheer Laurie is zoovol grappen als altoos en zet gedurig het Huis op stelte, maar hij geeft de Meisjes een verzetje en daarom laat ik hun der gang maar gaan. De ouwe heer zendt van alles en is wel wat bemoeierig maar hij meent het goed en het past mij niet er ies van te zegge. Men brood moet in den oven dus moet ik afbreke. Mijn onderdanige groetenis aan Meheer March en alsdat ik hoop dat hij geen las meer van zen Longe zal hebbe. Zoo noeme mij <lb/>
U onderdanige <lb/>
<hi rend="spat">Hanna Mullet</hi>.</q>
<q rend="bq">Aan de Ziekenmoeder van zaal II: <lb/>
Alles wel op de Rappahannoch, de troepen in den besten welstand, buitenlandsche posterij geregeld, de Hoofdwacht onder aanvoering van kolonel Teddy altijd onder de wapenen, de Opperbevelhebber Generaal Laurence houdt dagelijks inspektie, de kwartiermeester Mullet zorgt voor de victualiën en Majoor Lion houdt des nachts de wacht. Een salvo van vierentwintig kanonnen begroette het goede nieuws uit Washington en in het hoofdkwartier werd groot tenue parade gehouden. De Opperbevelhebber wenscht u alles goeds, evenals <lb/>
Kolonel Teddy.</q>
<q rend="bq">Waarde Mevrouw, <lb/>
De meisjes zijn allen wel; dagelijks krijg ik berichten van haar door Betsy en mijn jongen; Hanna is eene voorbeeldige dienstbode en bewaakt de lieve Meta als een Cerberus. Het verheugt mij, dat het schoone weder aanhoudt; laat Brooke u zooveel mogelijk van dienst zijn en trek gerust een wissel op mij, wanneer de kosten uwe berekening mochten overtreffen. Laat het uw echtgenoot aan niets ontbreken. Goddank, dat hij beter wordt. <lb/>
Uw oprechten vriend en dienaar <lb/>
James Laurence.</q>
</div>
<div type="chapter">
<pb n="206"/>
<head rend="h3">Hoofdstuk XVII. <lb/>
Kleine getrouwe.</head>
<p>Gedurende eene geheele week was men zoo deugdzaam in het oude huis, dat men de geheele buurt tot voorbeeld zou hebben kunnen strekken. Het was waarlijk bijzonder, want iedereen was in eene hemelsche stemming, en zelfverloochening was bepaald in de mode. Toen de meisjes evenwel bevrijd werden van de eerste ongerustheid omtrent haren vader, verslapten zij eenigszins in hare lofwaardige pogingen en begonnen weder in hare oude gewoonten te vervallen. Zij vergaten haar motto wel niet, maar ‘hopen en werken’ scheen gemakkelijker opgenomen te kunnen worden; en na zulke geweldige inspanningen scheen het haar toe, dat ‘IJver’ een vacantiedag verdiend had en gaven hem daarom meer dan een.</p>
<p>Jo vatte zware kou, doordat zij vergat haar geschoren hoofd genoegzaam te bedekken, en kreeg bevel te huis te blijven, totdat zij beter was, want tante March hield er niet van voorgelezen te worden door menschen, die verkouden in het hoofd waren. Dit was zeer naar Jo's zin, en zij bepaalde zich, na eene nauwkeurige doorsnuffeling van zolder en kelder, tot de canapé, waar zij hare verkoudheid met boeken en arsenicum trachtte te genezen. Amy zag in, dat huiselijke arbeid en kunst niet te vereenigen zijn, en keerde tot hare modderpasteitjes terug. Meta ging dagelijks naar hare Kings, en te huis naaide zij, of meende althans, dat zij dit deed; maar veel tijd werd doorgebracht met lange brieven aan hare moeder te schrijven en de bulletins uit Washington te lezen en te herlezen. Betsy bleef standvastig en verviel slechts zelden, en dan maar voor korten tijd, in ledigheid en treurigheid. Elken dag werden de kleine plichten getrouw volbracht, benevens vele dingen, die de zusters hadden moeten doen, want zij waren vergeetachtig en het huis geleek veel op eene klok, waaruit de slinger is weggenomen. Wanneer haar hart bezwaard was
<pb n="207"/>
door verlangen naar hare moeder, of bezorgdheid omtrent haren vader, ging zij naar eene zekere kast, verborg haar gelaat in zekere dierbare oude japon en uitte daar alleen in stilte hare klacht en bad haar gebedje. Niemand wist, waardoor zij na eene ernstige bui weder opgevroolijkt werd, maar ieder gevoelde, hoe lief en hulpvaardig Betsy was, en onwillekeurig gingen allen tot haar om troost of raad in hare kleine aangelegenheden.</p>
<p>Niemand dacht er aan, dat deze beproeving een toetssteen voor haar karakter was, en toen de eerste opwinding voorbij was, meenden zij allen, dat zij haar best gedaan en lof verdiend hadden. Dat was ook zoo; maar hare fout was, dat zij niet voortgingen met haar best te doen, en zij leerden deze les door veel droefheid en berouw.</p>
<p>‘Meta, ik zou willen, dat ge eens naar de Hummels gingt; gij weet, dat moeder gezegd heeft, dat wij hen niet moesten vergeten,’ zeide Betsy tien dagen na het vertrek van mevrouw March.</p>
<p>‘Ik ben te moe om van daag te gaan,’ zeide Meta, die gemakkelijk in haar schommelstoel zat te naaien.</p>
<p>‘Kunt gij het niet doen, Jo?’ vraagde Betsy.</p>
<p>‘Het is te winderig voor mij, met mijne verkoudheid.’</p>
<p>‘Ik dacht, dat die zoo goed als beter was?’</p>
<p>‘Zij is in zooverre over, dat ik met Laurie kan uitgaan, maar niet genoeg om naar de Hummels te gaan,’ zeide Jo lachend, maar toch een weinig beschaamd over hare inkonsekwentie.</p>
<p>‘Waarom gaat gij niet zelf?’ vraagde Meta.</p>
<p>‘Ik <hi rend="i">ben</hi> er elken dag heen geweest, maar het kleinste kindje is ziek, en ik weet niet, wat ik er aan doen kan. Vrouw Hummel gaat uit werken, en Lotje moet er op passen; maar het wordt al erger en erger, en ik vind, dat gij of Hanna eens moest gaan.’</p>
<p>Betsy sprak ernstig, en Meta beloofde, dat zij den volgenden dag gaan zou.</p>
<p>‘Vraag Hanna om iets lekkers en breng het even, Betsy, de lucht zal u goed doen,’ zeide Jo, terwijl zij er verontschuldigend bijvoegde: ‘ik zou wel gaan, waar ik wou zoo graag mijn verhaal uitlezen.’</p>
<p>‘Ik heb zoo'n hoofdpijn, en ben zoo moe; daarom
<pb n="208"/>
vroeg ik of een van u wilde gaan,’ zeide Betsy.</p>
<p>‘Amy zal wel dadelijk thuis komen en er even voor ons heenloopen’ zeide Meta.</p>
<p>‘Nu, dan zal ik een poosje gaan rusten en op haar wachten.’</p>
<p>Betsy ging op de canapé liggen, de anderen hervatten haar werk en de Hummels werden vergeten. Een uur verliep, Amy kwam niet; Meta ging naar hare kamer om eene nieuwe japon te passen, Jo was verdiept in haar verhaal en Hanna zat gerust voor het keukenvuur te slapen, toen Betsy stil haar hoed opzette, een mandje met allerlei overblijfseltjes vulde voor de kinderen, en met een pijnlijk hoofd en eene droevige uitdrukking in hare geduldige oogjes in de vinnige koude uitging. Het was reeds laat toen zij terug kwam, en niemand zag haar naar boven sluipen en in de kamer van hare moeder verdwijnen. Een half uur later ging Jo om het een of ander uit ‘moeders kast’ te halen en daar vond zij Betsy gezeten op de medicijnkist, met een heel ernstig gezichtje, beschreide oogen en een fleschje met kamfer in de hand.</p>
<p>‘Potstauzend! wat is er te doen?’ riep Jo uit; toen Betsy de hand uitstak, als wilde zij haar afweren, en schielijk vraagde:</p>
<p>‘Gij hebt het roodvonk gehad, hebt gij niet?’</p>
<p>‘Jaren geleden, toen Meta het had. Waarom?’</p>
<p>‘Dan zal ik het vertellen - o Jo, het kindje is dood!’</p>
<p>‘Welk kindje?’</p>
<p>‘Van vrouw Hummel; het stierf op mijn schoot, voordat zij thuis kwam,’ snikte Betsy.</p>
<p>‘Mijn arm kind, hoe vreeselijk voor u! ik had moeten gaan,’ zeide Jo met een berouwvol gelaat, terwijl zij hare zuster op haren schoot nam en in den grooten stoel van hare moeder ging zitten.</p>
<p>‘Het was niet vreeselijk Jo, alleen maar zóó treurig. Ik zag dadelijk, dat het erger was, maar Lotje zeide, dat hare moeder den dokter was gaan halen, dus nam ik het kind, opdat Lotje wat zou kunnen rusten. Het scheen te slapen, maar op eens gaf het een schreeuw en beefde, en bleef toen heel stil liggen. Ik deed mijn best de kleine koude voetjes te verwarmen, en Lotje gaf het wat melk, maar het bewoog zich niet, en toen zag ik, dat het dood was.’</p>
<pb n="209"/>
<p>‘Schrei niet, lieve Bets? Wat deedt ge toen?’</p>
<p>‘Ik bleef maar stil zitten en hield het zachtjes vast, totdat vrouw Hummel thuis kwam met den dokter. Hij zeide, dat het dood was, en keek naar Heinrich en Mina, die keelpijn hebben.</p>
<p>‘Roodvonk, vrouwtje; gij hadt mij eerder moeten roepen,’ zeide hij knorrig. Vrouw Hummel zeide hem toen, dat zij arm was en dat zij daarom zelve haar best gedaan had om het kindje te genezen; maar nu was het te laat, en zij kon hem slechts smeeken voor de anderen te zorgen, terwijl zij hoopte, dat liefdadige menschen haar in staat zouden steller hem te betalen. Toen glimlachte hij en werd vriendelijker, maar het was zoo treurig, en ik schreide met hen, totdat hij zich op eens omkeerde en zeide, dat ik dadelijk naar huis moest gaan en belladonna innemen, want dat ik anders ook het roodvonk zou krijgen.’</p>
<p>‘O neen, dat zult gij niet,’ riep Jo, haar met een ontsteld gelaat vast in de armen sluitende. ‘O Bets, als gij ziek wordt, kan ik het mijzelve nooit vergeven! Wat <hi rend="i">zullen</hi> wij doen?’</p>
<p>‘Wees maar niet zoo verschrikt, ik denk, dat ik het niet erg zal hebben; ik keek eens in moeders boek en daar stond dat het begint met hoofdpijn, keelpijn, en zoo'n wonderlijk gevoel, als ik heb; dus toen heb ik wat belladonna genomen, en voel mij al wat beter,’ zeide Betsy, terwijl zij hare ijskoude handen tegen haar brandend voorhoofd drukte en haar best deed om er gewoon uit te zien.</p>
<p>‘Was moeder maar thuis!’ riep Jo uit, terwijl zij naar het boek greep, en gevoelde, dat Washington een heel eind ver was. Zij las eene bladzijde, keek Betsy eens aan, voelde haar hoofd, tuurde in hare keel, en zeide toen ernstig: ‘gij zijt meer dan eene week lang elken dag bij het kind geweest en met de anderen, die op het punt zijn van het ook te krijgen; ik ben dus wel bang, dat gij het ook zult krijgen, Bets. Ik zal Hanna gaan roepen, zij weet alles van ziekte af.’</p>
<p>‘Laat Amy niet komen, zij heeft het nooit gehad en ik zou niet willen, dat zij het van mij kreeg. Kunt gij en Meta het niet weder krijgen?’ vraagde Betsy angstig.</p>
<p>‘Ik denk het niet; ik geef er niet om; het zou juist
<pb n="210"/>
zijn, wat ik verdiend had, zelfzuchtig schepsel als ik ben, met u te laten gaan, en zelf thuis te blijven om nonsens te schrijven,’ mompelde Jo, terwijl zij Hanna ging raadplegen.</p>
<p>Die goede ziel was in een oogenblik klaar wakker, en dadelijk gereed tot hulp en goeden raad; zij verzekerde Jo, dat er geen reden tot ongerustheid was; iedereen kreeg het roodvonk, en als het maar goed behandeld, werd stierf niemand er aan; hetgeen Jo alles als een evangelie aannam, zoodat zij zeer gerustgesteld Meta ging roepen.</p>
<p>‘Nu zal ik u eens zeggen, wat wij zullen doen,’ zeide Hanna, nadat zij Betsy had beschouwd en ondervraagd; ‘wij zullen dokter Bangs laten halen, om eens even naar u te zien, liefje, en om te zorgen, dat wij het niet verkeerd aanleggen; dan zullen wij Amy voor een poosje naar tante March zenden, om haar buiten de besmetting te houden, en een van u, meisjes, kan een paar dagen thuis blijven om Betsy bezig te houden.’</p>
<p>‘Ik zal natuurlijk thuis blijven, ik ben de oudste,’ begon Meta, met een bezorgd en berouwvol gelaat.</p>
<p>‘Ik blijf thuis, want het is mijne schuld, dat zij ziek is; ik zeide tegen moeder, dat ik de boodschappen zou doen, en ik heb het niet gedaan,’ zeide Jo beslist.</p>
<p>‘Wie wilt gij hebben, Betsy? er is maar één noodig,’ zeide Hanna.</p>
<p>‘Liefst Jo,’ en Betsy leunde haar hoofdje tegen hare zuster aan, met zulk een weltevreden blik, dat dit punt op eens beslist was.</p>
<p>‘Ik zal het Amy gaan zeggen,’ zeide Meta, een weinig gegriefd, maar over het geheel verlicht, want zij hield niet van ziekenoppassen, en Jo wel.</p>
<p>Amy kwam in openlijken opstand en verklaarde hartstochtelijk, dat zij liever het roodvonk wilde krijgen, dan naar tante March gaan. Meta redeneerde, smeekte en beval; alles vergeefs. Amy verzekerde, dat zij <hi rend="i">niet</hi> gaan wilde, en Meta verliet haar in wanhoop om met Hanna te beraadslagen, wat er gedaan moest worden. Voor dat zij terugkwam, trad Laurie de kamer binnen en vond Amy snikkende, met het gelaat in de canapé-kussens verborgen. Zij vertelde de reden van hare droefheid, in de hoop, dat zij vertroost zou worden, maar Laurie stak de han-<pb n="211"/>den in den zak, en wandelde met gefronsde wenkbrauwen en zacht fluitend de kamer op en neder. Eindelijk kwam hij naast haar zitten en zeide op zijn meest overredenden toon: ‘kom, wees nu een verstandig meisje, en doe wat zij zeggen. Neen, schrei niet, maar hoor eens wat een mooi plannetje ik gemaakt heb. Gij gaat naar tante March, en ik kom u elken dag halen om te wandelen of te rijden en wij zullen veel pleizier samen hebben. Zal dat niet beter zijn, dan hier te zitten pruilen?’</p>
<p>‘Ik wil niet weggezonden worden, alsof ik in den weg zou loopen,’ zeide Amy op beleedigden toon.</p>
<p>‘Maar mijn lieve kind, het is, omdat ge gezond zoudt blijven. Je verlangt toch niet ziek te worden, is 't wel?’</p>
<p>‘Neen, zeker niet; maar ik zal het toch wel worden, want ik ben dezen heelen tijd toch bij Betsy geweest.’</p>
<p>‘Dat is juist de reden, waarom gij dadelijk weg moet gaan; dan blijft ge misschien nog vrij. Verandering van lucht en goede oppassing zullen u, denk ik, wel gezond houden, of in alle gevallen u het roodvonk in minderen graad doen krijgen. Ik raad u maar zoo gauw mogelijk heen te gaan, want roodvonk is geen gekheid, juffertje.’</p>
<p>‘Maar het is zoo vervelend bij tante March, en zij is zoo knorrig,’ zeide Amy eenigszins verschrikt.</p>
<p>‘Het zal niet vervelend zijn, als ik elken dag eens in kom loopen om u te vertellen, hoe het met Bets is, en om u te komen halen, om met mij op 't pad te gaan. De oude dame houdt van mij, en ik zal zoo beleefd mogelijk jegens haar zijn, en dan zal ze ons niet beknorren, wat wij ook doen.’</p>
<p>‘Zult gij mij met het hittenwagentje en Puck komen halen?’</p>
<p>‘Op mijn woord van eer.’</p>
<p>‘En vast elken dag komen?’</p>
<p>‘Dat zult ge eens zien.’</p>
<p>‘En mij dadelijk komen halen, als Bets beter is?’</p>
<p>‘Op de minuut af.’</p>
<p>‘En met mij naar de komedie gaan?’</p>
<p>‘Naar twaalf komedies, als wij maar mogen.’</p>
<p>‘Wel - dan - zal ik maar gaan,’ zeide Amy langzaam.</p>
<pb n="212"/>
<p>‘Beste meid! Ga nu Meta maar eens opsnorren en haar vertellen, dat ge tot andere gedachten gekomen zijt,’ zeide Laurie, terwijl hij haar goedkeurend de hand op het hoofd legde, hetgeen Amy meer ergerde, dan het ‘tot andere gedachten komen.’</p>
<p>Meta en Jo kwamen naar beneden loopen om het wonder, dat plaats gegrepen had, te aanschouwen, en Amy, die zich zelve nu heel interessant en zelfopofferend begon te vinden, beloofde te zullen heengaan, wanneer de dokter dacht, dat Betsy ziek zou worden.</p>
<p>‘Hoe is het met ons kleintje?’ vraagde Laurie, want Betsy was zijne bijzondere lieveling, en hij was veel ongeruster over haar, dan hij wijde toonen.</p>
<p>‘Zij ligt een poosje op moeders bed en voelt zich wat beter. De dood van dat kindje heeft haar zeer getroffen, maar verder geloof ik, dat het gevatte koû is. Hanna <hi rend="i">zegt</hi> ook, dat zij dat denkt, maar zij <hi rend="i">kijkt</hi> ongerust, en dat maakt mij onpleizierig,’ antwoordde Meta.</p>
<p>‘Wat is de wereld toch een jammerdal,’ zeide Jo, met een wanhopig gebaar het haar opstrijkend. ‘Pas zijn we de eene zorg te boven en dan komt er weer wat anders. En nu moeder weg is, schijnt er niets te zijn, waaraan men zich kan vasthouden; ik dobber dus op den oceaan.’</p>
<p>‘Wel, maak maar geen stekelvarken van uzelve, dat staat u niet. Zet uw pruik recht, Jo, en zeg mij, of ik ook aan uwe moeder zal telegrafeeren of iets anders doen?’ vraagde Laurie, die zich nog niet had kunnen verzoenen met het verlies van de ‘eenige schoonheid’ zijner vriendin.</p>
<p>‘Dat is het juist, waarover ik in onzekerheid ben,’ zeide Meta. ‘Ik vind, dat wij het haar moeten doen weten, wanneer Betsy wezenlijk ziek is; maar Hanna zegt, dat wij het niet moeten doen, omdat moeder vader niet alleen kan laten en het haar maar ongerust zal maken. Betsy zal wel niet lang ziek zijn, en Hanna weet precies, wat zij doen moet, en moeder zeide, dat wij naar haar moesten luisteren; dus moeten wij, dunkt mij, doen wat zij zegt, hoewel ik het niet heel goed vind.’</p>
<p>‘Hm, wel, ik weet het niet; vraag het eens aan grootvader, als de dokter er geweest is.’</p>
<p>‘Ja, dat is goed; Jo, ga dadelijk dokter Bangs halen,
<pb n="213"/>
want wij kunnen over niets beslissen, voordat hij er geweest is,’ beval Meta.</p>
<p>‘Blijf waar gij zijt, Jo; ik ben de boodschaplooper van deze inrichting,’ zeide Laurie, zijne pet opzettende.</p>
<p>‘Hebt gij het niet te druk?’ begon Meta.</p>
<p>‘Neen, ik heb mijne lessen voor vandaag af.’</p>
<p>‘Werkt gij in de vacantie?’ vraagde Jo.</p>
<p>‘Ik volg het goede voorbeeld van mijne buren,’ was Laurie's antwoord, terwijl hij de kamer verliet.</p>
<p>‘Ik heb goede verwachting van mijn jongen,’ zeide Jo, hem met een goedkeurenden glimlach naziende, terwijl hij over de heining sprong.</p>
<p>‘Hij is heel goed - voor een jongen,’ was Meta's eenigszins onvriendelijk antwoord, want het onderwerp interesseerde haar niet.</p>
<p>Dokter Bangs kwam en verklaarde, dat Betsy kenteekenen van roodvonk had, maar hij hoopte, dat zij het in lichten graad zou hebben, hoewel hij zeer ernstig keek bij het vernemen van de Hummel-geschiedenis. Amy werd dadelijk weggezonden met eene dosis voorbehoedmiddelen; zij vertrok in alle staatsie, met Jo en Laurie tot geleide.</p>
<p>Tante March ontving hen met hare gewone gastvrijheid.</p>
<p>‘Wat moet gij nu hebben?’ vraagde zij, grimmig over haar bril heenkijkende, terwijl de papegaai, die op de leuning van haar stoel zat, uitriep:</p>
<p>‘Ga weg; geen jongens hier.’</p>
<p>Laurie ging naar het venster, en Jo deed haar verhaal.</p>
<p>‘Juist wat te verwachten was, wanneer men u toestaat bij allerlei arme menschen rond te loopen. Amy kan blijven en zich hier nuttig maken, als zij niet ziek wordt; maar dat zal zij wel - zij ziet er nu al naar uit. Schrei niet, kind, ik word zenuwachtig, als ik menschen zoo hoor snuiven.’</p>
<p>Amy <hi rend="i">was</hi> op het punt van te gaan schreien, maar Laurie trok ter sluiks den papegaai bij zijn staart, hetgeen dit dier een verwonderden schreeuw ontlokte en hem op zoo'n dwazen toon ‘lieve hemel!’ deed roepen, dat zij in plaats daarvan begon te lachen.</p>
<p>‘Welke tijding hebt gij van uwe moeder?’ vraagde de oude dame snibbig.</p>
<pb n="214"/>
<p>‘Vader is veel beter’ antwoordde Jo, terwijl zij haar best deed een ernstig gezicht te zetten.</p>
<p>‘Zoo, waarlijk? Nu, dat zal niet lang duren, denk ik. March had nooit een sterk gestel,’ was het opbeurend antwoord.</p>
<p>‘Ha, ha, schep vreugd in 't leven; een snuifje? Vaarwel, vaarwel!’ schreeuwde Polly, op zijn zetel rondspringende en met zijn poot naar de muts van de oude dame slaande, toen Laurie hem achter haren rug kneep.</p>
<p>‘Houd den mond, oneerbiedig oud dier! en Jo, gij deedt beter dadelijk heen te gaan, in plaats van nog zoo laat rond te loopen met zulk een wildzang van een jongen als...’</p>
<p>‘Houd den mond, oneerbiedig oud dier!’ riep Polly met een sprong van den stoel aftuimelend, om den ‘wildzang van een jongen’ na te zitten, die bij dit laatste gezegde schudde van het lachen.</p>
<p>‘Ik denk, dat ik het niet zal <hi rend="i">kunnen</hi> uithouden, maar ik zal het probeeren,’ dacht Amy, toen zij alleen bij tante March achtergelaten werd.</p>
<p>‘Ga weg, spook!’ krijschte Polly, en bij dat onvriendelijk gezegde, kon Amy een zacht gesnuif niet weêrhouden.</p>
</div>
<div type="chapter">
<head rend="h3">Hoofdstuk XVIII. <lb/>
Donkere dagen.</head>
<p>Betsy kreeg het roodvonk, en was veel zieker dan iemand, behalve Hanna en de dokter vermoedde. De meisjes hadden volstrekt geen verstand van zieken, en de heer Laurence mocht niet bij haar komen, dus richtte Hanna alles naar haar zin in, en de drukke dokter Bangs deed wel alles wat hij kon, maar moest veel op de uitmuntende verpleegster laten aankomen. Meta bleef thuis, uit vrees van de besmetting bij de Kings over te brengen, deed het
<pb n="215"/>
huishouden en had een onrustig en schuldig gevoel, wanneer zij brieven schreef, waarin van Betsy's ziekte geen melding werd gemaakt. Zij kon het maar niet goed vinden, dat zij hare moeder moest misleiden, maar haar was aanbevolen naar Hanna te luisteren, en Hanna wilde er niet van hooren, ‘dat mevrouw March alles verteld zou worden, en dat men haar met zulk eene kleinigheid zou lastig vallen.’ Jo wijdde zich dag en nacht aan Betsy, en dit was geen zware taak, want Betsy was zeer geduldig en verdroeg haar leed zonder klagen, zoolang zij maar eenigszins kon. Maar er kwam een tijd, dat zij in de verheffing van de koorts begon te spreken met eene heesche en gebroken stem, en op de dekens te spelen, alsof het hare geliefde piano was, terwijl zij beproefde te zingen met eene keel, die zoo gezwollen was, dat zij geen geluid kon voortbrengen; een tijd, dat zij de welbekende aangezichten rondom haar niet herkende, hen met verkeerde namen aansprak en dringend om hare moeder riep. Toen werd Jo angstig en smeekte, dat Meta maar de waarheid schrijven mocht, en zelfs Hanna zeide ‘dat zij er over denken zou, hoewel er <hi rend="i">nog</hi> geen gevaar was.’ Een brief uit Washington vermeerderde nog hare ongerustheid, want de heer March was weder ingestort en kon nog in geen langen tijd vervoerd worden.</p>
<p>Hoe somber schenen nu de dagen, hoe stil en treurig het huis, en hoe bezwaard waren de harten der zusters onder het werken en wachten, terwijl de schaduw des doods over die eens zoo gelukkige woning zweefde. Toen gevoelde Margaretha, als in de eenzaamheid de tranen op haar werk droppelden, hoe rijk zij geweest was in dingen, die met geen geld te betalen zijn; in liefde, bescherming, vrede en gezondheid, de grootste schatten van het leven. Toen leerde Jo in die donkere kamer, met dat geduldige lijdende zusje altijd voor oogen en dat klagelijke stemmetje in hare ooren, de schoonheid en beminnelijkheid van Betsy's karakter beseffen, en gevoelen welk eene groote en dierbare plaats zij in alle harten besloeg, door hare onzelfzuchtige begeerte om voor anderen te leven en de omgeving thuis aangenaam te maken, door het beoefenen van die kleine dagelijksche deugden, die allen kunnen bezitten, en die in ieders schat-<pb n="216"/>ting ver boven talent, rijkdom en schoonheid moesten gesteld worden. En Amy verlangde in hare ballingschap smachtend naar huis, om iets voor Betsy te kunnen doen, daar zij gevoelde, dat geen enkele dienstbetooning haar nu moeilijk of vervelend zou toeschijnen, terwijl zij zich met schaamte en berouw herinnerde, hoeveel verzuimd werk deze gewillige handjes voor haar afgemaakt hadden. Laurie zwierf als een rustelooze geest door het huis, en de heer Laurence sloot de groote piano, daar hij niet kon verdragen, dat hare tonen hem herinnerden aan het kleine buurmeisje, dat zijne schemeruurtjes zoo aangenaam voor hem placht te maken. Iedereen miste Betsy. De melkboer, de bakker, de kruidenier, de slager, allen vroegen naar haar; de arme vrouw Hummel kwam vergeving vragen voor hare onbedachtzaamheid en tevens een doodlaken voor hare Mina verzoeken; de buren zonden allerlei versnaperingen en goede wenschen, en zelfs zij, die haar het best kenden, stonden verwonderd over het groot aantal vrienden, dat de beschroomde kleine Betsy zich verworven had.</p>
<p>En ondertusschen lag zij te bed met de oude Johanna aan hare zijde, want zelfs in haar ijlen vergat zij haar ongelukkig protégeetje niet. Zij verlangde naar hare katjes, maar wilde niet, dat men ze bij haar zou brengen, uit vrees, dat zij ziek zouden worden, en in hare kalme oogenblikken was zij vol bezorgdheid voor Jo. Zij zond allerlei liefdevolle boodschapjes aan Amy, en droeg de zusters op hare moeder te doen weten, dat zij spoedig schrijven zou; en dikwijls vraagde zij om potlood en papier en probeerde een woordje te schrijven, opdat haar vader niet denken mocht, dat zij hem vergat. Maar weldra kwamen er niet meer zulke heldere tusschenpoozen, en lag zij uren lang te woelen onder het uiten van onsamenhangende woorden, of viel in een zwaren slaap, die haar geen verkwikking aanbracht. Dr. Bangs kwam tweemaal op een dag. Hanna waakte des nachts, Meta had altijd in haar schrijflessenaar een telegram in gereedheid, die elk oogenblik verzonden zou kunnen worden en Jo week niet van Betsy's legerstede.</p>
<p>De eerste December was een echte winterdag. Een gure wind loeide om het huis, de sneeuw viel met groote vlokken, en het jaar scheen zich tot den dood voor te bereiden.</p>
<pb n="217"/>
<p>Toen dokter Bangs dien morgen kwam, beschouwde hij Betsy aandachtig, hield haar gloeiend handje een oogenblik in de zijne, en legde het toen zachtjes neder, terwijl hij tot Hanna fluisterde:</p>
<p>‘Indien mevrouw March haren echtgenoot verlaten kan, moet er om haar geschreven worden.’</p>
<p>Hanna knikte zonder spreken, want hare lippen beefden hevig; Meta viel in een stoel neder, want alle kracht scheen haar bij het hooren van deze woorden te ontzinken, en Jo, nadat zij een oogenblik met een bleek gezicht stil had gestaan, vloog naar beneden, greep het telegram, sloeg haar mantel om en snelde naar buiten in den storm. Zij kwam spoedig terug, en terwijl zij bezig was onhoorbaar haren mantel af te doen, kwam Laurie binnen met een brief, die de heuglijke tijding bevatte, dat de heer March weder aan de betere hand was. Jo las hem met een dankbaar hart, maar dit verminderde geenszins haren angst en droefheid en haar gelaat was zóó treurig, dat Laurie oogenblikkelijk vraagde:</p>
<p>‘Wat is er, Jo? is Bets erger?’</p>
<p>‘Ik heb om moeder getelegrafeerd,’ zeide Jo, met een tragisch gebaar hare overschoenen pogende uit te trekken.</p>
<p>‘Mooi zoo, Jo! Hebt gij dat op uwe eigene verantwoordelijkheid gedaan?’ vraagde Laurie, terwijl hij haar deed nederzitten op de bank in den gang, en haar de wederspannige schoenen uittrok, daar hij zag, hoe hare handen beefden.</p>
<p>‘Neen, de dokter zeide, dat het moest.’</p>
<p>‘O Jo, zoo erg is het toch niet?’ riep Laurie met een verschrikt gelaat.</p>
<p>‘Ja, dat is het wel; zij kent ons niet, en spreekt zelfs niet meer over de groene duifjes, zooals zij de wingerdbladeren op het behang noemde; zij lijkt niets meer op mijn eigen Bets, en er is niemand om het ons te helpen dragen; moeder en vader zijn beiden weg, en God schijnt ook zoo veraf, dat ik Hem niet vinden kan.’</p>
<p>De tranen stroomden langs de wangen der arme Jo, terwijl zij hare hand hulpeloos uitstrekte, alsof zij in het donker rondtastte, maar Laurie nam die in de zijnen, en fluisterde zoo goed hij kon met bevende stem:</p>
<pb n="218"/>
<p>‘Ik ben hier, steun maar op mij, Jo, lieve Jo!’</p>
<p>Zij kon niet spreken maar hield hem vast, en de warme druk van die vriendelijke menschenhand vertroostte haar verscheurd hart, en scheen haar nader te brengen tot den arm van den Hemelschen Vader, die haar in hare droefheid kon ondersteunen Laurie zou graag iets liefs en vertroostends gezegd hebben, maar hij kon geen woorden vinden; hij bleef dus maar zwijgend staan, en streelde haar gebogen hoofd, zooals hare moeder placht te doen.</p>
<p>En dit was het beste, wat hij doen kon, want Jo begreep het onuitgesproken medegevoel, en ondervond in dat zwijgen de zoete troost, die liefde in droefheid geeft. Zij droogde spoedig de tranen af, die haar hadden verlicht, en zag op met een dankbaar gelaat.</p>
<p>‘Dankje, Teddy, ik gevoel mij nu al wat beter; ik heb nu niet meer zoo'n verlaten gevoel; ik zal trachten het te dragen, als het komt.’</p>
<p>‘Blijf maar het beste hopen, dat zal je het beste helpen, Jo. Uwe moeder komt nu gauw, en dan zal alles goed gaan.’</p>
<p>‘Ik ben zoo blij, dat vader wat beter is, het zal haar nu niet zooveel kosten hem te verlaten. Och, och, het schijnt mij toe, alsof alle ellende op eens gekomen is en ik het zwaarste gedeelte op mijne schouders heb gekregen,’ zuchtte Jo, terwijl zij haar natten zakdoek over hare knieën uitspreidde om te droogen.</p>
<p>‘Laat Meta het maar op u aankomen?’ vroeg Laurie verontwaardigd.</p>
<p>‘O neen, dat zou zij niet doen; maar zij heeft onze Bets niet zoo lief als ik; en zij zal haar niet missen, zooals ik zal doen. Bets is mijn geweten, en ik <hi rend="i">kan</hi> haar niet missen; o ik kan niet, ik kan niet!’</p>
<p>Jo's gelaat verdween weder achter den natten zakdoek en zij schreide wanhopig; want tot nu toe had zij zich goed gehouden en geen traan gestort. Laurie streek met de hand over de oogen, maar hij kon niet spreken, voordat hij het krampachtig gevoel in zijne keel en het beven zijner lippen had bedwongen. Het moge onmannelijk zijn, maar hij kon het niet laten, en daar ben ik blijde om. Eindelijk toen Jo's snikken wat bedaarden, zeide hij op hoopvollen toon: ‘ik denk niet, dat zij sterven zal; zij is
<pb n="219"/>
zoo goed en wij hebben haar allen zoo lief, ik geloof niet, dat God haar nu reeds van ons zal wegnemen.’</p>
<p>‘De goede en lieve menschen sterven juist altijd,’ snikte Jo; maar zij hield op met schreien, want de woorden van haren vriend gaven haar nieuwen moed, in spijt van hare eigene twijfelingen en vrees.</p>
<p>‘Arme meid, ge zijt geheel van streek. Het gebeurt niet licht, dat gij u zoo verlaten voelt. Wacht maar eens, ik zal je in een ommezientje wat opkwikken.’</p>
<p>Laurie vloog met twee treden tegelijk de trappen op, en Jo legde haar vermoeid hoofdje neder op Betsy's bruine hoedje, dat niemand nog had weggenomen van de tafel, waar zij zelve het den laatsten keer had nedergelegd. Het scheen eene wonderkracht te bevatten, want de onderworpen gemoedsstemming van de zachtaardige eigenares scheen in Jo over te gaan; en toen Laurie naar beneden kwam loopen met een glas wijn, nam zij het met een glimlach aan en zeide moedig: ‘ik drink op de gezondheid van mijne Betsy! Gij zijt een goed dokter, Teddy, en zulk een <hi rend="i">opbeurend</hi> vriend; hoe zal ik het u ooit kunnen vergelden?’ voegde zij er bij, toen de wijn haar lichaam verkwikte, even als de vriendelijke woorden hare ziel nieuw leven hadden geschonken.</p>
<p>‘Ik zal te eeniger tijd mijne rekening wel inzenden, en van avond zal ik u iets geven, dat alle vezels van uw hart meer zal verwarmen dan ankers wijn,’ zeide Laurie, terwijl hij haar aanzag met een gelaat, dat straalde van eene verborgen blijdschap over het een of ander.</p>
<p>‘Wat is het?’ riep Jo, die voor een oogenblik in hare verbazing haren jammer vergat.</p>
<p>‘Ik heb gisteren aan uwe moeder getelegrafeerd, en Brooke antwoordde, dat zij dadelijk komen zou, en van avond zal zij hier zijn, en dan zal alles goed gaan. Zijt gij niet blij, dat ik het maar gedaan heb?’</p>
<p>Laurie sprak zeer snel en werd plotseling vuurrood en zeer opgewonden, want hij had zijne daad geheim gehouden, uit vrees, dat de meisjes het niet zouden goedkeuren, of dat het nadeelig voor Betsy zijn. Jo werd doodsbleek, vloog op van de bank en bracht Laurie, toen hij ophield met spreken tot het toppunt van verbazing, door plotseling
<pb n="220"/>
hare armen om zijn hals te slaan, en met een blijden kreet uit te roepen: ‘O Laurie, o moeder! wat <hi rend="i">ben</hi> ik blij!’ Zij begon niet weder te schreien, maar lachte zenuwachtig en beefde, en klemde zich aan haren vriend vast, alsof zij geheel verbijsterd was door dit plotselinge nieuws. Hoe verbaasd Laurie ook was, handelde hij toch met groote tegenwoordigheid van geest; hij klopte haar zachtjes op den rug, en toen hij zag, dat zij wat bijkwam, liet hij er een paar beschroomde kussen op volgen, die Jo op eens weêr tot zichzelve brachten. Zij hield zich aan de trapleuning vast en duwde hem zachtjes weg, terwijl zij buiten adem zeide: ‘o doe dat niet! Ik wou dit niet doen, het is vreeselijk van mij, maar gij zijt zulk een beste jongen, dat gij dit in spijt van Hanna gedaan hebt, dat ik niet laten kon u aan te vliegen. Vertel mij er nu alles van, en geef mij geen wijn meer, want daar komt het van.’</p>
<p>‘Ik geef er niet om!’ lachte Laurie, terwijl hij zijn das terecht schikte. ‘Wel, zie je, ik werd ongerust, en grootpapa ook. Wij meenden, dat Hanna te veel den baas speelde en dat uwe moeder dit behoorde te weten. Zij zou het ons nooit vergeven, als Betsy - ik meen, als er eens iets gebeurde. Dus bracht ik er grootpapa toe om te zeggen, dat het hoog tijd was, dat er iets gedaan werd, en weg vloog ik gisteren naar het burean, want de dokter keek zoo ernstig, en Hanna keek mij aan, alsof zij mijn hoofd wou afslaan, toen ik voorstelde een telegram te zenden. Nu <hi rend="i">kan</hi> ik nooit verdragen op den kop gezeten te worden, dus dit besliste de zaak, en ik deed het zoo gauw mogelijk. Uwe moeder komt, dat weet ik, en de laatste trein komt van nacht om twee uur aan. Ik zal haar gaan halen; dus gij behoeft nu slechts uwe verrukking te bedwingen en Betsy rustig te honden, totdat die geëerde dame hier is.’</p>
<p>‘Laurie, gij zijt een engel! Hoe zal ik u ooit genoeg danken?’</p>
<p>‘Vlieg mij maar eens weêr aan, ik vind dat wel aardig,’ zeide Laurie, terwijl hij haar ondeugend aankeek - iets dat hij in geen veertien dagen gedaan had.</p>
<p>‘Neen dankje. Dat zal ik bij prokuratie doen, als uw grootvader komt. Plaag mij niet, maar ga naar huis en
<pb n="221"/>
ga slapen, want gij moet den halven nacht op zijn. Ontvang mijnen zegen, Teddy!’</p>
<p>Jo was al sprekende achteruit geweken, en toen zij hare redevoering geeindigd had, verdween zij plotseling in de keuken, waar zij op de rechtbank nederviel en de vereenigde katten mededeelde, dat zij ‘gelukkig, o zoo gelukkig’ was, terwijl Laurie vertrok met de streelende overtuiging, dat hij dit nu eens netjes overlegd had.</p>
<p>‘Dat is de bemoeialachtigste jongen, dien ik ooit gezien heb; maar ik vergeef hem, en hoop, dat mevrouw March maar dadelijk zal komen,’ zeide Hanna, met eene zucht van verlichting, toen Jo haar het goede nieuws vertelde.</p>
<p>Meta had eene stille verrukking en zat vervolgens den brief te herlezen, terwijl Jo de ziekenkamer in orde bracht, en Hanna ‘het een en ander ging klaar maken, voor het geval, dat er soms iemand komen mocht.’</p>
<p>Een ademtocht van nieuw leven scheen in het huis te zijn doorgedrongen, en iets beters dan zonneschijn verhelderde de stille kamers; alles scheen in de blijde verandering te deelen; Betsy's vogeltje begon weder te tjilpen, en men ontdekte een half ontloken roosje aan Amy's rozenstruikje op de vensterbank, het vuur scheen buitengewoon vroolijk te branden, en elken keer, wanneer de meisjes elkander tegen kwamen, vloog er een blijde glimlach over haar bleek gelaat, terwijl zij elkander in de armen drukten en bemoedigend toefluisterden: ‘moeder komt, onze liefste moeder komt!’ Ieder was blij, behalve Betsy; zij lag in eene zware verdooving, geheel onbewust van hoop en vreugde, angst en gevaar. Het was een droevig schouwspel - dat vroeger zoo lief gezichtje, zoo veranderd en zonder uitdrukking - de eens zoo bezige handjes, zoo teer en vermagerd - de eens zoo vriendelijk glimlachende lipjes onbewegelijk - en het eens zoo mooie zorgvuldig opgemaakte haar, zoo ruig en verward op het kussen. Den geheelen dag lag zij zoo, behalve wanneer zij nu en dan bewustheid genoeg had om ‘water!’ te roepen, met zulke drooge lippen, dat zij nauwelijks het woord konde uitspreken. Den geheelen dag zweefden Jo en Meta om haar heen, wakend, wachtend en hopend, en op God en moeder vertrouwend, en den geheelen dag vielen de sneeuwvlokken, huilde de
<pb n="222"/>
koude wind, en kropen de uren om. Maar eindelijk viel de avond, en telkens wanneer de klok sloeg, zagen de zusters, die nog steeds aan weêrskanten van het bed zaten, elkander met schitterende oogen aan, want ieder uur bracht haar nader tot de hulp, die komen zou. De dokter was er geweest en had gezegd, dat denkelijk tegen middernacht eene verandering ten goede of ten kwade plaats zou grijpen, en dat hij dan zou terugkomen.</p>
<p>Hanna was door uitputting overmand op de canapé, die aan het voeteneinde van het bed stond, nedergevallen en in diepen slaap gezonken; de heer Laurence liep in de huiskamer op en neder met een gevoel, alsof hij liever voor eene vijandelijke batterij zou komen te staan, dan voor het angstig gelaat van mevrouw March, wanneer zij tehuis kwam. Laurie lag op het haardkleedje en deed, alsof hij sliep, maar staarde in het vuur met een peinzenden blik, die zijne zwarte oogen buitengewoon schoon en zacht maakte.</p>
<p>Nooit vergaten de meisjes dien nacht, want geen slaap kwam in hare oogen, terwijl zij samen de wacht hielden, met dat gevoel van machteloosheid, dat ons in zulke uren overvalt.</p>
<p>‘Wanneer God Bets in het leven spaart, zal ik nooit meer ontevreden zijn,’ fluisterde Meta ernstig.</p>
<p>‘Wanneer God Bets in het leven spaart, zal ik Hem mijn geheele leven liefhebben en dienen,’ zeide Jo, even vurig.</p>
<p>‘Ik wou, dat ik geen hart had, het doet zoo zeer,’ zuchtte Meta een poosje later.</p>
<p>‘Wanneer het leven dikwijls zoo moeilijk is als nu, weet ik niet, hoe wij er door moeten komen,’ voegde hare zuster er moedeloos bij.</p>
<p>Hier sloeg de klok twaalf; en beiden vergaten alles om Betsy gade te slaan, want zij meenden te zien, dat er eene verandering kwam over haar vermagerd gelaat. Het was doodstil in huis, niets dan het gehuil van den wind verbrak het doodelijk zwijgen. De vermoeide Hanna sliep door, en slechts de beide meisjes zagen de bleeke schaduw, die op het bedje scheen te vallen. Een uur ging voorbij, waarin niets voorviel, behalve dat Laurie zoo zacht mogelijk het huis verliet om naar het station te gaan. Nog een uur - en niemand kwam, en allerlei angsten over opont-<pb n="223"/>houd door den storm, ongelukken onderweg, en bovenal over eene groote ramp te Washington, vervulden het hart van de beide meisjes.</p>
<p>Het was over tweeën, toen Jo, die aan het venster stond en er over dacht, hoe treurig de aarde in haar doodskleed van sneeuw er uitzag, eene beweging bij het bed hoorde, en haastig omkijkende zag, hoe Meta voor moeders leuningstoel nederknielde, met het gelaat in de handen verborgen. Een koud gevoel van doodsangst kwam over de arme Jo, terwijl zij dacht: ‘Bets is dood, en Meta durft het mij niet zeggen.’</p>
<p>In een oogenblik was zij weder op haar post, en voor haar overspannen blik scheen er eene groote verandering te zijn voorgevallen. De koortsgloed en de pijnlijke trek waren verdwenen, en het dierbare gezichtje zag er in die onbewegelijke kalmte zoo vreedzaam en rustig uit, dat Jo geen behoefte aan tranen en klachten gevoelde. Zij boog zich diep over deze hare liefste zuster heen, kuste het klamme voorhoofdje met de innigste liefde, en fluisterde zacht: ‘vaarwel, mijn lieve Bets; vaarwel!’</p>
<p>Opgeschrikt door de beweging, sprong Hanna op uit den slaap, ijlde naar het bed, zag Betsy aan, betastte hare handen, luisterde aan haren mond en wierp toen haar boezelaar over het hoofd, viel op een stoel neder en riep heen en weêr wiegend op gesmoorden toon: ‘De koorts is af, zij ligt in een natuurlijken slaap, hare huid is vochtig, en zij haalt gemakkelijk adem. God zij geloofd! O groote goedheid!’</p>
<p>Voordat de meisjes de gezegende waarheid konden gelooven, kwam de dokter binnen en bevestigde haar. Hij was een eenvoudig man, maar zijn gelaat scheen allen toe als dat van een engel, toen hij glimlachte en met een vaderlijken blik tot haar zeide: ‘ja, lieve meisjes, ik denk, dat de kleine meid er ditmaal door zal komen. Houd het huis rustig; laat haar slapen, en geef haar als zij wakker wordt...’</p>
<p>Wat zij geven moesten, hoorden zij geen van beiden, want zij slopen naar het donkere portaal, en daar zaten zij op de trap, met de armen om elkander heen geslagen en harten te vol van blijdschap om iets te zeggen. Toen zij terug-<pb n="224"/>kwamen om door de oude Hanna gekust en getroeteld te worden, vonden zij Betsy in gerusten slaap in hare gewone houding met het gezichtje op hare hand geleund; de doodelijke bleekheid was verdwenen en haar adem was rustig; alsof zij pas in slaap gevallen was.</p>
<p>‘Als moeder nu maar kwam,’ zeide Jo, toen de winterdageraad begon aan te breken.</p>
<p>‘Zie,’ zeide Meta, haar met een half geopend wit roosje naderend, ‘ik dacht, dat dit nauwelijks open zou zijn om in Betsy's hand te leggen, wanneer zij - van ons gegaan zou zijn. Maar het is van nacht uitgekomen, en nu zal ik het hier in mijn vaasje zetten, zoodat wanneer onze lieveling wakker wordt, het eerst wat zij ziet dit lieve roosje en moeders gezicht zal zijn.’</p>
<p>Nooit was de zon zoo schoon opgegaan, en nooit had de wereld er zoo heerlijk uitgezien in de vermoeide oogen van Meta en Jo, toen zij in den vroegen morgen naar buiten keken, en hare lange treurige nachtwaak over was.</p>
<p>‘Het lijkt net een tooneel uit een sprookje,’ zeide Meta, terwijl zij bij zichzelve glimlachte, en achter het gordijn staande den blik over het schitterend schouwspel liet gaan.</p>
<p>‘Hoor!’ zeide Jo opspringende.</p>
<p>Ja, daar was een geluid van bellen beneden aan de deur, een kreet van Hanna, en Laurie's stem, die op vroolijk fluisterenden toon zeide:</p>
<p>‘Meisjes! Zij is er! Zij is er!’</p>
</div>
<div type="chapter">
<head rend="h3">Hoofdstuk XIX. <lb/>
Amy's testament.</head>
<p>Terwijl dit alles tehuis voorviel, had Amy een moeilijken tijd bij tante March. Hare ballingschap smartte haar diep, en voor het eerst in haar leven besefte zij, hoeveel liefde en toegevendheid thuis haar deel waren. Tante March gaf
<pb n="225"/>
nooit iemand iets toe, daar was zij in principe tegen; maar zij meende het goed, want zij vond het kleine welgemanierde meisje heel lief, en tante March had een teeder plekje in haar oud hart voor de kinderen van haren neef, Zoewel zij het niet raadzaam vond daarvoor uit te komen. hij deed waarlijk haar best om Amy genoegen te doen, maar och, hoever sloeg ze daarbij de plank mis! Sommige oude menschen behouden een jong hart ondanks hunne rimpelige wangen en grijze haren, zij kunnen sympathiseeren met kinderlijke genoegens en verdrietelijkheden, kunnen hen zich tehuis doen gevoelen, aangename spelen van wijze lessen vergezeld doen gaan, en op de liefelijkste wijze in hunne vriendschap deelen. Maar tante March had deze gave niet, en zij verveelde Amy doodelijk met hare regels en bevelen, hare stijve manieren en lange drooge toespraken. Daar zij dit kind volgzamer en zachtzinniger vond dan hare zuster, rekende de oude dame het zich ten plicht, zooveel mogelijk een tegengif te geven tegen de vrijheid en toegevendheid, die Amy thuis genoot. Zij nam het kind dus onder handen en behandelde haar, zooals men zestig jaar geleden haar behandeld had, hetgeen Amy geheel verslagen maakte en haar een gevoel gaf van een vliegje te zijn in het web eener spin. Zij moest elken morgen de kopjes omwasschen, en de ouderwetsche theelepeltjes, den grooten zilveren trekpot en de glazen wrijven, totdat zij glommen. Daarna moest zij de stof afnemen, en wat eene geduldsoefening was dat! Geen stofje ontsnapte aan het oog van tante March, en al de meubels hadden gewerkte pooten en allerlei snijwerk, dat nooit geheel naar haren zin uitgestoft kon worden. Dan moest Polly zijn eten hebben en de schoothond gekamd worden, en een dozijn boodschappen trap op trap af gedaan worden, om allerlei dingen te halen, of bevelen over te brengen, want de oude dame was slecht ter been en verliet maar zelden haren stoel. Na deze vervelende werkjes moest zij hare lessen opzeggen, hetgeen nog de grootste beproeving van allen was.</p>
<p>Dan mocht zij een uur hebben om zich te ontspannen en te spelen; en hoe haalde zij daar haar hart niet aan op! Laurie kwam elken dag en wist dan tante March te bepraten, dat Amy met hem uit mocht gaan, en dan gin-<pb n="226"/>gen zij wandelen of rijden en hadden ontzaglijk veel pleizier. Na het eten moest zij voorlezen, en stil zitten terwijl de oude dame een slaapje deed, dat gewoonlijk een uur duurde, daar zij meestal bij de eerste bladzijde indommelde. Dan kwam er verstelwerk voor den dag, of handdoeken om te zoomen, en Amy naaide totdat het donker werd, uitwendig zeer zachtzinnig, maar inwendig geheel in opstand, daarna mocht zij tot theetijd doen, wat zij wilde. De avonden waren nog het allerergst, want dan begon tante March eindelooze verhalen uit haar jeugd te doen, die zoo onuitsprekelijk vervelend waren, dat Amy altijd blijde was, als zij naar bed kon gaan, en dan gewoonlijk het plan had haar treurig lot te beweenen; maar meestal viel zij in slaap, voordat zij meer dan een paar tranen had uitgeperst.</p>
<p>Waren Laurie en de oude Esther, de dienstbode, er niet geweest, dan, meende zij, zou zij dien verschrikkelijken tijd nooit doorgekomen zijn. De papegaai alleen was al in staat om haar krankzinnig te maken; want hij bemerkte spoedig, dat zij hem niet bewonderde, en wreekte zich door zoo kwaadaardig mogelijk te zijn. Hij trok haar aan het haar, wanneer zij dicht bij hem kwam, gooide zijn brood en melk omver om haar te plagen, wanneer zij pas zijne kooi had schoongemaakt, maakte Mop aan het blaffen door naar hem te pikken als de oude dame sliep; schold haar uit, wanneer er gezelschap was, en gedroeg zich in alle opzichten als een verfoeilijke oude vogel. Den hond kon zij ook niet verdragen; het was een vet kwaadaardig dier, dat tegen haar bromde en jankte, als zij zijn toilet maakte, en dat, als hij wat te eten wou hebben, op zijn rug ging liggen met alle vier de pooten in de lucht en het onnoozelste gezicht van de wereld, hetgeen ongeveer twaalf maal op een dag gebeurde. De keukenmeid had een slecht humeur, de oude koetsier was doof, en Esther was de eenige, die ooit van het kind notitie nam.</p>
<p>Esther was eene française, die reeds verscheidene jaren bij ‘Madame’, zooals zij haar noemde, had gewoond, en die de oude dame eenigszins onder den duim had, omdat deze niet buiten haar kon. Haar ware naam was Estelle, maar tante March beval haar een anderen aan te nemen, en zij gehoorzaamde onder voorwaarde, dat zij nooit van gods-<pb n="227"/>dienst zou behoeven te veranderen. Zij was zeer met Mademoiselle ingenomen, en vermaakte haar dikwijls met grappige verhalen uit haar leven in Frankrijk, als Amy haar gezelschap hield, terwijl zij de kanten van Madame in orde bracht. Zij stond haar ook toe door het huis te dwalen en de wonderlijke en aardige dingen te bekijken, die in de groote kleerkasten en ouderwetsche kisten bewaard werden; want tante March had, als een ekster, van alles verzameld. Amy schepte vooral veel behagen in een Indisch kabinet met allerlei vreemde laadjes, kleine duivenhokjes en verborgen plaatsjes, waar allerlei soorten van sieraden in geborgen waren, sommige zeer kostbaar, sommige alleen maar vreemd, maar allen min of meer antiek. Amy vond het een groot genot al deze dingen te bezichtigen en te schikken, vooral de juweelkastjes, waarin op fluweelen kussens de ornamenten rustten, die jaren geleden de eene of andere schoone hadden versierd. Hier was het stel granaten, dat tante March gedragen had, toen zij voor het eerst uitging, de paarlen, die haar vader haar op haren trouwdag had gegeven, de diamanten van haren minnaar, de gitten rouwringen en spelden, de vreemdsoortige medaillons met portretten van overleden vrienden en treurwilgen van haar aan de achterzijde; de kleine braceletjes, die haar eenig dochtertje had gedragen, het groote horloge van oom March met het roode cachet, waarmede zooveel kinderhandjes hadden gespeeld, en geheel alleen in een doosje lag, de trouwring van tante March, die nu veel te nauw was voor hare dikke vingers, maar die, als het kostbaarste kleinood van allen, zorgvuldig weggeborgen was.</p>
<p>‘Wat zou Mademoiselle kiezen, als zij mocht?’ vraagde Esther, die er altijd bij zat om een oogje op de kostbaarheden te houden en ze weêr weg te sluiten.</p>
<p>‘Ik vind de diamanten het mooist, maar daar is geen halsketting bij, en ik houd zooveel van kettingen, zij staan zoo netjes. Dit zou ik kiezen, als ik mocht,’ antwoordde Amy, terwijl zij met bewondering een snoer gouden en ebbenhouten koralen beschouwde, waaraan een zwaar gouden kruis hing.</p>
<p>‘Dat zou ik ook heel graag hebben, maar niet voor
<pb n="228"/>
een halsketting, ah neen, voor mij is het een rozenkrans, en als een goede katholieke zou ik het als zoodanig gebruiken,’ zeide Esther, de ketting met verlangende blikken aanziende.</p>
<p>‘Is het net zoo iets als dat snoer welriekende houten kralen, dat over uw spiegel hangt?’ vraagde Amy.</p>
<p>‘Ja zeker, om bij te bidden. Het zou de heiligen stellig genoegen doen, wanneer men zoo iets moois als dit, voor rozenkrans gebruikt, in plaats van het als een ijdel sieraad te dragen.’</p>
<p>‘Gij schijnt veel troost in uwe gebeden te vinden, Esther, en gij komt daarna altijd zoo kalm en tevreden beneden. Ik wilde, dat het met mij ook zoo was.’</p>
<p>‘Wanneer Mademoiselle roomsch was, zou zij den waren troost vinden; maar daar dit niet zoo is, zou het goed zijn, wanneer gij u iederen dag wat afzonderdet om na te denken en te bidden, zooals de goede mevrouw deed, bij wie ik diende, voordat ik bij Madame kwam. Zij had een klein bidkamertje en vond daar troost voor menigerlei verdriet.’</p>
<p>‘Zou het goed voor mij zijn, om ook zoo te doen?’ vraagde Amy, die in hare eenzaamheid behoefte gevoelde aan de eene of andere soort van bijstand, en bemerkte, dat zij licht haar boekje vergat, nu Betsy niet bij haar was om er haar aan te herinneren.</p>
<p>‘Het zou opperbest en charmant zijn; en als gij wilt, zal ik met alle genoegen het kleine kleedkamertje voor u inrichten. Zeg er maar niets van aan Madame, maar ga er dan, als zij slaapt, alleen zitten om aan goede dingen te denken en den lieven God om de herstelling van uwe zuster te bidden.’</p>
<p>Esther was waarlijk vroom en geheel oprecht in haren raad, want zij had een liefhebbend hart en veel medelijden met de zusters in hare droefheid. Amy was met het denkbeeld ingenomen en gaf hare toestemming tot het in orde brengen van het kleine kamertje, dat naast het hare was.</p>
<p>‘Ik wou, dat ik wist, waarheen al die mooie dingen zullen gaan, als tante March sterft,’ zeide zij, terwijl zij langzaam de rozenkrans weder op hare plaats legde en de juweeldoosjes één voor één sloot.</p>
<pb n="229"/>
<p>‘Naar u en uwe zusters. Ik weet het; mevrouw heeft mij in haar vertrouwen genomen; ik was getuige bij het maken van haar testament, en het zal zoo zijn,’ fluisterde Esther glimlachend.</p>
<p>‘Hoe heerlijk! maar ik wilde, dat zij ze ons nu gaf. Uitstel is niet aangenaam,’ zeide Amy, met een laatsten blik op de diamanten.</p>
<p>‘De jonge dames zijn nog te jong om die dingen te dragen. De eerste, die verloofd is, krijgt de paarlen, heeft Madame gezegd; en ik verbeeld mij, dat gij dat turkooize ringetje zult krijgen, als gij heengaat, want Madame is tevreden over uw gedrag en goede manieren.’</p>
<p>‘Denkt gij dat? O, ik zal een lammetje zijn, als ik dat mooie ringetje krijg! Het is zóóveel mooier dan dat van Kitty Bryant. Ik houd toch wel van tante March,’ en Amy paste het ringetje met een verheugd gelaat, en nam een vast besluit het te verdienen.</p>
<p>Van dien dag af was zij een model van gehoorzaamheid, en de oude dame zag dit welgevallig aan als een gevolg van hare opvoedkunde. Esther plaatste een tafeltje in het kamertje, zette daarvoor een voetenbankje en bing er eene plaat boven, die zij uit eene der afgesloten kamers genomen had. Zij dacht niet, dat die plaat veel waarde had, maar daar het onderwerp haar geschikt voorkwam, leende zij haar voor dat doel, wel wetende, dat Madame het nooit zou bemerken, en er ook niet om geven zou, al deed zij het. Het was evenwel eene verdienstelijke kopie van een der meest beroemde schilderijen ter wereld, en Amy werd nooit moede hare voor schoonheid zoo opmerkzame oogen te vestigen op het lieftallig gelaat der heilige moeder, terwijl haar hart met teedere gedachten aan de hare vervuld was. Op de tafel legde zij haar testamentje en haar gezangboek, en daarnaast een vaasje met de mooiste bloemen, die Laurie haar bracht, en kwam hier elken dag om er alleen te zitten, aan goede dingen te denken, en den lieven God te bidden om het herstel van hare zuster. Esther bad haar eene rozenkrans van zwarte kralen met een zilveren kruis gegeven, maar Amy had dezen opgehangen en gebruikte hem niet, omdat zij vreesde, dat het gebruik daarvan niet voegde bij protestantsche gebeden.</p>
<pb n="230"/>
<p>Het kleine meisje was in dit alles zeer oprecht, want daar zij zoo alleen uit het veilige ouderlijke nest was gevallen, gevoelde zij zoo dringend behoefte aan eene vriendelijke hand, waaraan zij zich kon vastklemmen, dat zij zich onwillekeurig wendde tot den sterken en liefdevollen vriend, wiens vaderlijke liefde het meest over zijne kleine kinderen waakt. Zij miste de hulp van hare moeder om zich zelve te begrijpen en te beheerschen, maar daar zij geleerd had van waar zij hulp verwachten kon, deed zij haar best den goeden weg te vinden en daarop vertrouwend voort te gaan. Maar Amy was nog een zeer jonge pelgrim, en op het oogenblik scheen haar last haar zeer zwaar toe. Zij deed haar best zich zelve te vergeten, vroolijk te blijven, en tevreden te zijn met het goede te doen, al merkte niemand het op en al werd zij door niemand geprezen. In hare eerste poging om zeer, zeer goed te zijn, besloot zij haar testament te maken, evenals tante March gedaan had; zoodat <hi rend="i">indien</hi> zij ziek mocht worden en kwam te sterven, hare bezittingen naar recht en billijkheid zouden verdeeld worden. Zelfs de gedachte, dat zij hare kleine schatten zou moeten opgeven, kostte haar veel, want zij waren in hare oogen even kostbaar als de juweelen van de oude dame.</p>
<p>Gedurende hare speeluren schreef zij dit gewichtig document zoo goed zij kon, met eenige hulp van Esther wat betreft de wettelijke termen; en toen de welwillende fransche vrouw haren naam geteekend had, viel Amy een pak van het hart, en legde zij het weg, om het aan Laurie te laten zien, op wien hare keuze als tweeden getuige gevallen was. Daar het een regenachtige dag was, ging zij naar boven, om zich in eene der groote kamers te amuseeren, en nam Polly mede voor gezelschap. In deze kamer was eene kleerkast vol ouderwetsche kostumen, waarmede Esther haar toestond te spelen, en het was voor haar eene geliefkoosde uitspanning om zich in die verkleurde prachtgewaden uit te dossen, en voor den grooten spiegel heen en weder te wandelen onder het maken van sierlijke buigingen, gevolgd door een langen sleep, waarvan het geruisch haar oor verrukte.</p>
<p>Zij was hiermede op dien dag zóó druk bezig, dat zij Laurie niet hoorde bellen, en ook niet zag, hoe hij om een
<pb n="231"/>
hoekje van de deur keek, terwijl zij op en neder stapte, met haren waaier speelde, haar hoofd heen en weder draaide, dat met een grooten rooskleurigen tulband versierd was, die zonderling afstak bij haar blauw zijden japon en gelen boezelaar. Zij moest voorzichtig loopen, want zij had schoenen aan met hooge hakken, en zooals Laurie later aan Jo verhaalde, het was een komiek gezicht, haar in haar vroolijk gewaad te zien voortscharrelen, met Polly achter haar aan, die al zijn best deed om haar na te bootsen, terwijl hij nu en dan stil stond om te lachen, of uit te roepen: ‘zijn wij niet mooi? Ga weg, leelijkert. Houd uw mond Kus mij, liefje; ha, ha!’</p>
<p>Nadat Laurie met moeite eene uitbarsting van vroolijkheid had bedwongen uit vrees van hare majesteit te beleedigen, klopte hij aan, en werd minzaam ontvangen.</p>
<p>‘Ga zitten, terwijl ik deze dingen wegberg; en dan wilde ik u over iets heel ernstigs raadplegen,’ zeide Amy, toen zij haar pronkgewaad vertoond en Polly in een hoek gejaagd had. ‘Die vogel is de plaag van mijn leven,’ zeide zij, terwijl zij de rose verhevenheid van haar hoofd nam, en Laurie dwars op een stoel ging zitten. ‘Gisteren, toen tante sliep, en ik mijn best deed zoo stil als een muis te zijn, begon Polly in zijne kooi te schreeuwen en te klapwieken, ik liet hem er dus uit en vond er eene groote spin in. Ik jaagde haar weg, waarop zij onder de boekenkast kroop; Polly liep haar achterna, bukte en keek onder de boekenkast, terwijl hij op zijn dwazen toon met een knipoogje zeide: “kom er uit, en ga eens wandelen, liefje.” Ik <hi rend="i">kon</hi> het niet helpen, dat ik moest lachen, waarop Polly begon te vloeken, zoodat tante wakker werd en ons alle twee beknorde.’</p>
<p>‘Nam de spin de uitnoodiging van den ouden heer aan?’ vraagde Laurie geeuwend.</p>
<p>‘Ja, zij kwam er uit, en weg liep de doodelijk verschrikte Polly en klauterde op tante's stoel al schreeuwend: pak hem, pak hem,’ terwijl ik de spin ving.’</p>
<p>‘Dat is een leugen! Lorre!’ riep de papegaai, naar Laurie's voeten pikkende.</p>
<p>‘Ik zou je den nek omdraaien, als je van mij waart, oude plaaggeest!’ riep Laurie, terwijl hij zijn vuist schudde tegen
<pb n="232"/>
den vogel, die zijn kop op zijde hield en zeer ernstig riep: ‘Wel geslapen? goeden morgen, mijnheer!’</p>
<p>‘Nu ben ik klaar,’ zeide Amy, terwijl zij de kleerkast sloot en een papier uit haren zak haalde. ‘Lees dit eens, als 't je blieft, en vertel mij eens, of het in den vorm en goed is. Ik vond, dat ik het moest doen, want het leven is onzeker, en ik zou niet graag willen, dat er oneenigheid heerschte bij mijn graf.’</p>
<p>Laurie beet zich op de lippen, wendde zich een weinig van de in gedachten verzonken spreekster af, en las, de spelling in aanmerking genomen, met loffelijken ernst:</p>
<q rend="bq">Mijn laatste wil en Testament. <lb/>
‘Ik Amy Curtis March in de volle bezitting van mijne verstandige vermogens geef en vermaak al mijne bijzondere bezittingen - dat is te zeggen, namelijk: <lb/>
‘Aan mijn vader mijne beste teekeningen, schetsen, portefeuilles en kunstwerken, met de lijsten. Ook mijn spaarpot om mede te doen, wat hij wil. <lb/>
‘Aan mijne moeder, al mijne kleederen, behalve de blauwe boezelaar met de zakjes - ook mijn portret en mijn médaillon met mijne hartelijke liefde. <lb/>
‘Aan mijne lieve zuster Margaretha geef ik mijn turkoois ringetje (als ik het krijg) ook mijn groene doosje met de duitjes er op, ook mijn stukje echte kant voor om haar hals, en mijne schets van haar als eene gedachtenis van haar kleine meisje.’ <lb/>
‘Aan Jo vermaak ik mijn broche, die eene die met lak gemaakt is, ook mijn bronzen inktkokertje, en mijn beeldig konijntje van pleister, omdat het mij spijt, dat ik haar verhaal verbrand heb. <lb/>
‘Aan Betsy (als zij mij overleeft) geef ik mijne poppen en het kleine kastje, mijn waaier, mijne linnen kraagjes en mijne nieuwe pantoffels, die zij misschen wel zal kunnen aanhebben, omdat zij wel mager zal zijn als zij beter wordt. Ook laat ik haar na de betuiging van mijn berouw, dat ik ooit om de oude Joanna gelachen heb. <lb/>
‘Aan mijn vriend en buurman Theodoor Laurence vermaak ik mijn papiermasché portefeuille, en mijn model in klei van een paard, hoewel hij zeide, dat het geen
<pb n="233"/>
hals had. Daarenboven uit erkentelijkheid voor zijne groote vriendelijkheid in de ure der beproeving een mijner kunstwerken naar keus. Noter Dame is het beste. <lb/>
‘Aan onzen eerwaardigen weldoener, den heer Laurence, laat ik na mijn roode doosje met het spiegeltje in het deksel, dat goed voor zijn pennen zal zijn, en hem de jonge afgestorvene zal herinneren, die hem dankt voor al zijne gunsten aan hare familie en vooral aan Betsy bewezen. <lb/>
‘Aan mijn liefste vriendinnetje Kitty Bryant schenk ik mijn blauwzijden boezelaar en mijn ring van gouddraad, met een kus. <lb/>
‘Aan Hanna geef ik de hoedendoos, die zij zou willen hebben en al het verstelwerk dat ik nalaat, hopende dat zij mijner er bij zal gedenken. <lb/>
‘En nu ik over mijne voornaamste bezittingen heb beschikt, hoop ik dat allen tevreden zullen zijn, en niets ten nadeele van de doode zullen zeggen. Ik vergeef iedereen en hoop dat wij elkander zullen wederzien, wanneer de bazuin zal klinken. Amen. <lb/>
‘Onder deze erflating of testament zet ik mijne handteekening en verzegel het heden den 20 Nov. Anni Domino 1861. <lb/>
 <lb/>
Amy Curtis March.<lb/>
 <lb/>
‘Getuigen Estelle Valnor,<lb/>
Theodoor Laurence.’</q>
<p>De laatste naam was met potlood geschreven, en Amy zeide hem, dat hij dien met inkt moest overschrijven en het stuk vervolgens behoorlijk voor haar verzegelen.</p>
<p>‘Wat heeft u dat in het hoofd gebracht? Heeft iemand u verteld, dat Betsy hare dingen heeft weggegeven?’ vraagde Laurie ernstig, toen Amy een stukje rood band, lak, eene waskaars en een cachet voor hem neerlegde.</p>
<p>‘Zij legde het hem uit, en vraagde toen angstig: ‘wat zeidet gij van Betsy?’</p>
<p>‘Het spijt mij, dat ik er over begonnen ben, maar nu ik dat eenmaal gedaan heb, zal ik het u vertellen. Zij voelde zich op zekeren dag zoo naar, dat zij tot Jo zeide, dat zij hare piano aan Meta, haar vogel aan u, en de arme oude pop aan Jo wilde geven, die er wel om harent-<pb n="234"/>wil van houden zou. Het speet haar, dat zij zoo weinig weg te geven had, en liet ons allen een lokje van haar haar en haar hartelijkste groeten aan grootvader. <hi rend="i">Zij</hi> dacht geen oogenblik aan een testament.’</p>
<p>Al sprekende teekende en verzegelde Laurie, en keek niet op, voordat een groote traan op het papier viel. Amy's gelaat was diep bedroefd, maar zij zeide slechts: ‘maken menschen nooit post-scriptums onder hun testament?’</p>
<p>‘Ja, codicils, noemt men die.’</p>
<p>‘Zet er dan een onder het mijne - dat ik verlang, dat al mijne krullen zullen worden afgeknipt en onder mijne vrienden verdeeld. Ik vergat het, maar ik zou graag willen, dat het gedaan werd, hoewel ik er dan wel raar zal uit zien.’</p>
<p>Laurie voegde het er bij, terwijl hij glimlachte om Amy's laatste en grootste opoffering. Vervolgens amuseerde hij haar een uur lang, en stelde veel belang in al hare wederwaardigheden. Maar toen hij heenging, hield Amy hem even terug en fluisterde met bevende lippen: ‘Is Bets werkelijk in gevaar?’</p>
<p>‘Ik vrees van ja, maar wij moeten er maar het beste van hopen, schrei dus niet, lieve Amy,’ en Laurie sloeg op broederlijke wijze zijn arm om haar heen, hetgeen haar zeer vertroostte.</p>
<p>Toen hij weg was, ging zij naar haar bidkamertje, en terwijl zij daar in den schemer zat, bad zij voor Betsy onder een stroom van tranen en met een diep bedroefd hart, en gevoelde dat een millioen turkooizen ringen haar niet zouden kunnen vertroosten over het verlies van haar lief zusje.</p>
</div>
<div type="chapter">
<head rend="h3">Hoofdstuk XX. <lb/>
In vertrouwen.</head>
<p>Ik geloof niet, dat er woorden zijn, waarmede ik de ontmoeting van de moeder met hare dochters kan beschrij-<pb n="235"/>ven. Zulke uren zijn heerlijk om te doorleven, maar men kan er niet over spreken, daarom zal ik dit maar aan de verbeelding van mijne lezers overlaten, en alleen zeggen, dat het grootst mogelijk geluk in dat huis heerschte, en dat Meta's wensch vervuld werd, want de eerste voorwerpen, waarop Betsy's blik viel, <hi rend="i">waren</hi> het roosje en moeder's gelaat. Zij was nog te zwak om zich over iets te verwonderen en glimlachte dus slechts, en nestelde zich in de liefhebbende armen, die haar omvat hielden, in het zalig gevoel, dat het smachtend verlangen eindelijk was bevredigd. Toen viel zij weder in slaap, en de meisjes bedienden hare moeder, want zij wilde de vermagerde handjes niet losmaken, die de hare zelfs in den slaap omvat hielden.</p>
<p>Hanna had een verbazend ontbijt voor de reizigster ‘opgedaan,’ omdat zij op geen andere manier aan hare opgewondenheid wist lucht te geven, en Meta en Jo voedden hare moeder als plichtmatige jonge ooievaars, terwijl zij luisterden naar haar gefluisterd verhaal aangaande vaders toestand, de belofte van den heer Brooke om bij hem te blijven en hem op te passen, het gedurig oponthoud, dat de storm op de terugreis had veroorzaakt, en de onuitsprekelijke troost, die Laurie's hoopvol gelaat haar gegeven had, toen zij, uitgeput door vermoeidheid angst en koude, aankwam.</p>
<p>Wat was dat een vreemde en toch gelukkige dag! Buiten zoo schitterend en vroolijk, want iedereen scheen de eerste sneeuw te willen verwelkomen; binnen zoo rustig en kalm, want ieder sliep, uitgeput door het waken, en eene Sabbathstilte heerschte in het huis, terwijl de glimlachende Hanna aan de deur de wacht hield. Met een heerlijk gevoel alsof er een last van haar hart was afgewenteld, sloten Meta en Jo hare vermoeide oogen, en lagen te rusten als door storm voortgezweepte schepen, die in eene veilige haven voor anker waren gekomen. Mevrouw March wilde geen oogenblik Betsy's zijde verlaten, maar sliep in den grooten leuningstoel, terwijl zij gedurig wakker werd om naar haar kind te zien, haar aan te raken en zich in haar aanschouwen te verlustigen, als een gierigaard in een herwonnen schat.</p>
<pb n="236"/>
<p>Intusschen snelde Laurie weg om Amy te vertroosten, en deed zijn verhaal zóó welsprekend, dat tante March waarlijk zelve moest ‘snuiven’ en geen enkele maal zeide: ik heb het wel gezegd.’ Amy gedroeg zich zoo verstandig bij deze gelegenheid, dat het waarlijk scheen, alsof de goede gedachten in het bidkamertje reeds vrucht begonnen te dragen. Zij droogde spoedig hare tranen, bedwong haar ongeduld om hare moeder te zien, en dacht geen oogenblik aan het turkooizen ringetje, toen de oude dame van harte instemde met Laurie's verzekering, dat zij zich gedroeg als een ‘bijzonder goed klein meisje.’ Zelfs Polly scheen er een indruk van te hebben, want hij noemde haar ‘meisjelief,’ en verzocht haar op zijn vriendelijksten toon: ‘ga eens wandelen, liefje.’ Zij zou zeer gaarne uitgegaan zijn om van het mooie winterweder te genieten; maar toen zij bemerkte, dat Laurie knikkebolde van den slaap, in spijt van zijne mannelijke pogingen om het te verbergen, haalde zij hem over om wat op de canapé te gaan liggen, terwijl zij een briefje aan hare moeder schreef. Zij was er lang mede bezig, en toen zij terugkwam, lag hij in diepen slaap met de armen onder zijn hoofd, terwijl tante March de gordijnen had laten vallen, en in een plotselingen aanval van goedwilligheid er bij zat zonder iets te doen.</p>
<p>Na een poosje begonnen zij te vreezen, dat hij misschien niet voor den avond zou wakker worden, en dat zou hij ook niet geworden zijn, wanneer hij niet was opgeschrikt door een vreugdekreet van Amy bij het zien van hare moeder.</p>
<p>Er waren dien dag waarschijnlijk vele gelukkige meisjes in en rondom de stad, maar het is mijne bijzondere overtuiging, dat Amy het gelukkigst van allen was, toen zij op haar moeder's schoot zat en hare wederwaardigheden vertelde, terwijl zij troost en vergoeding ontving in den vorm van goedkeurende glimlachjes en innige liefkoozingen.</p>
<p>Zij waren te zamen alleen in het bidkamertje, waartegen hare moeder geene bezwaren had, toen haar was uitgelegd, hoe het gebruikt werd.</p>
<p>‘Integendeel, ik keur het zeer goed, liefje,’ zeide zij, van den stoffigen rozenkrans naar het veelgebruikte boekje en de schoone plaat met den krans van klimopbladeren ziende.
<pb n="237"/>
‘Het is een uitmuntend plan een plaatsje te hebben, waar wij rustig alleen kunnen zijn, wanneer ons iets grieft of bedroeft. Er zijn vele moeilijke tijden in ons leven, maar wij kunnen die altijd verdragen, wanneer wij op de rechte plaats hulp zoeken. Ik hoop, dat mijn kleine meisje bezig is dit te leeren?’</p>
<p>‘Ja, moeder, en als ik thuis kom, zal ik in de groote hangkast een hoekje leegmaken, waar ik mijne boeken kan neêrleggen en de kopie kan ophangen van deze plaat, die ik geprobeerd heb na te maken. Het gezicht van de vrouw is niet goed, het is te mooi dan dat ik het kan teekenen, maar het kind is beter gedaan, en ik houd er erg veel van. Ik denk er gaarne aan, dat hij eens een klein kind geweest is, want dan schijn ik niet zoo ver van hem af te zijn, en dat helpt mij.’</p>
<p>Toen Amy het glimlachend Christuskind op den schoot zijner moeder aanwees, zag mevrouw March iets aan de opgeheven hand, dat haar deed glimlachen. Zij zei de niets, maar Amy verstond den blik, en na een oogenblik stilzwijgen ging zij ernstig voort:</p>
<p>‘Ik had u ook hierover willen spreken, maar ik vergat het. Tante gaf mij van daag den ring; zij riep mij bij zich en kuste mij, en zeide, dat ik haar eer aandeed, en dat zij mij gaarne altijd bij zich zou willen houden. Zij gaf mij ook dit aardige ringetje om den ring tegen te houden, daar hij nog te wijd is. Ik zou ze zoo graag dragen, moeder. Mag ik?’</p>
<p>‘Zij zijn heel mooi, maar ik vind u nog wel wat jong voor zulke sieraden, Amy,’ zeide mevrouw March, met een blik op het ronde handje, aan welks voorvinger de blauwe steenen schitterden, tegengehouden door twee kleine gouden in elkander gevatte handjes.</p>
<p>‘Ik zal mijn best doen niet ijdel te zijn,’ zeide Amy; ‘ik geloof ook niet, dat ik er blij meê ben alleen omdat ik ze mooi vind; maar ik zou ze graag dragen, zooals het meisje in het verhaal haar bracelet, om mij aan iets te herinneren.’</p>
<p>‘Meent gij tante March?’ vraagde hare moeder lachende.</p>
<p>‘Neen, om mij te herinneren niet zelfzuchtig te zijn.’ Amy zag er bij deze woorden zoo ernstig en oprecht uit,
<pb n="238"/>
dat hare moeder ophield te lachen en aandachtig naar het plannetje luisterde.</p>
<p>‘Ik heb in den laatsten tijd veel nagedacht over mijn “zondenpak,” en ik geloof, dat zelfzucht daarin de grootste plaats beslaat; en nu ga ik al mijn best doen om die uit te roeien, als ik kan. Bets is niet zelfzuchtig, en dat is de reden, waarom iedereen van haar houdt en de gedachte van haar te verliezen zoo verschrikkelijk vindt. De menschen zouden niet half zoo bedroefd om mij zijn, als ik ziek was, en dat verdien ik ook niet; maar ik zou ook zeer gaarne door zooveel vrienden gemist en betreurd worden, en daarom zal ik al mijn best doen om te worden als Bets, als ik kan. Ik vergeet mijne voornemens zoo licht, maar als ik altijd iets bij mij had, om mij er aan te herinneren, geloof ik, dat het beter gaan zou. Mag ik het eens probeeren?’</p>
<p>‘Ja, maar ik heb meer vertrouwen in het hoekje van de groote hangkast. Draag uw ring, mijn kind, en doe uw best, en ik geloof, dat gij zult slagen, want de oprechte wensch om goed te zijn is reeds de helft van het werk. Nu moet ik weder naar Betsy gaan. Blijf goedsmoeds, mijn dochtertje, en wij zullen u spoedig weer naar huis halen.’</p>
<p>Toen Meta dien avond bezig was aan haren vader te schrijven, om de goede overkomst van hare moeder te berichten, sloop Jo naar boven, naar Betsy's kamer, en toen zij hare moeder op haar gewone plaatsje zag zitten, bleef zij een oogenblik staan, terwijl zij met een twijfelachtigen blik en ontstemde uitdrukking op het gelaat de hand door het haar streek.</p>
<p>‘Wat is het, kindlief?’ vraagde mevrouw March, terwijl zij haar de hand toestak met een gelaat, dat tot vertrouwen uitlokte.</p>
<p>‘Ik moet u iets vertellen, moeder.’</p>
<p>‘Omtrent Meta?’</p>
<p>‘Wat kunt u dat vlug raden! Ja, het is over haar, en hoewel het eene kleinigheid is, hindert het mij toch.’</p>
<p>‘Betsy slaapt; spreek zachtjes en vertel er mij alles van. Die Moffat is toch niet hier geweest?’ vraagde mevrouw March op tamelijk scherpen toon.</p>
<pb n="239"/>
<p>‘Neen, ik zou hem de deur voor den neus hebben toegegooid,’ zeide Jo, terwijl zij zich op den grond aan de voeten van hare moeder nederzette.</p>
<p>‘Verleden zomer liet Meta een paar handschoenen bij de Laurences liggen, en slechts één werd teruggebracht. Wij dachten daar niet meer om, totdat Teddy mij vertelde, dat mijnheer Brooke hem had. Hij hield hem in zijn vestjeszak, en eens viel hij er uit, en Teddy plaagde hem er mede, en toen erkende de heer Brooke, dat hij er niet over durfde spreken, omdat zij zoo jong en hij zoo arm was. Vindt u dat nu niet <hi rend="i">verschrikkelijk?</hi>’</p>
<p>‘Denkt gij, dat Meta van hem houdt?’ vraagde mevrouw March met een bezorgden blik.</p>
<p>‘Lieve tijd! ik heb niets geen verstand van liefde en zulk gezeur!’ riep Jo, met eene grappige vermenging van belangstelling en verachting. ‘In romans toonen de meisjes het door te schrikken en te blozen, flauw te vallen, mager te worden en zich als gekkinnen aan te stellen. Maar Meta doet niets van dien aard; zij eet en drinkt en slaapt als een gewoon mensch, zij kijkt mij vlak in de oogen, wanneer ik over dien man spreek, en bloost alleen maar een klein beetje, wanneer Teddy gekheid maakt over minnaars. Ik verbied hem wel dat te doen, maar hij luistert niet zoo naar mij, als hij moest.’</p>
<p>‘Dus denkt gij, dat Meta <hi rend="i">niet</hi> van John houdt?’</p>
<p>‘Van wien?’ riep Jo verbaasd.</p>
<p>‘Van mijnheer Brooke; ik noem hem nu John; wij kwamen daar zoo toe in het hospitaal, en hij heeft het graag.’</p>
<p>‘O zoo! dan weet ik al, dat u zijne partij zult nemen; hij is goed voor vader geweest, en nu zult u hem niet weg willen zenden, maar hem met Meta laten trouwen, als zij wil. Hoe gemeen! om Papa te gaan oppassen, en u te gaan flikflooien, om u te bewegen van hem te gaan houden,’ en wederom gaf Jo een verontwaardigden ruk aan haar haar.</p>
<p>‘Lieve kind, word er niet boos om, ik zal u vertellen, hoe het gebeurd is. John ging met mij mede op verzoek van mijnheer Laurence, en hij was zóó zorgzaam voor uwen vader, dat wij wel van hem moesten gaan houden.
<pb n="240"/>
Hij was omtrent Meta volmaakt open en eerlijk, want hij zeide ons, dat hij haar beminde, maar dat hij eerst een goed tehuis voor haar wilde verdienen, voordat hij haar ten huwelijk vroeg. Hij is waarlijk een best jongmensch, en wij konden niet weigeren naar hem te luisteren; maar ik wil niet toestaan, dat Meta zich zoo jong engageert.’</p>
<p>‘Natuurlijk niet, het zou idiotenwerk zijn! Ik dacht wel, dat er iets kwaads broeide, ik voelde het, en nu is het erger, dan ik dacht. Ik zou waarlijk wenschen, dat ik zelf met Meta trouwen kon, en haar zoo in de familie houden.’</p>
<p>Mevrouw March glimlachte bij deze wonderlijke schikking, maar zij voegde er ernstig bij: ‘Jo, ik vertrouw u, en verlang, dat gij er vooreerst nog niet met Meta over spreken zult. Als John terugkomt en ik hen te zamen zie, kan ik beter over hare gevoelens jegens hem oordeelen.’</p>
<p>‘Zij zal de zijne in die mooie oogen lezen, waarover zij altijd praat, en dan zal zij geheel en al weg zijn. Zij heeft zulk een gevoelig hartje, het zal als boter in de zon smelten, wanneer iemand haar sentimenteel aankijkt. Zij las de korte berichten, die hij zond, veel meer over dan uwe brieven, en kneep mij in mijn arm, toen ik daar iets van zeide, en zij houdt van bruine oogen, en zij vindt John geen leelijke naam, en zij zal wezenlijk verliefd worden, en dan is er een eind aan vrede en pleizier en gezellig samenzijn. Ik zie het al vooruit; zij zullen loopen vrijen door het huis, en wij zullen moeten slooven. Meta zal afgetrokken zijn en nergens meer voor deugen; Brooke zal op de eene of andere manier een fortuin oploopen, haar meênemen en een bres in de familie maken; en ik zal mijn hart breken, en alles zal afschuwelijk ongezellig zijn. Och, och! waarom zijn wij maar niet allemaal jongens! dan zou er niets geen ellende zijn.’</p>
<p>Jo leunde in eene hopelooze houding met haar kin op hare knieën, en balde hare vuist tegen den denkbeeldigen John. Mevrouw March zuchtte, en Jo zag eenigszins bemoedigd op.</p>
<p>‘U vindt het ook niet prettig, moeder? Daar ben ik blij om; laat ons hem zijn afscheid geven, en er niets van aan Meta zeggen en even gezellig samen voortleven als wij altijd gedaan hebben.’</p>
<pb n="241"/>
<p>‘Het was niet goed van mij, dat ik zuchtte, Jo. Het is niet meer dan natuurlijk en billijk, dat gij allen in vervolg van tijd uw eigen thuis zult hebben; maar ik houd mijne meisjes gaarne zoo lang mogelijk bij mij; en het spijt mij, dat dit zoo gauw gebeurd is, want Meta is pas zeventien, en het zal nog wel eenige jaren duren, voordat John een toereikend vermogen bij elkander gebracht heeft. Uw vader en ik hebben besloten, dat zij zich op geenerlei wijze moet binden, noch trouwen vóór haar twintigste jaar. Wanneer zij en John elkander liefhebben, kunnen zij wachten en hunne liefde daardoor op de proef stellen. Zij is nauwgezet, en ik heb geen vrees, dat zij hem onvriendelijk behandelen zal. Mijn mooi teerhartig meisje! Ik hoop, dat zij gelukkig mag zijn!’</p>
<p>‘Zoudt u niet liever hebben, dat zij met een rijk man trouwde,’ vraagde Jo, toen hare moeder de laatste woorden op aangedanen toon uitsprak</p>
<p>‘Geld is een goed en nuttig ding, Jo; en ik hoop, dat mijne meisjes het gemis er van nooit al te zeer zullen behoeven te gevoelen, evenmin als de verzoeking van te veel te hebben Ik zou gaarne zien, dat John goed en wel gevestigd was in de eene of andere zaak, die hem genoeg opbracht om buiten schulden te kunnen leven, en Meta fatsoenlijk te onderhouden. Ik verlang geen onmetelijk fortuin, of voorname positie, of beroemden naam voor mijne meisjes. Wanneer rang en rijkdom gepaard gaan met liefde en braafheid, zou ik het dankbaar aannemen en mij in uw geluk verheugen; maar ik weet bij ondervinding, hoeveel geluk gesmaakt kan worden in een klein eenvoudig huisje, waar het dagelijksch brood verdiend moet worden, en waar eenige ontberingen het genot van de enkele genoegens verhoogen. Ik ben er mede tevreden, dat Meta eenvoudig beginnen moet, want ik weet, dat zij rijk zal zijn in het bezit van het hart van een braaf man, en dat is beter dan rijkdom.’</p>
<p>‘Ik begrijp u, moeder, en ben het met u eens; maar ik ben teleurgesteld omtrent Meta, want ik had een plannetje gemaakt, dat zij later met Teddy zou trouwen en haar geheele leven in overvloed doorbrengen. Zou dat niet aardig zijn?’ vraagde Jo, met een verhelderd gelaat opkijkende.</p>
<pb n="242"/>
<p>‘Hij is jonger dan zij, zooals gij weet,’ begon mevrouw March; maar Jo viel haar in de rede:</p>
<p>‘O, dat komt er niet op aan. Hij is oud voor zijn jaren en groot; en u weet, dat hij in zijne manieren al precies een groot mensch kan zijn. Daarenboven is hij rijk en edelmoedig en goed, en houdt van ons allen; en <hi rend="i">ik</hi> zeg, dat het jammer is, dat mijn plan mislukt.’</p>
<p>‘Ik ben bang, dat Laurie voor Meta nog niet menschelijk genoeg is, en op het oogenblik te veel een weêrhaan, dan dat iemand zich op hem zou kunnen verlaten. Maak geen plannen, Jo, maar laat het aan den tijd en aan de eigene harten van uwe vrienden over, om zich met elkander te verbinden. Het is niet goed zich met zulke dingen te bemoeien, en het is beter geen “romantischen onzin”, zooals gij het noemt in ons hoofd te halen, uit vrees, dat het onze vriendschappelijke verhouding benadeelen zou.’</p>
<p>‘Ik beloof u, dat ik het niet doen zal; maar ik kan het niet uitstaan alle dingen kris kras door elkander te zien gaan en in de war te zien komen, wanneer een rukje hier en een duwtje daar alles in orde zou kunnen drengen. Ik wou, dat wij gewichten op ons hoofd konden bragen, om ons het groeien te beletten. Maar knoppen worden rozen en poesjes worden katten - jammer genoeg.’</p>
<p>‘Wat is dat over gewichten en katten?’ vraagde Meta, terwijl zij zachtjes de kamer binnentrad met den voltooiden brief in hare hand.</p>
<p>‘Het is slechts een van mijn onzinnige redevoeringen. Ik ga naar bed; ga je meê, Grietje?’ zeide Jo, terwijl zij met een geheimzinnig gezicht opstond.</p>
<p>‘Heel goed, en netjes geschreven. Zet er nog bij, dat ik mijne hartelijke groeten aan John zend,’ zeide mevrouw March, terwijl zij den brief doorkeek en hem terug gaf.</p>
<p>‘Noemt u hem John?’ vraagde Meta glimlachend, terwijl zij met hare onschuldige oogen hare moeder aanzag.</p>
<p>‘Ja, hij is als een zoon voor ons geweest, en wij houden zeer veel van hem,’ zeide mevrouw March met een onderzoekenden blik.</p>
<p>‘Daar ben ik blij om, hij is zoo eenzaam. Goeden nacht, moederlief. Het is zoo onuitsprekelijk heerlijk u
<pb n="243"/>
weder hier te hebben,’ was Meta's kalm antwoord. De kus, dien hare moeder haar gaf, was bijzonder teeder, en toen zij wegging, zeide mevrouw March bij zichzelve met eene wonderlijke mengeling van blijdschap en spijt: ‘Zij bemint hem nog niet, maar het zal spoedig daartoe komen.’</p>
</div>
<div type="chapter">
<head rend="h3">Hoofdstuk XXI. <lb/>
Laurie voert kattekwaad uit, en Jo herstelt den vrede.</head>
<p>Het was den volgenden dag de moeite waard Jo's gelaat te zien, want het geheim drukte haar, en bijna kon zij de verzoeking niet wederstaan om zich geheimzinnig en gewichtig voor te doen. Meta bemerkte dit wel, maar nam de moeite niet haar te ondervragen, want zij wist bij ondervinding, dat men het best met Jo kon omgaan op de contrarie-manier; zij rekende er dus vast op, dat haar alles verteld zou worden, wanneer zij slechts niets vroeg. Het verwonderde haar dan ook geducht, dat het stilzwijgen niet werd opgeheven, en Jo eene beschermende houding jegens haar aannam, hetgeen Meta in de hoogste mate ergerde, zoodat zij op hare beurt zich in eene wolk van waardige terughouding hulde, en zich geheel aan hare moeder wijdde. Daardoor was Jo aan zichzelve overgelaten, want mevrouw March had hare plaats als verpleegster ingenomen, en haar geraden, na hare lange opsluiting in de ziekenkamer eens goed uit te rusten, beweging te nemen, en zich te vermaken. Nu Amy van huis was, was Laurie haar eenige toevlucht; maar hoe gaarne zij ook in zijn gezelschap was, zou zij hem juist nu liever minder gezien
<pb n="244"/>
hebben, want hij was een onverbeterlijke plaaggeest, en zij vreesde, dat hij haar nog haar geheim zou onfutselen.</p>
<p>En daar had zij gelijk in; want niet zoodra kreeg de ondeugd de lucht van een geheim, of hij zette er zich toe om het uit te vinden, en liet Jo geen rust of duur. Hij probeerde het door vleien, omkoopen, bespotten, dreigen, en kwade woorden; wendde overschilligheid voor, om bij verrassing de waarheid van haar te weten te komen; verklaarde, dat hij alles wist, en dan weder, dat hij er niet om gaf, en bemerkte ten laatste als vrucht van zijne onverpoosde volharding, dat het Meta en den heer Brooke betrof. Hij was verontwaardigd, dat hij niet door zijn gouverneur in het vertrouwen was genomen, en spande nu al zijn vernuft in om eene geschikte wraakoefening voor deze beleediging uit te denken.</p>
<p>Meta had ondertusschen schijnbaar alles vergeten, en was verdiept in toebereidselen voor de tehuiskomst van haren vader; maar plotseling scheen er eene volslagene verandering in haar geheele zijn te komen, en gedurende een dag of twee was zij geheel anders dan gewoonlijk. Zij schrikte, als zij aangesproken werd, bloosde wanneer men haar aanzag, was zeer stil, en zat met een bedeesd en ernstig gezichtje te naaien. Op de vragen van hare moeder antwoordde zij, dat zij volkomen wel was, en bracht Jo tot zwijgen, door het verzoek om zich maar niet met haar te bemoeien.</p>
<p>‘Zij voelt, dat het in de lucht zit - liefde, meen ik - en zij gaat wel hard vooruit. Zij heeft al de meeste kenteekenen, ze is kribbig en knorrig, eet niet, ligt s' nachts wakker, en zit in hoeken te pruilen. Ik betrapte haar op het zingen van dat liedje: “Ach, wie wär 's möglich dann,” en eens zeide zij “John” net als u, en werd daarop zoo rood als een kraal. Wat zullen wij beginnen?’ zeide Jo, met een gezicht, alsof zij zelfs voor de hevigste middelen niet zou terugdeinzen.</p>
<p>‘Wacht maar. Laat haar met rust, wees vriendelijk en geduldig, en als vader thuis is, zal alles wel terecht komen,’ antwoordde hare moeder.</p>
<p>‘Hier is een briefje voor u, Meta, geheel en al verzegeld. Hoe raar! Teddy verzegelt de mijne nooit,’ zeide
<pb n="245"/>
Jo den volgenden dag, toen zij den inhoud van de postbus verdeelde.</p>
<p>Mevrouw March en Jo waren beiden verdiept in hare eigene bezigheden, toen een kreet van Meta haar deed opzien, en daar stond zij met een verschrikt gezichtje haar briefje aan te staren.</p>
<p>‘Kind, wat is het?’ riep hare moeder uit, op haar toesnellende, terwijl Jo het papier, dat die uitwerking had gehad, trachtte te grijpen.</p>
<p>‘Het is alles eene vergissing - het was niet van hem - o Jo, hoe kondt gij dat doen?’ en Meta verborg haar gelaat in hare handen, en schreide, alsof haar hart moest breken.</p>
<p>‘Ik? Ik heb niets gedaan! Waar praat zij toch over?’ riep Jo verbijsterd uit.</p>
<p>Meta's vriendelijke oogen straalden van toorn, toen zij een gekreukt briefje uit haren zak haalde, het Jo toewierp, en op verwijtenden toon zeide:’</p>
<p>‘Gij hebt dit geschreven, en die ondeugende jongen heeft u geholpen. Hoe kondt gij zoo ruw, zoo gemeen en zoo wreed jegen ons beiden handelen?</p>
<p>Jo hoorde nauwelijks wat zij zeide, want zij was bezig met hare moeder het briefje te lezen, dat met een bijzondere hand geschreven was:</p>
<q rend="bq">Mijne liefste Margaretha! <lb/>
‘Ik kan mijn gevoel niet langer bedwingen en ik moet de beslissing van mijn lot weten, voordat ik terugkom. Ik durf nog niet met uwe ouders spreken, maar ik geloof wel, dat zij hunne toestemming zullen geven, wanneer zij weten, dat wij elkander aanbiddden. De heer Laurence zal mij wel aan eene goede betrekking helpen, en dan, mijn lief meisje, zult gij mij gelukkig maken. Ik smeek u nog niets aan uwe familie te zeggen, maar door Laurie een enkel hoopgevend woord te zenden aan uwen <lb/>
u teeder beminnenden <lb/>
John.</q>
<p>‘O, die leelijke jongen! Op die mannier meende hij mij dus te straffen, omdat ik mijn woord aan moeder niet wilde breken. Ik zal hem een stevige schrobbeering geven
<pb n="246"/>
en hem medebrengen om vergeving te vragen,’ riep Jo, van verlangen brandende, om dadelijk gerechtigheid te oefenen. Maar bare moeder hield haar terug, terwijl zij met een blik, die zelden op haar gelaat gezien werd, zeide:</p>
<p>‘Wacht Jo, gij moet eerst rekenschap geven van uw gedrag. Gij hebt zooveel guitenstreken uitgevoerd, dat ik vrees, dat gij ook hierin de hand gehad hebt.’</p>
<p>‘Neen waarlijk niet, moeder, op mijn woord van eer. Ik heb dat briefje nooit gezien, en ik weet er niets van, zoo waar ik leef!’ zeide Jo zoo ernstig, dat zij haar geloofden. Als ik er de hand in gehad <hi rend="i">had</hi>, zou ik het beter gedaan en een verstandig briefje geschreven hebben. Ik zou denken, dat ge wel hadt kunnen begrijpen, dat de heer Brooke niet zulken onzin schrijven zou,’ voegde zij er bij, terwijl zij het papier verachtelijk op den grond wierp.</p>
<p>‘Het is precies zijn schrift,’ stamelde Meta, terwijl zij het vergeleek niet het briefje, dat zij nog in de hand hield.</p>
<p>‘O Meta, gij hebt er toch niet op geantwoord,’ riep mevrouw March beangstigd uit.</p>
<p>‘Ja, dat heb ik gedaan,’ en diep beschaamd verborg Meta weder haar gelaat.</p>
<p>‘Dat is een gek geval! O, laat ik toch dien ondeugenden jongen hier halen, om alles uit te leggen en bestraft te worden. Ik heb geen rust, voordat ik hem hier heb,’ en Jo ging weer naar de deur.</p>
<p>‘Stil, laat mij dit onderhanden nemen, want het is erger, dan ik dacht. Margaretha, vertel mij de geheele geschiedenis,’ beval mevrouw March, terwijl zij naast Meta ging zitten, maar Jo bij de hand hield, uit vrees, dat zij weg zou vliegen.</p>
<p>‘Den eersten brief kreeg ik door Laurie, die er uitzag, alsof hij van niets wist,’ begon Meta, zonder op te zien. ‘Eerst bezwaarde het mij en wilde ik het u vertellen; toen bedacht ik, hoeveel u van mijnheer Brooke houdt, en meende dus, dat u er niets tegen zoudt hebben, dat ik mijn geheim nog een paar dagen bewaarde. Ik was zoo flauw van het aardig te vinden, dat niemand er iets van wist; en terwijl ik er over dacht, welk antwoord ik geven zou, gevoelde
<pb n="247"/>
ik mij als meisjes in boeken, die zulke dingen te doen hebben. Vergeef mij, moeder, ik ben nu wel gestraft, ik durf hem nooit weer aanzien.’</p>
<p>‘Wat hebt gij hem gezegd?’ vraagde mevrouw March.</p>
<p>‘Ik heb alleen gezegd, dat ik nog te jong was om aan zulke dingen te denken; dat ik geene geheimen voor u wilde hebben, en dat hij met vader spreken moest. Dat ik zeer dankbaar was voor zijne goede opinie, en dat ik zijne vriendin wilde zijn, maar vooreerst niets meer.’</p>
<p>Mevrouw March glimlachte tevreden, en Jo klapte in de handen, terwijl zij lachend uitriep:</p>
<p>‘Gij zijt bijna gelijk aan Caroline Percy, die een model van voorzichtigheid was. Verder Meta. Wat antwoordde hij daarop?’</p>
<p>‘Hij schrijft op een geheel anderen toon; zegt, dat hij mij nooit een minnebrief geschreven heeft, en het spijt hem zeer, dat mijne ondeugende zuster Jo zich zulke vrijheden met onze namen veroorloofd heeft. De brief is heel vriendelijk en beleefd, maar denk eens aan hoe verschrikkelijk het voor mij is.’</p>
<p>Meta leunde tegen hare moeder aan als een toonbeeld van wanhoop, en Jo liep de kamer op en neer, terwijl zij Laurie allerlei leelijke namen toevoegde. Op eens stond zij stil, nam de beide briefjes, en na ze nauwkeurig vergeleken te hebben zeide zij beslist: ‘ik geloof niet, dat Brooke ooit één van deze beide briefjes gezien heeft. Teddy heeft ze allebei geschreven, en het uwe gehouden om over mij te triomfeeren, omdat ik hem mijn geheim niet wilde vertellen.’</p>
<p>‘Heb maar geen geheimen, Jo; vertel alles aan moeder, en houd u buiten alle gemaal, zooals ik gedaan moest, hebben,’ zeide Meta, op waarschuwenden toon.</p>
<p>‘Hemel, kind, moeder heeft het mij verteld.’</p>
<p>‘Genoeg, Jo. Ik zal Meta zien te troosten, terwijl gij Laurie gaat halen. Ik zal deze zaak tot den bodem toe onderzoeken, en aan zulke grappen voor goed een einde maken.’</p>
<p>Weg draafde Jo, en mevrouw March vertelde Meta voorzichtig den waren toestand van de gevoelens van mijnheer Brooke. ‘En nu mijn kind, hoe staat het met u? Hebt gij hem lief genoeg om te wachten, totdat hij u een tehuis kan verschaffen, of verlangt gij voor het tegenwoordige geheel vrij te blijven?’</p>
<pb n="248"/>
<p>‘Ik ben zoo ontsteld en verdrietig, dat ik vooreerst niets met minnaars wil te doen hebben en misschien wel nooit,’ antwoordde Meta kregel. ‘Indien John <hi rend="i">wezenlijk</hi> niets van deze gekheid weet, vertel het hem dan niet, en laten Jo en Laurie hun mond houden. Ik wil niet bedrogen en geplaagd en voor den gek gehouden worden - het is schande!’</p>
<p>Daar mevrouw March zag, dat de gewoonlijk zoo zachtaardige Meta nu bepaald driftig was, daar haar trots was gekwetst door deze kwalijk geplaatste grap, suste zij haar door beloften van volslagen stilzwijgen en groote bescheidenheid voor het vervolg. Zoodra Laurie's stap in den gang gehoord wèrd, vluchtte Meta in de studeerkamer en mevrouw ontving den schuldige alleen. Jo had hem niet verteld, waarom hij komen moest, uit vrees, dat hij dan niet zou willen, maar hij wist het, zoodra hij het gezicht van mevrouw March zag, en stond zijn hoed rond te draaien met een beschaamd gelaat, dat duidelijk van zijne schuld getuigde. Jo werd weggezonden, maar bleef als een schildwacht in den gang op en neder stappen, uit vrees, dat de gevangene mocht willen vluchten. Gedurende een halfuur hoorde men het geluid van stemmen in de voorkamer, maar wat bij dat onderhoud voorviel, hebben de meisjes nooit geweten.</p>
<p>Toen zij binnen werden geroepen, stond Laurie met zulk een berouwvol gelaat bij hare moeder, dat Jo hem onmiddellijk vergaf, hoewel zij niet raadzaam vond dit te laten blijken. Meta nam zijne nederige verontschuldigingen aan, en voelde zich zeer gerustgesteld door de verzekering, dat Brooke niets van de grap wist.</p>
<p>‘Ik zal het hem niet vertellen tot het uur van mijn dood toe - wilde paarden zouden het niet uit mij kunnen trekken; vergeef mij dus maar, Meta, en ik zal alles doen om u te toonen, hoe door en door het mij spijt,’ voegde hij er beschaamd bij.</p>
<p>‘Ik zal het beproeven; maar het was niet edel van u zoo iets te doen. Ik dacht niet, dat gij zoo geslepen en boosaardig kondt zijn, Laurie;’ antwoordde Meta, die hare verlegenheid onder eene ernstig verwijtende houding trachtte te verbergen.</p>
<pb n="249"/>
<p>‘Ja, het was afschuwelijk, en ik verdien, dat gij in eene maand niet tot mij spreekt; maar dat zult gij toch wel doen, niet waar?’ en Laurie vouwde de handen met zulk een smeekend gebaar, en wendde de oogen zóó berouwvol ten hemel, en sprak op zulk een onwederstaanbaar overredenden toon, dat het, niettegenstaande zijn afkeurenswaardig gedrag, onmogelijk was hem toornig aan te zien. Meta vergaf hem, en hoewel mevrouw March haar best deed om ernstig te blijven, verloor haar gelaat toch iets van zijne strengheid, toen zij hem hoorde verklaren, dat hij bereid was om zich alle mogelijke penitentiën voor zijne euveldaden te laten welgevallen, en dat hij zich als een worm in het stof voor de beleedigde jonkvrouw wilde vernederen.</p>
<p>Jo bleef intusschen zeer statig staan, en trachtte haar hart tegen hem te verharden, maar het gelukte haar slechts aan haar gelaat eene uitdrukking van volslagen afkeuring te geven. Laurie zag haar een paar malen aan, maar toen zij geen blijk van toenadering gaf, gevoelde hij zich beleedigd en keerde haar den rug toe, totdat hij met de anderen gedaan had, waarna hij eene diepe buiging voor haar maakte, en zonder verder een woord te spreken verdween.</p>
<p>Zoodra hij weg was, wenschte zij, dat zij meer vergevensgezind mocht geweest zijn; en toen Meta en hare moeder naar boven gingen, gevoelde zij zich eenzaam, en verlangde naar Teddy. Na eenigen tijd vruchteloos tegen dit verlangen gestreden te hebben, gaf zij er aan toe, en ging naar het groote huis, gewapend met een boek, dat zij geleend had, en nu terug kon brengen.</p>
<p>‘Is de heer Laurence thuis?’ vraagde Jo aan eene der dienstboden, die juist den trap afkwam.</p>
<p>‘Ja juffrouw, maar ik geloof niet, dat hij op het oogenblik te spreken is.’</p>
<p>‘Waarom niet, is hij ziek?’</p>
<p>‘O heden neen, juffrouw, maar er heeft een scène plaats gehad tusschen hem en jongeheer Laurie, die weer het een of ander uitgevoerd heeft, waardoor de oude heer zeer uit zijn humeur is. Ik durf dus niet naar hem toe gaan.’</p>
<p>‘Waar is Laurie?’</p>
<p>‘Hij heeft zich in zijne kamer opgesloten, en wilde niet
<pb n="250"/>
antwoorden, toen ik klopte. Ik weet niet, wat er van het eten moet worden, want het is klaar, en niemand komt beneden.’</p>
<p>‘Ik zal eens gaan zien, wat er aan scheelt. Ik ben voor geen van beiden bang.’</p>
<p>Jo wipte naar boven, en klopte luid op de deur van Lauries's zitkamertje.</p>
<p>‘Houd op daarmee, of ik zal de deur open doen, en het je anders wel leeren!’ riep de jongeheer op dreigenden toon.</p>
<p>Aanstonds ging Jo weêr aan het bonzen; de deur vloog open, en zij sprong naar binnen, voordat Laurie van zijne verbazing bekomen kon. Toen Jo, die wel wist, hoe zij met hem om moest springen, zag, dat hij wezenlijk uit zijn humeur <hi rend="i">was</hi>, nam zij eene boetvaardige houding aan, en plechtstatig voor hem op de knieën nederzinkende, zeide zij zachtzinnig; ‘vergeef mij, dat ik zoo boos geweest ben. Ik kwam hier om het weer met u uit te maken, en ik kan nu niet heengaan, voordat het in orde is.’</p>
<p>‘Het is best; sta op, en wees geen eend, Jo,’ was het ridderlijk antwoord op hare smeekbede.</p>
<p>‘Dank u, dat zal ik doen. Zou ik mogen vragen, wat er aan scheelt? Gij ziet er niet bepaald opgeruimd uit?’</p>
<p>‘Ik ben door elkander geschud, en dat wil ik niet verdragen,’ bromde Laurie verontwaardigd.</p>
<p>‘Wie heeft dat gedaan?’ vraagde Jo.</p>
<p>‘Grootvader; wanneer iemand anders het geprobeerd had, zou ik hem -’ en de beleedigde jonge held eindigde den volzin met eene sprekende beweging van den rechterarm.</p>
<p>‘Het is niets; ik schud u dikwijls door elkander, en daar geeft gij niets om,’ zeide Jo, om hem te bedaren.</p>
<p>‘Och wat, gij zijt een meisje en dan is het voor de grap; maar ik sta geen man toe <hi rend="i">mij</hi> door elkander te schudden.’</p>
<p>‘Ik denk, dat niemand er lust in zou hebben, wanneer gij er uitziet als een donderwolk, zooals nu. Waarom was het?’</p>
<p>‘Alleen omdat ik niet zeggen wou, waarom uwe moeder mij liet roepen. Ik beloofde, dat ik het niet vertellen zou, en wilde dus natuurlijk mijn woord niet breken.’</p>
<pb n="251"/>
<p>‘Kondt gij uwen grootvader niet op eene andere manier tevreden stellen?’</p>
<p>‘Neen, hij eischte de waarheid. Ik zou hem mijn aandeel in de zaak wel verteld hebben, als ik het had kunnen doen, zonder Meta er bij te pas te brengen. Daar dit niet kon, hield ik mijn mond, en verdroeg de kwade woorden, totdat de oude heer mij bij de kraag pakte. Toen werd ik driftig en liep weg, want ik was bang, dat ik mijzelve vergeten zou.’</p>
<p>‘Het was niet lief, maar het spijt hem nu, dat weet ik; ga dus naar beneden en maak het uit de wereld.’</p>
<p>‘Ik mag gehangen worden, als ik het doe. Ik bedank er voor, om door iedereen bepreekt en geslagen te worden, alleen om een grapje. Het speet mij <hi rend="i">waarlijk</hi> om Meta, en haar heb ik als een man vergeving gevraagd, maar dat doe ik niet weer, als ik geen ongelijk heb.’</p>
<p>‘Hij wist het niet.’</p>
<p>‘Hij moest mij vertrouwen, en niet doen, alsof ik een klein kind was. Het geeft niets, Jo; hij moet leeren, dat ik voor mij zelf kan zorgen, en niet altijd aan iemands leiband verlang te hangen.’</p>
<p>‘Gij zijt beiden net een vat met buskruid,’ zuchtte Jo. ‘Hoe denkt gij deze zaak in onde te brengen?’</p>
<p>‘Wel, hij moet mij vergeving vragen, en mij gelooven als ik zeg, dat ik niet vertellen kan, wat er te doen was.’</p>
<p>‘Lieve tijd! dat zal hij niet doen!’</p>
<p>‘Ik ga niet naar beneden, voordat hij dat doet.’</p>
<p>‘Kom Teddy, wees verstandig, laat dit nu maar passeeren, en ik zal hem zooveel mogelijk alles ophelderen. Gij kunt hier toch niet altijd blijven, dus wat helpt het u, of gij nu al theatraal zijt?’</p>
<p>‘Ik denk hier ook niet lang te blijven. Ik zal stilletjes heengaan, en een reisje hier of daar naar toe maken, en als grootvader mij mist, zal hij gauw genoeg bijdraaien.’</p>
<p>‘Misschien wel, maar gij moest hem dat verdriet niet aandoen.’</p>
<p>‘Preek als tje blieft niet. Ik zal eens naar Washington gaan en Brooke opzoeken; het is daar vroolijk, en dan ga ik na al mijn verdriet eens pret maken.’</p>
<p>‘Dat zou wel heerlijk voor je zijn! Ik wou, dat ik ook weg kon loopen!’ zeide Jo, die haren rol van Mentor ver-<pb n="252"/>gat, bij de levendige voorstelling van het krijgsleven in de hoofdstad.</p>
<p>‘Kom dan maar mee! Waarom niet? Gij gaat uw vader eens verrassen, en ik ga Brooke eens opfrisschen. Het zou een prachtige zet zijn; laten wij het doen, Jo! Wij zullen een brief achterlaten, om te zeggen, dat alles goed in orde is, en dadelijk opmarcheeren. Ik heb geld genoeg; het zal u goed doen, en het kan geen kwaad, omdat gij naar uwen vader gaat.’</p>
<p>Gedurende een oogenblik scheen Jo te zullen toegeven; want juist omdat het zulk een wild plan was, beviel het haar. Zij had genoeg van zorg en in huis zitten, verlangde naar eene verandering, en de gedachte aan haren vader vermengde zich op verleidelijke wijze met de onbekende bekoorlijkheden van legerplaatsen en hospitalen, vrijheid en pret. Hare oogen glinsterden, terwijl zij verlangend uit het venster zag, maar toen haar blik op het huis tegenover haar viel, schudde zij het hoofd met treurige beslistheid.</p>
<p>‘Als ik een jongen was, konden wij samen wegloopen en pleizier maken; maar daar ik het ongeluk heb een meisje te zijn, moet ik ordentelijk wezen en thuis blijven. Verleid mij niet, Teddy, het is een krankzinnig plan.’</p>
<p>‘Dat is er juist het aardige van!’ begon Laurie, die in eene opgewonden bui was, en volstrekt op de eene of andere manier uit den band wilde springen.</p>
<p>‘Houd uw mond,’ zeide Jo, terwijl zij hare ooren toestopte. ‘Tobben en zwoegen’ is mijn noodlot, en daaraan moet ik mij maar eens voor al onderwerpen. Ik kwam hier om zedelessen uit te deelen, maar niet om over dingen te spreken, die mij uit mijn vel doen springen, als ik er van hoor.’</p>
<p>‘Ik wist wel, dat Meta zulk een voorstel zou afkeuren, maar ik dacht, dat gij meer pit in u hadt,’ begon Laurie, overredend.</p>
<p>‘Wees stil, kwâjongen! Ga maar over uwe eigene zonden zitten nadenken, en haal mij niet over om de mijne nog te vermeerderen. Als ik uw grootvader er toe breng, dat hij zich verontschuldigt over het door elkander schudden, zult gij dan uw plan om weg te loopen opgeven?’ vraagde Jo, ernstig.</p>
<pb n="253"/>
<p>‘Ja, maar gij krijgt het niet gedaan,’ antwoordde Laurie, die verlangde ‘de zaak uit te maken,’ maar zijne beleedigde waardigheid eerst bevredigd wilde zien.</p>
<p>‘Als ik met den jongen kan omspringen, kan ik het ook wel met den ouden,’ mompelde Jo, onder het weggaan, terwijl Laurie achterbleef, gebogen over eene spoorwegkaart en met de beide handen onder het hoofd.</p>
<p>‘Kom binnen,’ en de barsche stem van den heer Laurence klonk barscher dan ooit, toe Jo aan zijne deur klopte.</p>
<p>‘Ik ben het maar, mijnheer. Ik kom u een boek terug brengen,’ zeide Jo, bedaard, terwijl zij binnentrad.</p>
<p>‘Wilt ge een ander hebben?’ vraagde de oude heer, die er knorrig en bedroefd uitzag, maar zijn best deed om het niet te toonen.</p>
<p>‘Ja, als het u belieft, ik houd zooveel van den ouden Sam, dat ik het tweede deel wel eens wil inzien,’ antwoordde Jo, in de hoop hem zachter te stemmen door het aannemen van een tweede dosis van ‘Boswell's Johnson’, daar hij haar dit onderhoudend werk had aangeraden.</p>
<p>De zware wenkbrauwen ontfronsten een weinig, toen hij het trapje rolde naar de kast, waar de Johnson literatuur stond. Jo klom er op, en op de bovenste trede gezeten deed zij, alsof zij naar het boek zocht, maar zat eigenlijk na te denken, hoe zij het gevaarlijk doel van haar bezoek zou ter sprake brengen. De heer Laurence scheen te gissen, dat zij iets in haar schild voerde, want nadat hij eenige malen de kamer snel op en neder had gestapt, stond hij eensklaps bij haar stil, en sprak haar zoo onverwacht aan, dat ‘Rasselas’ van schrik open op den grond viel.</p>
<p>‘Wat heeft de jongen uitgevoerd? Tracht hem nu niet te verontschuldigen! Ik weet, dat hij iets kwaads gedaan heeft, door de manier waarop hij thuis kwam. Ik kan geen woord uit hem krijgen, en toen ik hem dreigde, dat ik de waarheid wel uit hem schudden zou, sprong hij weg, en sloot zich in zijne kamer op.’</p>
<p>‘Hij had iets verkeerds gedaan, maar wij hebben het hem vergeven, en allen beloofd, dat wij er tegen niemand een woord van spreken zouden,’ zeide Jo langzaam.</p>
<pb n="254"/>
<p>‘Dat gaat niet; hij mag zich niet verschuilen achter eene belofte van een paar teerhartige meisjes. Als hij iets verkeerds gedaan heeft moet hij het erkennen, vergeving vragen, en gestraft worden. Voor den dag er mede, Jo! ik wil niet in onwetendheid gehouden worden.’</p>
<p>De heer Laurie zag er zoo grimmig uit en sprak zoo heftig, dat Jo graag weggeloopen zou zijn, als zij maar gekund had, maar zij zat daar boven op het trapje, en hij stond er voor als een leeuw op haar pad, zij moest dus wel blijven en volhouden.</p>
<p>‘Waarlijk, mijnheer, ik kan het u niet vertellen; moeder heeft het verboden. Laurie heeft het al erkend en vergiffenis gevraagd, en hij is al genoeg gestraft. Wij zwijgen niet om hem, maar om iemand anders, en de zaak zou veel erger worden wanneer u er u mede inliet. Doe het als het u blieft niet; het was gedeeltelijk mijne schuld, maar nu is alles in orde; laat ons het dus maar vergeten en wat praten over den “Rambler” of over iets anders prettigs.’</p>
<p>‘Laat de “Rambler” rondloopen! kom naar beneden en verzeker mij op uw woord, dat die schavuit van een jongen niets ondankbaars of inpertinents heeft uitgevoerd. Als hij dat gedaan heeft na al de vriendelijkheid, die gijlieden hem bewezen hebt, zal ik hem met mijne eigene handen afranselen.’</p>
<p>Die bedreiging klonk verschrikkelijk, maar verontrustte Jo niet, want zij wist, dat de driftige oude man nooit een vinger tegen zijn kleinzoon zou opheffen, wat hij er ook van zeggen mocht. Zij daalde gehoorzaam af, en dischte zoo goed zij kon een verhaaltje op, zonder Meta te verraden of der waarheid te kort te doen.</p>
<p>‘Hm, ja! Nu, als de jongen zijn mond gehouden heeft, omdat hij het beloofd had, en niet uit koppigheid, vergeef ik hem. Hij heeft een lastig karakter, en is moeilijk te regeeren,’ zeide de heer Laurence, zijn haar opstrijkende, totdat hij er uitzag alsof hij in een orkaan uit wandelen was geweest, en met een zucht van verlichting de rimpels op zijn voorhoofd gladwrijvende.</p>
<p>‘Ja, dat ben ik ook, maar met een vriendelijk woord kan men meer van mij gedaan krijgen, dan het geheele
<pb n="255"/>
leger zou kunnen,’ zeide Jo, om eeu vriendelijk woordje voor haren vriend in het midden te brengen, die van de eene ongenade in de andere scheen te vervallen.</p>
<p>‘Gij meent dus, dat ik niet vriendelijk tegen hem ben, hè?’ was het scherpe antwoord.</p>
<p>‘O zeker niet, mijnheer; gij zijt soms àl te vriendelijk en dan weder een klein weinigje te driftig, als hij uw geduld op de proef stelt. Vindt u zelf niet?’</p>
<p>Jo was vast besloten om nu maar alles te zeggen, en trachtte zeer bedaard te kijken, hoewel zij een weinig beefde na hare stoutmoedige woorden. Tot hare groote geruststelling en verwondering wierp de oude heer zijn bril rammelend op de tafel neder, en riep openhartig uit:</p>
<p>‘Gij hebt gelijk, lieve meid, dat ben ik. Ik heb den jongen lief, maar somtijds beproeft hij mijn geduld meer dan ik kan uitstaan, en ik weet niet, hoe het moet afloopen, als wij zoo voortgaan.’</p>
<p>‘Dat zal ik u zeggen - hij zal wegloopen.’ Zoodra Jo dit gezegd had, had zij er spijt van, zij had hem alleen maar willen waarschuwen, dat Laurie niet veel dwang verdragen kon, en hoopte, dat hij verdraagzamer omtrent hem zou worden.</p>
<p>Het gelaat van den heer Laurence veranderde plotseling, en hij viel neder op een stoel, terwijl hij geheel en al ontsteld naar het portret van een knap man opzag, dat boven zijne schrijftafel hing. Het was de vader van Laurie, die in zijne jeugd weggeloopen was en getrouwd tegen den heerschzuchtigen wil van den ouden heer. Jo meende, dat hij aan het verledene dacht en dat betreurde, en zij wenschte, dat zij maar gezwegen had.</p>
<p>‘Hij zal het niet doen, als hij niet erg geplaagd wordt, en hij praat er soms maar eens over, als het studeeren hem verveelt. Soms heb ik er ook wel zin in, vooral nadat mijn haar afgeknipt is; dus wanneer u ons ooit mist, moet u maar over twee jonges adverteeren, en ons op een Oostindie-vaarder zoeken.’</p>
<p>Zij lachte terwijl zij sprak, en de heer Laurence keek weder vroolijk op, en beschouwde alles klaarblijkelijk als eene grap.</p>
<p>‘Ondeugd, hoe durf je zoo tegen mij spreken? Waar
<pb n="256"/>
is uw eerbied voor mij en de vrucht van uwe goede opvoeding? Die jongens en meisjes! wat zijn ze een plaag; en toch kunnen wij niet buiten hen,’ voegde hij er bij, en kneep haar vriendelijk in de wang.</p>
<p>‘Ga den jongen maar halen om te komen eten; zeg hem, dat alles weer in orde is, en dat hij niet zulk eene tragische houding tegenover zijn grootvader behoeft aan te nemen; dat wil ik niet verdragen.’</p>
<p>‘Hij wil niet komen, mijnheer; hij is zeer gegriefd, omdat u hem niet gelooven woudt, toen hij zeide, dat hij het niet vertellen kon. Ik geloof, dat het door elkander schudden zijn gevoel zeer gekwetst heeft.’</p>
<p>Ja trachtte pathetisch te kijken, maar het scheen haar niet al te best te gelukken, want de heer Laurence begon te lachen, en zij wist, dat zij haar spel gewonnen had.</p>
<p>‘Dat spijt mij, en ik moet hem dankbaar zijn, dat hij <hi rend="i">mij</hi> niet door elkander geschud heeft, onderstel ik. Wat duivel verwacht de jongen?’ en de oude heer keek een weinig beschaamd over zijne eigene oploopendheid.</p>
<p>‘Als ik u was, zou ik hem eene verontschuldiging schrijven, mijnheer. Hij zegt, dat hij anders niet beneden wil komen, en praat over Washington en is braaf aan het doordraven. Eene formeele verontschuldiging zal hem doen zien, hoe dwaas hij is, en hem heel beminnelijk doen beneden komen. Probeer het eens; hij houdt van een grap, en dit is beter dan er lang over te praten. Ik zal het naar boven brengen en hem wel manieren leeren.’</p>
<p>De heer Laurence zag haar uitvorschend aan, en zette zijn bril op, terwijl hij langzaam zeide: ‘gij zijt een slim katje! maar ik geef er niet om, of gij en Betsy den baas over mij speelt. Hier, geef mij een stukje papier en laat ons een einde aan die malligheid maken.</p>
<p>Het briefje werd geschreven in bewoordingen, die de eene heer tegenover den anderen gebruiken zou na eene zware beleediging. Jo drukte een kus op de kale kruin van den heer Laurence, en liep naar boven om het briefje onder Laurie's deur te steken, terwijl zij hem door het sleutelgat aanraadde onderworpen beleefd, en nog eenige andere onmogelijkheden meer te zijn. Daar de deur weder
<pb n="257"/>
gesloten was, liet zij het goede werk maar verder aan het briefje over, en ging rustig heen, toen op eens de jongeheer haar op de leuning voorbijgleed, haar onder aan den trap opwachtte, en met zijn deugdzaamste gezicht zeide: ‘wat ben jij een beste kerel, Jo! Heb je er nog erg van langs gehad?’ voegde hij er lachend bij.</p>
<p>‘Neen, over het geheel was hij nog al goed.’</p>
<p>‘O, ik was ellendig, jij viel me ook af, en ik was klaar om naar den duivel te loopen,’ begon hij verontschuldigend.</p>
<p>Praat zoo niet; sla een blaadje om, en begin overnieuw, Teddy, mijn zoon!’</p>
<p>‘Ik sla al maar nieuwe blaadjes om, en beklad ze telkens weêr, net als ik mijn schriften placht te doen; en ik begin zoo dikwijls, dat er wel nooit een eind aan komen zal,’ zeide hij treurig.</p>
<p>‘Kom, ga maar eten; daarna zult gij u wel beter voelen. Mannen brommen altijd, als zij honger hebben,’ en hiermede wipte Jo de voordeur uit.</p>
<p>‘Dat heet met “étain” van mijne “secte” spreken,’ zeide Laurie, in navolging van Amy, terwijl hij naar binnen ging om ootmoedig met zijn grootvader aan tafel te gaan, die in een engelachtig humeur was, en hem het overige van den dag met de uitgezochtste beleefdheid behandelde.</p>
<p>Iedereen dacht, dat de zaak nu uit en de kleine wolk voorbij gedreven was; maar het kwaad was geschied, want wie de zaak vergeten mocht, Meta niet. Zij sprak nooit over een zeker persoon, maar dacht des te meer aan hem, droomde meer dan ooit, en eens vond Jo, die in den schrijflessenaar van hare zuster naar postzegels snuffelde, een stukje papier geheel bekrabbeld met de woorden ‘Mevrouw John Brooke,’ waarop zij met een treurig gekerm het stukje in het vuur wierp, in de overtuiging, dat Laurie's dwaasheid den dag des kwaads voor haar verhaast had.</p>
</div>
<div type="chapter">
<pb n="258"/>
<head rend="h3">Hoofdstuk XXII. <lb/>
Liefelijke weiden.</head>
<p>De weken, die nu volgden, waren als zonneschijn na den storm. De kranken namen schielijk in beterschap toe, en de heer March begon er van te spreken, om in het begin van het nieuwe jaar naar huis terug te keeren. Betsy was spoedig weder in staat om den geheelen dag op de canapé te liggen, in het eerst spelend met de geliefde katjes, en daarna met naaiwerk voor hare poppen, waarmede zij droevig ten achteren was gekomen. Hare eens zoo bewegelijke leden waren zoo stijf en zwak geworden, dat Jo haar dagelijks in hare sterke armen door het huis droeg, om een luchtje te scheppen. Meta verbrandde en bezoedelde vroolijk hare blanke handjes met het gereedmaken van lekkernijen voor ‘het lievertje,’ terwijl Amy, als eene gehoorzame slavin van haren ring, bij hare tehuiskomst aan de zusters zooveel van hare schatten uitdeelde, als zij maar wilden aannemen.</p>
<p>Toen Kerstmis naderbij kwam, begon de gewone geheimzinnigheid in huis te heerschen, en Jo bracht gedurig de geheele familie buiten zich zelf, door het opperen van volstrekt onmogelijke of prachtige onuitvoerbare plechtigheden, waardoor dit zoo buitengewoon vroolijk Kerstfeest luister moest bijgezet worden. Laurie was even onpraktisch, en zou, als hij zijn zin had gehad, vreugdevuren, vuurpijlen en triomf bogen hebben te voorschijn geroepen. Na vele schermutselingen en na dikwijls weggejaagd te zijn, meende men dat de begeerten van het eerzuchtig paar genoeg gefnuikt waren; zij liepen ook met jammerlijke gezichten rond, die evenwel niet best te rijmen waren met de uitbarstingen van gelach, wanneer zij bij elkander waren.</p>
<p>Verscheidene buitengewoon zachte dagen waren de voorboden van een prachtigen Kerstdag. Hanna ‘voelde het in haar botten, dat het een bijzonder feestelijke dag zou zijn’, en zij bewees eene goede profetes te wezen, want alles
<pb n="259"/>
en iedereen scheen het er op gezet te hebben mede te werken tot een heerlijk geheel. Om mede te beginnen: de heer March schreef, dat hij spoedig bij hen zou zijn; dan voelde Betsy zich dien morgen bijzonder wel, en werd, nadat zij versierd was met de gift van hare moeder, een zachte donkerroode shawl, in triomf naar het venster gedragen om het present van Jo en Laurie te aanschouwen. De ‘onwrikbaren’ hadden hun best gedaan om zich hunnen naam waardig te maken, want als elfen hadden zij bij nacht hun werk gedaan en eene grappige verrassing tot stand gebracht. Buiten in den tuin stond eene prachtige jonkvrouw van sneeuw, met een krans van hulst om het hoofd, in de eene hand een mandje met vruchten en bloemen, in de andere een groote rol nieuwe muziek, en op de kille schouders een voetenzak met alle kleuren van den regenboog, terwijl op een rose strook papier het volgende Kerstlied aan hare lippen ontvloeide: -</p>
<lg type="poem">
<head>De jungfrau tot Betsy.</head>
<l>God zeegne u, lieve kleine Bets</l>
<l rend="; 1tab">Op dezen Kerstfeestdag;</l>
<l>Dat heil gezondheid vrede en vreugd</l>
<l rend="; 1tab">U voortaan tegenlach'.</l>
<l>&nbsp;</l>
<l>Zie bloemen hier en lekker fruit</l>
<l rend="; 1tab">Voor onze nijvre bij;</l>
<l>Een rol muziek, een voetenzak,</l>
<l rend="; 1tab">En óók wat snoeperij.</l>
<l>&nbsp;</l>
<l>Joanna's beeld, een meesterstuk</l>
<l rend="; 1tab">Van tweeden Rafaël,</l>
<l>Die 't maalde met de meeste zorg -</l>
<l rend="; 1tab">Mij dunkt, het lijkt ook wel.</l>
<l>&nbsp;</l>
<l>Ontvang daarbij een helrood lint</l>
<l rend="; 1tab">Voor uw beminde kat.</l>
<l>Van Grietje wat vanille-ijs:</l>
<l rend="; 1tab">Een gletscher in een vat.</l>
<l>&nbsp;</l>
<l>Mijn makers legden in mijn borst</l>
<l rend="; 1tab">Van sneeuw hun warme min;</l>
<l>Ik kom van Laurie en van Jo -</l>
<l rend="; 1tab">Zoo 'k hoop, u naar den zin.</l>
</lg>
<pb n="260"/>
<p>Wat moest Betsy lachen, toen zij dat alles zag!</p>
<p>Wat liep Laurie heen en weer om de presenten aan te brengen, en welke grappige toespraken hield Jo bij het overhandigen!</p>
<p>‘Ik ben zoo vol geluk, dat ik, als vader ook hier was, geen enkel droppeltje meer zou kunnen velen’, zeide Betsy, met een zucht van tevredenheid, toen Jo haar naar de studeerkamer droeg, om na al die drukte wat uit te rusten, en zich te verkwikken met een gedeelte van de heerlijke druiven, die de ‘Jungfrau’ haar gebracht had.</p>
<p>‘Het gaat mij net zoo,’ zeide Jo, terwijl zij eens voelde naar haren zak, waarin de zoo lang gewenschte Undine en Sintram rustten.</p>
<p>‘En mij,’ juichte Amy, die zat te genieten van eene gravure voorstellende de Madonna en het kind, die hare moeder haar in een mooi lijstje gegeven had.</p>
<p>‘Mij natuurlijk ook,’ riep Meta, de zilverachtige plooien van hare eerste zijden japon gladstrijkende, want de heer Laurence had er op gestaan haar die te geven.</p>
<p>‘Hoe zou het mij anders kunnen gaan?’ zeide mevrouw March dankbaar, en hare oogen dwaalden van den brief van haren echtgenoot naar het glimlachend gelaat van Betsy, terwijl hare hand de broche met grijs, goudblond, kastanjeen donkerbruin haar liefkoosde, die de meisjes haar juist hadden voorgespeld.</p>
<p>Nu en dan gaat het wel eens in de wezenlijke wereld op de heerlijke boekenmanier, en wat is dat verrukkelijk. Een half uur, nadat zij allen verklaard hadden zóó gelukkig te zijn, dat zij geen enkelen droppel meer konden bevatten, kwam de droppel. Laurie opende de deur van de zitkamer en stak bedaard het hoofd naar binnen. Hij kon even goed een luchtsprong gemaakt of een indiaanschen strijdkreet aangeheven hebben, want zijn gelaat was zoo vol ingehouden opgewondenheid, en zijne stem was zoo verraderlijk vroolijk, dat iedereen opsprong, hoewel hij slechts op vreemden, ademloozen toon zeide: ‘hier is nog een present voor de familie March.’</p>
<p>Voordat de woorden goed en wel uit zijn mond waren, verdween hij op de eene of andere manier, en in zijne plaats verscheen eene lange mannelijke gestalte, tot aan
<pb n="261"/>
de oogen ingepakt en geleund op den arm van eene andere lange mannelijke gestalte, die iets trachtte te zeggen maar er niet uit kon komen. Natuurlijk was er een algemeene opstand; en gedurende eenige oogenblikken scheen ieder zijn verstand verloren te hebben, want de vreemdste dingen werden gedaan, en niemand sprak een woord. De heer March werd onzichtbaar in de omhelzing van vier paar liefhebbende armen; Jo beleefde de schande van bijna flauw te vallen en werd door Laurie in de porceleinkast geenreerd; de heer Brooke kuste Meta geheel bij vergissing, zooals hij eenigszins onzamenhangend verklaarde, en Amy de welgemanierde, struikelde over een voetenbankje, en zonder te wachten totdat zij opgestaan was, omhelsde zij de laarzen van haren vader en bedauwde ze met tranen op de treffendste wijze. Mevrouw March herstelde zich het eerst, en hield hare hand op met een waarschuwend: ‘stil, denk aan Betsy!’</p>
<p>Maar het was te laat; de deur van de studeerkamer ging open - de kleine roode shawl verscheen op den drempel - vreugd verleende kracht aan de zwakke leden, en Betsy vloog regelrecht in haar vaders armen. Vraag maar niet wat er toen gebeurde, want de overkropte harten vloeiden over, zoodat al de bitterheid van het verleden werd uitgewischt en niets dan het blijde heden bleef over.</p>
<p>Het was wel niet romantisch, maar een hartelijk gelach bracht ieder weêr tot zichzelf - want achter de deur ontdekte men Hanna, snikkende over den vetten kalkoen, dien zij in de haast vergeten had neer te leggen, toen zij de keuken uitstormde. Toen het gelach ophield, begon mevrouw March den heer Brooke te danken voor de trouwe zorg, die hij voor haren echtgenoot gedragen had, waarop de heer Brooke zich plotseling herinnerde, dat de heer March rust noodig had, en Laurie bij de hand nemende, zoo haastig mogelijk verdween. Toen werd den twee invaliden geboden rust te nemen, hetgeen zij ook deden door samen in één grooten stoel te zitten en zoo druk mogelijk te praten.</p>
<p>De heer March vertelde, hoe hij verlangd had haar te verrassen, en hoe de dokter hem toegestaan had van het zachte weder gebruik te maken; hoe onschatbaar Brooke geweest was, en hoe hij in alle opzichten een hoogst ach-<pb n="262"/>tenswaardig en oprecht jong mensch was. Waarom de heer March juist toen een oogenblik ophield, en na een blik op Meta geworpen te hebben, die hevig in het vuur stond te poken, zijne vrouw met vragend opgetrokken wenkbrauwen aanzag, laat ik aan uwe verbeelding over; alsook, waarom mevrouw March zacht met het hoofd knikte, en hem eenigszins plotseling vroeg, of hij niet wat te eten wilde hebben. Jo zag en begreep den blik, en wandelde verontwaardigd weg om wijn en bouillon te halen, sloeg de deur vrij hard achter zich toe, bij zich zelve mompelende: ‘ik haat achtenswaardige jonge lieden met bruine oogen!’</p>
<p><hi rend="i">Nooit</hi> was er zulk een middagmaal op Kerstmis als dien dag. De vette kalkoen was een lust om te zien, toen Hanna hem opgevuld, heerlijk bruin gebraden en versierd binnen bracht. De plum-pudding smolt in den mond, en evenzoo de geleien, waarvan Amy genoot als een vlieg in een stroopkan. Alles viel goed uit; hetgeen volgens Hanna een gelukkig toeval was, ‘want ik was zoo veraltereerd, mevrouw, dat het een wonder is, dat ik de podding niet heb gebraden, en den kalkoen met rozijnen heb opgevuld, of hem in een doek gekookt.’</p>
<p>De heer Laurence en zijn kleinzoon dineerden bij hen, evenals de heer Brooke, die tot Laurie's groot vermaak, gedurig door Jo zeer donker werd aangestaard. Twee gemakkelijke stoelen stonden naast elkander aan het boveneinde van de tafel, waarin Betsy en haar vader zaten, die zich vergenoegden met een kipje en wat vruchten. Zij dronken toasten, deden verhalen, zongen liederen, ‘haalden op uit den ouden tijd,’ zooals oude lieden zeggen, en hadden een door en door heerlijk feest. Men had plan gehad op eene sledevaart, maar de meisjes wilden haren vader niet verlaten; dus vertrokken de gasten vroeg, en toen de schemer inviel, vereenigde zich de gelukkige familie om het vuur.</p>
<p>‘Juist een jaar geleden zaten wij te brommen over den treurigen Kerstdag, dien wij verwachtten te hebben. Herinnert gij u nog?’ vraagde Jo, eene korte stilte afbrekende, die op een gesprek over allerlei onderwerpen gevolgd was.</p>
<p>‘Het was over het geheel toch een pleizierig jaar,’ zeide Meta, glimlachend in het vuur ziende, en zich geluk
<pb n="263"/>
wenschend, dat zij den heer Brooke met waardigheid had behandeld.</p>
<p>‘Ik vind, dat het een moeilijk jaar is geweest,’ merkte Amy aan, terwijl zij met peinzenden blik het flikkeren van het licht op haren ring gadesloeg.</p>
<p>‘Ik ben blij, dat het om is, omdat wij u nu terug hebben,’ fluisterde Betsy, die op vaders knie zat.</p>
<p>‘Het was wel een oneffen weg voor u, mijn kleine pelgrims, vooral het laatste gedeelte. Maar gij zijt moedig voortgegaan, en ik geloof, dat de pakken mooi op weg zijn om af te vallen,’ zeide de heer March, terwijl hij met vaderlijk welgevallen de vier jonge gezichtjes aankeek.</p>
<p>‘Hoe weet u dat? Heeft moeder u daarvan gesproken?’ vraagde Jo.</p>
<p>‘Niet veel, maar aan den weerhaan ziet men uit welken hoek de wind waait, en ik heb van daag verscheidene ontdekkingen gedaan.’</p>
<p>‘O vertel ons welke dat zijn!’ riep Meta uit, die naast hem zat.</p>
<p>‘Hier is er een!’ en hare hand vattende, die op den arm van zijnen stoel rustte, wees hij op den ruwen wijsvinger, een blaartje op den rug en een paar harde plekjes in de palm van de hand. ‘Ik herinner mij een tijd, toen dat handje wit en zacht was, en toen het uwe voornaamste zorg was, dat zoo te houden. Het was toen heel mooi, maar voor mijn oog is het nu mooier, want in deze schijnbare ontsieringen lees ik eene geheele geschiedenis. De ijdelheid is opgeofferd; dit vereelte handje heeft nog iets beters dan blaren opgedaan, en ik geloof zeker, dat het naaiwerk, door deze geprikte vingertjes verricht, lang zal duren, daar de steken met zooveel goeden wil gedaan werden. Mijn lieve Meta, ik schat de vrouwelijke bekwaamheden, die een huis aangenaam maken, hooger dan witte handen of fraaie talenten; ik ben er trotsch op, dat ik dit goede ijverige handje drukken mag, en ik hoop, dat men mij niet spoedig vragen zal het weg te geven.’</p>
<p>Wanneer Meta eene belooning verlangd had voor uren van geduldigen arbeid, ontving zij die nu in den handdruk en goedkeurenden glimlach van haren vader.</p>
<p>‘Wat hebt u van Jo te zeggen? Toe, zeg iets liefs, want
<pb n="264"/>
zij heeft zoo haar best gedaan, en zij is zoo heel, heel goed voor mij geweest,’ fluisterde Betsy haren vader in het oor.</p>
<p>Hij glimlachte en keek naar het lange meisje tegenover hem, met eene ongewoon zachte uitdrukking op haar bruin gelaat.</p>
<p>‘Ondanks den krullebol zie ik niet meer den “zoon Jo,” dien ik een jaar geleden verliet,’ zeide de heer March. ‘Ik zie eene jonge dame, die hare kraagjes recht speldt, hare laarzen netjes toerijgt, en niet meer fluit, ruwe woorden gebruikt, of op het haardkleedje ligt, zooals vroeger. Op het oogenblik is zij vrij bleek en mager door zorg en waken; maar ik zie haar gaarne aan, want haar gelaat is vriendelijker en hare stem is zachter geworden; zij stampt niet meer, maar beweegt zich zacht, en draagt voor zeker klein persoontje zorg op eene moederlijke wijze, die ik met blijdschap opmerk. Ik mis mijn wild meisje wel min of meer, maar als ik daarvoor eene sterke behulpzame teederhartige vrouw in de plaats krijg, zal ik meer dan voldaan zijn. Ik weet niet of ons zwart schaap door het scheren zoo bedaard is geworden, maar wel weet ik, dat ik in geheel Washington niets mooi of goed genoeg kon vinden, om er de vijfentwintig dollars voor uit te geven, die mijne lieve dochter mij gezonden heeft.’</p>
<p>Jo's heldere oogen werden een oogenblik dof, en bij het licht van het vuur zag men, dat haar bleek gelaat door een blos overtogen werd bij den lof van haren vader, dien zij wist, voor een deel althans verdiend te hebben.</p>
<p>‘Nu Betsy,’ zeide Amy, die verlangde dat hare beurt kwam, maar bereid was om te wachten.</p>
<p>‘Er is zoo weinig van haar over, dat ik niet veel durf zeggen, uit vrees, dat zij geheel en al zal verdwijnen, hoewel zij niet meer zoo verlegen is als vroeger,’ begon haar vader vroolijk; maar bij de herinnering hoe zij hem bijna ontvallen was, sloot hij haar vast in zijne armen, legde zijne wang tegen de hare en zeide teeder: ‘hier heb ik u veilig en wel, mijn kind, en hoop u zoo te behouden, als God wil.’</p>
<p>Na een oogenblik stilzwijgen zag hij naar Amy, die op een voetenbankje voor hem zat, en zeide, terwijl hij haar glanzend haar liefkoosde:</p>
<pb n="265"/>
<p>‘Ik zag, dat Amy aan tafel de minst lekkere kluifjes nam, dat zij den geheelen middag voor hare moeder heen en weer liep, van avond Meta hare plaats afstond, en iedereen geduldig en vriendelijk bediend heeft. Ik bemerk ook, dat zij niet veel meer pruilt, of in den spiegel kijkt, en dat zij geen woord gesproken heeft over het mooie ringetje, dat zij draagt; daaruit besluit ik, dat zij meer aan anderen en minder aan zichzelve heeft leeren denken, en evenzeer haar best gedaan heeft om zorgvuldig haar karakter te vormen, als haar figuurtjes van klei. Daar ben ik blij om, want, hoewel ik zeer trotsch zou zijn op een sierlijk door haar vervaardigd beeld, zal ik nog oneindig trotscher zijn op eene beminnelijke dochter, die de gave bezit, om het leven voor anderen en voor zichzelve gelukkig te maken.’</p>
<p>‘Waar denkt gij aan, Bets?’ vraagde Jo, toen Amy haar vader had gedankt, en de geschiedenis van haren ring verteld had.</p>
<p>‘Ik las van daag in “de Pelgrimstocht” hoe, na veel moeiten en gevaren Christiana en Groomoedig aan eene liefelijke groene weide kwamen, waar de lelies het geheele jaar door bloeiden, en dat zij daar zeer gelukkig bleven rusten, zooals wij nu doen, voordat zij de reis verder voortzetten,’ antwoordde Betsy; en voegde er bij, terwijl zij zich langzaam losmaakte uit de armen van haren vader en naar de piano ging: ‘het is tijd om te zingen, en ik verlang mijne oude plaats weder in te nemen. Ik zal probeeren het lied van den herdersjongen te zingen, dat de Pelgrims hoorden. Ik heb de wijs voor vader gemaakt, omdat hij zooveel van de woorden houdt.’</p>
<p>Zij zette zich voor het instrument, raakte zacht de toetsen aan, en het liefelijke stemmetje, dat zij gevreesd hadden nimmer weder te zullen hooren, zong bij hare eigene begeleiding het oude lied, dat bijzonder op haar toepasselijk was:</p>
<lg type="poem">
<l>Die laag staat, vreeze geene val,</l>
<l rend="; 1tab">De needrige geen trots;</l>
<l>Die klein van kracht is, bouwe vrij</l>
<l rend="; 1tab">Op God, als op een rots.</l>
<pb n="266"/>
<l>Ik ben tevreên, met wat ik heb,</l>
<l rend="; 1tab">Of 't veel of weinig zij;</l>
<l>Tevreden wil ik zijn, o Heer:</l>
<l rend="; 1tab">Dezulken toch mint Gij.</l>
<l>&nbsp;</l>
<l>Voor hèn is overvloed een last</l>
<l rend="; 1tab">Wier weg naar boven leidt.</l>
<l>Hier weinig en hiernamaals veel</l>
<l rend="; 1tab">Is 't best voor d' eeuwigheid.</l>
</lg>
</div>
<div type="chapter">
<head rend="h3">Hoofdstuk XXIII. <lb/>
Tante March brengt de zaak tot eene beslissing.</head>
<p>Gelijk bijen achter hare koningin aanzwermen, zweefden moeder en dochters den volgenden dag rondom den heer March, en verzuimden alles om den pas aangekomen invalide te zien, te hooren en te bedienen, zoodat hij gevaar liep door overmaat van gedienstigheid weer ziek te worden. Zooals hij daar in den grooten stoel omringd van kussens naast Betsy's canapé zat, met de andere drie dicht om hem heen, terwijl Hanna nu en dan het hoofd eens om de deur stak, ‘om eens even den lieven man te zien,’ scheen het, alsof niets meer aan hun geluk ontbrak. En toch ontbrak er <hi rend="i">iets</hi>, en de ouders gevoelden het, hoewel niemand er over sprak. De heer en mevrouw March zagen elkander onrustig aan, en volgden Meta met de oogen. Jo had plotselinge aanvallen van somberheid, en werd er op betrapt, dat zij nu en dan met hare vuist Brooke's parapluie dreigde, die in den gang was blijven staan. Meta was afgetrokken verlegen en stil. Zij schrikte wanneer er gebeld werd, en bloosde wanneer iemand John's naam noemde. Amy zeide: ‘iedereen schijnt op iets te wachten en niemand kan tot bedaren komen, en dat is toch vreemd,
<pb n="267"/>
nu vader weer goed en wel thuis is.’ En Betsy verwonderde er zich in haar onschuld over, waarom hunne buren niet als naar gewoonte kwamen overloopen.</p>
<p>s' Middags kwam Laurie voorbij en scheen, toen hij Meta aan het venster zag staan, plotseling door eene theatrale bui overvallen te worden, want hij viel op ééne knie neder in de sneeuw, sloeg op zijne borst, trok zich aan het haar en hief zijne handen smeekend op, alsof hij om de eene of andere gunst bad. En toen Meta hem zeide, dat hij zich niet zoo gek moest aanstellen en heengaan, wrong hij denkbeeldige tranen uit zijn zakdoek en wankelde den hoek om, alsof hij geheel en al wanhopig was.</p>
<p>‘Wat meent de eend daarmeê,’ zeide Meta lachende, terwijl zij haar best deed, om er uit te zien, alsof zij er niets van begreep.</p>
<p>‘Hij deed maar eens voor, hoe uw John zich weldra zal aanstellen. Roerend, niet waar?’ antwoordde Jo verachtelijk.</p>
<p>‘Zeg niet, <hi rend="i">mijn John</hi>, want dat is niet gepast en niet waar,’ maar Meta sprak de woorden langzaam uit, alsof zij haar bijzonder lief toeklonken. ‘Toe, plaag me niet, Jo; ik heb je immers gezegd, dat ik niet <hi rend="i">veel</hi> om hem geef, en hij heeft immers van niets gesproken; dus moeten wij allemaal maar vriendschappelijk zijn en net doen als vroeger.</p>
<p>‘Dat kunnen wij niet, want er <hi rend="i">is</hi> iets gezegd, en Laurie's ondeugende streken hebben u voor mij bedorven. Ik zie het wel, en moeder ook. Gij zijt in het geheel niet meer als vroeger, en ik weet niet, hoever gij wel van mij af schijnt te zijn. Ik verlang u niet te plagen, en ik zal het verdragen als een man, maar ik wou, dat alles nu maar bepaald was. Ik heb een hekel aan dat wachten. Als gij het dus ooit denkt te doen, haast u dan wat, dan is het gauw voorbij,’ zei Jo knorrig.</p>
<p>‘<hi rend="i">Ik</hi> kan toch niets zeggen of doen, totdat hij er van spreekt, en dat zal hij niet doen, omdat vader gezegd heeft, dat ik te jong was,’ begon Meta, terwijl zij zich met een ongeloovig glimlachje over haar werk heenboog, alsof zij het op dit punt niet geheel met haar vader ééns was.</p>
<p>‘Als hij sprak, zoudt gij niet eens weten te antwoorden
<pb n="268"/>
maar gij zoudt schreien en blozen en hem zijn zin geven, in plaats van beslist neen te zeggen.’</p>
<p>‘Ik ben niet zoo kinderachtig en zwak, als gij denkt. Ik weet precies, wat ik zeggen zou, want ik heb er een uitvoerig plan voor gemaakt, om niet onverwachts te worden veroverd; men kan nooit weten wat er gebeuren zal, en ik wil gereed zijn.’</p>
<p>Jo moest lachen om het gewichtig air, dat Meta onbewust had aangenomen, en dat haar heel goed stond, zoowel als het aardig blosje, dat gedurig hare wangen kleurde.</p>
<p>‘Zoudt gij mij willen vertellen, wat gij zeggen zoudt?’ vroeg Jo, meer eerbiedig.</p>
<p>‘Wel zeker; gij zijt nu zestien, oud genoeg om mijne vertrouweling te zijn, en mijne ondervinding zal u misschien mettertijd kunnen baten, in uwe eigene soortgelijke aangelegenheden.’</p>
<p>‘Ik ben niet van plan ze te hebben. Ik vind het grappig andere menschen te zien vrijen, maar ik zou mij als een gek voelen, als ik het zelve deed,’ zei Jo, verschrikt ziende bij de gedachte.</p>
<p>‘Ik geloof het niet, als gij veel van iemand hieldt, en hij van u.’ Meta zeide het als tot zich zelve, en gluurde naar de laan, waar zij zoo dikwijls minnende paren in de schemering had zien wandelen.</p>
<p>‘Ik dacht, dat gij mij uwe redevoering zoudt gaan opzeggen,’ zei Jo, de droomerij harer zuster onbarmhartig verstorend.</p>
<p>‘O ik zou alleen heel kalm en beslist zeggen: dank u, mijnheer Brooke, gij zijt wel vriendelijk, maar ik ben het ééns met mijn vader, dat ik te jong ben om mij thans te engageeren; wees dus zoo goed om niets meer te zeggen, maar laat ons vrienden blijven als vroeger.’</p>
<p>‘Hm, dat is stijf en koel genoeg. Ik geloof niet, dat gij dat ooit zult zeggen, en ik weet, dat hij er niet mede tevreden zal zijn. Als hij aanhoudt, zooals ongelukkige minnaars in boeken, zult gij hem aannemen, liever dan hem te kwetsen.’</p>
<p>‘Neen, dat zal ik niet! Ik zal hem zeggen, dat ik vast besloten ben, en zal de kamer met waardigheid verlaten.’</p>
<p>Meta stond op, toen zij dit zeide, en was juist van plan
<pb n="269"/>
om haar indrukwekkenden uittocht voortestellen, toen een stap in het voorhuis haar naar haar stoel terug deed snellen en op het naaiwerk deed aanvallen, alsof haar leven er mede gemoeid was, zoo de zoom niet in een bepaalden tijd af was. Jo verkropte een lach bij de plotselinge verandering, en, toen iemand bescheiden aan de deur tikte, opende zij die alles behalve gastvrij met een grimmig gelaat.</p>
<p>‘Goeden middag, ik kwam mijn parapluie halen, - ik bedoel om te zien, hoe uw vader zich heden voelt,’ zei mijnheer Brooke, een beetje verlegen, terwijl zijn oog van het eene veelzeggende gelaat naar het andere vloog.</p>
<p>‘Best, zij is heel wel, hij staat in den staander, ik zal het halen en zeggen, dat gij er zijt,’ zei Jo, en wipte de kamer uit om Meta eene gelegenheid te geven tot het uitspreken van hare rede en het vertoonen harer waardigheids. Maar zoodra zij weg was, begon Meta naar de deur te schuiven:</p>
<p>‘Moeder zal blij zijn u te zien, ga zitten, ik zal haar roepen.’</p>
<p>‘Ga niet weg; zijt gij bang voor mij, Margaretha?’ en mijnheer Brooke zag zoo gegriefd, dat Meta vreesde iets heel ruws gedaan te hebben. Zij bloosde tot onder haar vóórkrulletjes, want hij had haar nog nooit Margaretha genoemd, en zij was verbaasd, dat het zoo natuurlijk en prettig uit zijn mond klonk. Vriendelijk en kalm willende schijnen, stak zij haar hand vertrouwelijk uit, en zeide op dankbaren toon:</p>
<p>‘Hoe zou ik bang voor u kunnen zijn, daar gij zoo goed zijt geweest voor vader? Ik wou maar, dat ik het u kon vergelden.’</p>
<p>‘Zal ik u zeggen, hoe gij dat kunt?’ vroeg mijnheer Brooke, en hield haar handje vast in zijn twee groote handen, terwijl hij Meta aanzag met zooveel liefde in zijne bruine oogen, dat haar hart begon te jagen, en zij wel had willen wegloopen, maar toch ook graag wou blijven, om het verdere te hooren.</p>
<p>‘Neen, als 't u blieft niet - ik had het liever niet,’ zeide zij, en trachtte hare hand weg te trekken, verschrikt ziende, niettegenstaands hare weigering.</p>
<p>‘Ik verlang u niet te plagen, ik wou alleen weten of
<pb n="270"/>
gij een beetje van mij houdt, Meta; ik houd zoo veel van u, lieve,’ voegde mijnheer Brooke er teeder bij.</p>
<p>Dit was het oogenblik voor de kalme gepaste redevoering, maar Meta sprak die niet uit, zij was haar geheel vergeten, liet haar hoofd hangen, en antwoordde: ‘ik weet het niet,’ zoo zachtjes, dat John zich bukken moest, om het kleine dwaze antwoord te verstaan.</p>
<p>Hij scheen het de moeite waard te achten, want hij lachte inwendig met voldoening, drukte het mollige handje en zeide op zijn meest overredenden toon: ‘wilt gij uw best doen, om het te weten te komen? Ik zou het zoo graag van u vernemen, want ik kan niet vroolijk aan 't werk gaan, voordat ik weet, of ik in 't eind beloond zal worden of niet.</p>
<p>‘Ik ben te jong,’ stamelde Meta, verbaasd, dat zij zoo over stuur was, en er toch van genietende.</p>
<p>‘Ik zal wachten; en intusschen zoudt gij kunnen leeren van mij te houden. Zou 't een erg moeilijke les wezen, lieve?’</p>
<p>‘Niet als ik haar wilde leeren, maar -’</p>
<p>‘Toe, wil dat dan, Meta. Ik houd van onderwijs geven, en dit is makkelijker dan Duitsch,’ riep John, hare andere hand grijpende, zoodat zij haar gelaat niet kon verbergen, toen hij zich bukte om haar in de oogen te zien.</p>
<p>Zijn toon was gepast smeekend; maar Meta keek hem eens van terzijde schichtig aan en zag dat zijn oogen vroolijk waren, zoowel als teeder, en dat hij tevreden glimlachte als iemand, die niet twijfelt aan zijn welslagen. Dit hinderde haar; zij herinnerde zich Annie Moffat's dwaze lessen in koketterie; en de zucht naar macht, die in 't hart van de beste jonge vrouw sluimert, ontwaakte plotseling in haar en maakte zich van haar meester. Zij gevoelde zich opgewonden en zonderling, en niet wetende wat anders te doen, volgde zij een opkomende gril, en hare handen lostrekkende, zeide zij heftig: ‘ik <hi rend="i">wil</hi> niet; ga als 't u blieft weg en laat mij alleen.’</p>
<p>De arme Brooke keek alsof zijn dierbaar luchtkasteel op hem neertuimelde, want hij had Meta nooit in zulk eene stemming gezien, en hij geraakte er door van streek.</p>
<pb n="271"/>
<p>‘Meent gij dat waarlijk?’ vroeg hij dringend, en volgde haar met zijn blik, terwijl zij wegliep.</p>
<p>‘Ja, ik meen het. Ik wil niet met die dingen geplaagd worden. Vader zegt, dat het niet behoeft; het is te vroeg, en ik wil niet.’</p>
<p>‘Mag ik niet hopen, dat gij langzamerhand van plan veranderen zult? Ik wil wachten en niets zeggen, totdat gij tijd hebt gehad. Speel niet met mij, Meta. Dat had ik niet van u gedacht.’</p>
<p>‘Denk maar in het geheel niet meer aan mij. Ik wou liever, dat gij het niet deedt,’ zei Meta, er een ondeugend vermaak in scheppende om het geduld van haren minnaar en hare eigene macht op de proef te stellen.</p>
<p>Hij was thans ernstig en bleek, en geleek ongetwijfeld meer op de romanhelden, die zij bewonderde; maar hij sloeg zich niet op het voorhoofd, en stampvoette niet op den grond, gelijk zij deden; hij stond maar stil naar haar te kijken, zóó verlangend, zóó teeder, dat zij bijna berouw kreeg. Het is moeilijk na te gaan, wat er gebeurd zou zijn, als tante March niet binnen gestrompeld was op dit belangwekkend oogenblik.</p>
<p>De oude dame kon haar verlangen, om haren neef te zien, niet bedwingen, want zij had Laurie ontmoet op hare wandeling, en de aankomst van den heer March vernemende, reed zij terstond uit om hem te bezoeken.</p>
<p>De geheele familie was juist bezig in het achterhuis, en zij was stilletjes binnengekomen, om hen te verrassen. Zij verraste twee van hen zoo zeer, dat Meta schrikte, alsof zij een geest had gezien, en mijnheer Brooke in de studeerkamer ontsnapte.</p>
<p>‘Zeg! wat beteekent dit alles?’ riep de oude dame, met een slag van haar wandelstok, terwijl zij van den bleeken jongman naar de vuurroode jonge dame keek.</p>
<p>‘'t Is een vriend van vader. Ik ben zoo verrast u te zien,’ stamelde Meta, in het bewustzijn dat haar thans de les zou worden gelezen.</p>
<p>‘Dat is duidelijk,’ antwoordde tante March, en ging zitten. ‘Maar wat zeide de vriend van uw vader, om u zoo purperrood te maken? Het is niet in orde hier, en ik eisch, dat gij mij verhaalt, wat er is!’</p>
<pb n="272"/>
<p>‘We waren maar aan 't praten. Mijnheer Brooke kwam om zijne parapluie te halen,’ begon Meta, die mijnheer Brooke en zijn parapluie veilig de deur uit wenschte.</p>
<p>‘Brooke? De gouverneur van dien jongen? Aha, nu begrijp ik het. Ik weet er alles van. Jo versprak zich toen zij mij een boodschap wilde voorlezen uit een der brieven van uwen vader, en ik heb haar laten opbiechten. Gij hebt hem toch niet geaccepteerd, kind?’ riep tante March verontwaardigd.</p>
<p>‘Stil toch! hij zal 't hooren! Laat ik moeder gaan roepen,’ zei Meta, hevig ontsteld.</p>
<p>‘Nog niet. Ik heb u iets te zeggen, en ik wil het terstond doen. Vertel mij, zijt gij van plan dien Cook te trouwen? Als gij dat doet, krijgt gij geen cent van mij uw leven lang. Denk daaraan, en wees een verstandig meisje,’ sprak de oude dame dringend.</p>
<p>Nu bezat tante March in hooge mate de kunst om den geest van verzet op te wekken in de zachtste menschen, en schepte er vermaak in zulks te doen. De besten onder ons hebben iets van koppigheid in zich, vooral wanneer zij jong en verliefd zijn. Als tante March Meta verzocht had John Brooke te accepteeren, zou zij waarschijnlijk bepaald hebben geweigerd; maar nu haar bevolen werd <hi rend="i">niet</hi> van hem te houden, besloot zij terstond het wèl te doen. Genegenheid zoowel als koppigheid maakte het besluit gemakkelijk, en alreeds zeer opgewonden zijnde, verzette Meta zich tegen de oude dame met ongewoon vuur.</p>
<p>‘Ik zal trouwen met wien ik wil, tante, en u kunt uw geld geven aan wien u wilt,’ vastberaden met haar hoofd knikkende.</p>
<p>‘Wel nu nog mooier! Is dàt de manier, waarop gij mijn raad volgt, meisje? 't Zal u weldra berouwen, als gij de liefde in een hutje hebt beproefd, en zij u is tegengevallen.’</p>
<p>‘Zij behoeft daar niet slechter te zijn dan soms in groote huizen,’ antwoordde Meta.</p>
<p>‘Tante March zette haar bril op en staarde haar nichtje aan - want zij herkende haar niet in deze stemming. Meta begreep nauwelijks zich zelve, zij gevoelde zich zoo dapper en onafhankelijk, - zoo blij, dat zij John kon verdedigen en haar recht kon handhaven om hem lief te
<pb n="273"/>
hebben, als zij wilde. Tante March zag in, dat zij verkeerd was begonnen, en na een poosje deed zij dus een nieuwen aanval, en zeide, zoo zachtzinnig als haar mogelijk was:</p>
<p>‘Meta, melieve, wees nu verstandig en volg mijn raad. Ik meen het goed, en zou u niet gaarne uw heele leven zien bederven door één misstap aan 't begin. Gij behoort fatsoenlijk te trouwen en uwe familie te ondersteunen; het is uw plicht een rijk huwelijk te doen, en dat behoorde u ingeprent te zijn.’</p>
<p>‘Vader en moeder denken er anders over. Zij houden van John, al is hij arm.’</p>
<p>‘Uw vader en moeder, lief kind, hebben niet meer wereldwijsheid dan twee zuigelingen.’</p>
<p>‘Dat doet mij pleizier!’ riep Meta dapper.</p>
<p>Tante March lette er niet op, maar ging voort met hare les. ‘Die Rook is arm en heeft volstrekt geen rijke familie, niet waar?</p>
<p>‘Neen, maar hij heeft vele hartelijke vrienden.’</p>
<p>‘Daar kunt gij niet van leven; probeer het, en zie hoe koel zij worden. Heeft hij eene betrekking?’</p>
<p>‘Nog niet; mijnheer Laurence zal hem helpen.’</p>
<p>‘Dat zal niet lang duren. James Laurence is een lastig oud man, op wien men niet kan rekenen. Dus zijt gij van plan iemand te trouwen zonder geld, zonder positie of betrekking, en harder te gaan werken dan gij thans gewoon zijt, terwijl gij rustig kondt blijven leven door mijn raad te volgen en wijs te handelen. Ik dacht, dat gij verstandiger waart, Meta.’</p>
<p>‘Ik zou niet beter kunnen handelen, al wachtte ik levenslang. John is braaf en knap, hij heeft vele talenten, hij wil werken, en zal stellig vooruitkomen, hij is krachtig en moedig. Ieder houdt van hem en acht hem hoog, en ik ben trotsch bij de gedachte, dat hij om mij geeft, ofschoon ik zoo arm en jong en dom ben,’ zei Meta, in haren ernst er mooier uitziende dan ooit.</p>
<p>‘Hij weet. dat gij rijke verwanten hebt, kind; dat is, vermoed ik, het geheim van zijne liefde.’</p>
<p>‘Hoe durft u zoo iets zeggen, tante! John is boven zoo iets verheven, ik wil geen seconde langer naar u luis-<pb n="274"/>teren, als u zoo praat,’ riep Meta vertoornd, alles vergetende, behalve de onrechtvaardigheid van de verdenking der oude dame. ‘Mijn John zou evenmin om geld trouwen als ik. Wij zijn bereid om te werken, en willen wachten. Ik ben niet bang voor armoede, want ik ben gelukkig geweest tot nú toe, en ik weet, dat ik het met hem óók zijn zal, omdat hij van mij houdt, en ik -’</p>
<p>Hier zweeg Meta, daar zij zich plotseling herinnerde, dat zij geen besluit genomen had; dat zij ‘haar John’ had gezegd heen te gaan, en dat hij misschien hare onstandvastige verklaringen hoorde.</p>
<p>Tante March was heel boos, want zij had het er op gezet, dat haar mooi nichtje een goed huwelijk zou doen, en een zekere uitdrukking in 't jonge gezichtje wekte een treurig en bitter gevoel op in de eenzame oude vrouw.</p>
<p>‘Welnu, ik trek mijn handen af van de heele zaak. Gij zijt een koppig kind, en gij verliest meer dan gij vermoedt, door dezen dollen streek. Neen, ik wil niet zwijgen. Ik ben in u teleurgesteld, en heb geen lust om uw vader thans te zien. Verwacht niets van mij, als gij getrouwd zijt. De vrienden van uw mijnheer Book mogen zorg voor u dragen. Ik wil nooit meer iets met u te doen hebben.’</p>
<p>En de deur voor Meta's neus dichtslaande, verdween tante March in heftigen toorn. Zij scheen al den moed van het meisje met zich mede te nemen; want, zoodra Meta alleen was, stond zij een oogenblik onzeker, of zij zou lachen of weenen. Voordat zij een besluit kon nemen, had mijnheer Brooke zich van haar meester gemaakt, die in één adem uitriep: ‘Ik kon het niet helpen, dat ik moest luisteren, Meta. Ik dank u voor uwe verdediging van mij, en tante March voor het bewijs, dat gij waarlijk een beetje om mij geeft.’</p>
<p>‘Ik wist niet hoeveel, totdat zij kwaad van u ging spreken,’ begon Meta.</p>
<p>‘En ik behoef niet weg te gaan, maar mag blijven en gelukkig zijn. Mag ik, lieve?’</p>
<p>Hier was wederom eene schoone gelegenheid om de verpletterende speech uit te spreken, en den statigen aftocht te blazen, maar Meta dacht er niet aan een van bei-<pb n="275"/>den te doen, en verlaagde zich voor eeuwig in Jo's schatting door zachtzinnig te fluisteren: ‘ja John,’ terwijl zij haar gelaat tegen het vest van den heer Brooke verborg.</p>
<p>Een kwartier na het vertrek van tante March kwam Jo zachtjes naar beneden, wachtte even aan de kamerdeur, en geen geluid hoorende knikte en lachte zij met een weltevreden gelaat, en zeide bij zich zelve: ‘zij heeft hem weggezonden, zooals wij afgesproken hadden, en die zaak is in orde. Ik zal maar eens naar beneden gaan, om wat van de grap te hooren, en er samen eens over te lachen.’</p>
<p>Maar de arme Jo is nooit zoover gekomen, want zij versteende op den drempel bij het aanschouwen van eene vertooning, die haar met opgesperden mond en oogen aan de plek boeide. Zij kwam met het voornemen over een gevallen vijand te triomfeeren en eene onverbiddelijke zuster te prijzen wegens de verbanning van een lastigen aanbidder; dus was het voorwaar een schok voor haar, toen zij moest aanschouwen, hoe de bovengenoemde vijand rustig op de canapé zat, met de onverbiddelijke zuster in zijne armen, met het meest onderworpen gezicht ter wereld. Jo hijgde, alsof zij een koud stortbad kreeg, want zulk een onverwachte omkeering van zaken benam haar den adem. Bij dit rare geluid keek het paar om en zag haar. Meta sprong op met een fier en verlegen gezichtje, maar ‘die man’, zooals Jo hem noemde, waagde het nog te lachen, en zeide bedaard, terwijl hij het verwonderd standbeeld kuste:</p>
<p>‘Zuster Jo, wensch ons geluk!’</p>
<p>Dat was beleediging op beleediging; het was waarlijk te veel, en een woest gebaar met de handen makende, verdween Jo zonder een woord te spreken. Zij vloog den trap op en verschrikte de zieken, door de kamer binnen te stormen en heftig uit te roepen: ‘o, laat toch iemand gauw naar beneden gaan; John Brooke stelt zich verschrikkelijk aan, en Meta laat het toe.</p>
<p>De heer en mevrouw March verlieten haastig de kamer, en zich op haar bed werpende, brak Jo onder bittere tranen in luide jammerklachten los, terwijl zij Betsy en Amy het verschrikkelijke nieuws vertelde. Maar de kleine
<pb n="276"/>
meisjes vonden het eene zeer aangename en interessante gebeurtenis, en Jo vond bij haar weinig troost; zij trok dus maar naar haar toevluchtsoord op den zolder, en verhaalde haar ongeluk aan de ratten.</p>
<p>Niemand kwam te weten, wat er dien middag in de achterkamer voorviel, maar er werd veel gepraat, en de stilzwijgende heer Brooke verbaasde zijne vrienden door de welsprekendheid en het vuur, waarmede hij zijne zaak bepleitte, en allen overhaalde, om alles naar zijn zin te regelen.</p>
<p>De theebel luidde, voordat hij geeindigd had met de beschrijving van het paradijs, dat hij voor Meta meende te verdienen, en zoo trotsch mogelijk leidde hij haar naar binnen om te soupeeren, terwijl beiden zoo gelukkig keken, dat Jo het niet van zich kon verkrijgen jaloersch of mistroostig te zijn. Amy was zeer gesticht door John's gedienstigheid en Meta's waardigheid. Betsy zat hen uit de verte glimlachend aan te staren, terwijl de heer en mevrouw March met zulk eene blijde tevredenheid op het jeugdig paar neder zagen, dat tante March blijkbaar gelijk had met ben ‘zoo onverstandig als een paar zuigelingen’ te noemen. Niemand gebruikte veel, maar iedereen keek even gelukkig, en de oude kamer scheen verwonderlijk op te leven, nu de eerste roman in de familie daar begon.</p>
<p>‘Nu kunt gij niet meer zeggen, Meta, dat er nooit iets prettigs gebeurt, is 't wel?’ zeide Amy, terwijl zij tot een besluit zocht te komen, hoe zij het paar zou schikken voor eene schets, die zij voornemens was te maken.</p>
<p>‘Neen zeker niet. Wat is er veel gebeurd, sedert ik dat zeide. Het schijnt wel een jaar geleden,’ antwoordde Meta, die in verheven sferen, ver boven gewone dingen, zooals brood en boter, rondzweefde.</p>
<p>De aangename dingen volgden dezen keer spoedig op de treurige, en ik geloof, dat de veranderingen begonnen zijn,’ zeide mevrouw March. ‘In de meeste familiën komt er nu en dan zulk een gewichtig jaar; dit is er zoo een geweest, maar het is toch nog goed geeindigd.’</p>
<p>‘Wij willen hopen, dat het volgende beter zal eindigen,’ mompelde Jo, die het heel hard vond Meta voor hare oogen geheel in een vreemde te zien opgaan; want de
<pb n="277"/>
weinige personen, die Jo lief had, had zij vurig lief, en zij vreesde niets zoozeer dan hunne liefde ook maar in het minst te zien verminderen of verflauwen.</p>
<p>‘Ik hoop, dat het derde jaar van nu af gerekend, beter eindigen mag; en dat <hi rend="i">zal</hi> het ook, als ik in het leven blijf en mijne plannen ten uitvoer brengen mag,’ zeide de heer Brooke, Meta toelachende, alsof hem nu niets meer onmogelijk was.</p>
<p>‘Schijnt het u niet erg lang toe, zoo'n tijd te moeten wachten,’ vraagde Amy, die verlangde dat de trouwpartij maar daar was.</p>
<p>‘Ik moet nog zooveel leeren, voordat ik er genoeg voor weet, dat het mij een korten tijd toeschijnt,’ antwoordde Meta met een zachten ernst, die haar tot nog toe vreemd was.</p>
<p>‘Gij hebt slechts te wachten. Ik moet het werk doen,’ zeide John, zijne werkzaamheden beginnende door Meta's servet op te rapen met een gelaat, dat Jo aanleiding gaf haar hoofd te schudden, en met een zucht van verlichting tot zich zelve te zeggen, toen zij de voordeur hoorde dichtslaan, ‘daar komt Laurie aan; nu zullen we weer eens verstandig kunnen praten.’</p>
<p>Maar Jo vergiste zich; want Laurie kwam in groote vreugde binnenspringen, met eene groote bruidsbouqet voor ‘Mevrouw John Brooke,’ terwijl hij blijkbaar in den waan verkeerde, dat alles zoo geloopen was door zijne voortreffelijke leiding.</p>
<p>‘Ik wist wel, dat Brooke zijn zin zou krijgen, hij weet hem altoos door te voeren; want als hij zich eenmaal voorneemt iets te doen, gebeurt het ook, al zou de hemel er bij invallen,’ zeide Laurie, nadat hij zijne gelukwenschen en bloemen had aangeboden.</p>
<p>‘Zeer verplicht voor die aanbeveling. Ik neem die aan als een goed voorteeken voor de toekomst, en vraag u nu reeds bij voorbaat op mijne bruiloft,’ antwoordde de heer Brooke, die op het oogenblik in vrede verkeerde met het geheele menschdom, zelfs met zijn ondeugenden leerling.</p>
<p>‘Ik zal komen, al was ik ook aan het einde der aarde, want alleen Jo's gezicht bij die gelegenheid, zal de moeite van de reis waard zijn. Gij ziet er niet feestelijk uit, juffrouw; wat scheelt er aan?’ vraagde Laurie, haar volgende
<pb n="278"/>
in een hoek der kamer, daar allen waren opgestaan om den heer Laurence te begroeten.</p>
<p>‘Ik keur het huwelijk niet goed, maar ik heb mij voorgenomen het te verdragen, en er geen woord tegen te zeggen,’ zeide Jo plechtig. ‘Gij kunt niet begrijpen, hoe hard het voor mij is Meta op te geven,’ voegde zij er met bevende stem bij.</p>
<p>‘Gij geeft haar niet op. Gij deelt haar maar,’ zeide Laurie troostend.</p>
<p>‘Het kan nooit meer hetzelfde zijn. Ik heb mijne beste vriendin verloren,’ zuchtte Jo.</p>
<p>‘Maar gij hebt mij nog. Ik ben wel niet veel waard, dat weet ik wel; maar ik zal u trouw blijven, Jo, al de dagen van mijn leven; op mijn woord, dat zal ik!’ en Laurie meende, wat hij zeide.</p>
<p>‘Dat weet ik wel, en daar ben ik heel dankbaar voor. Gij zijt altijd een groote troost voor mij, Teddy,’ zeide Jo, hem dankbaar de hand drukkende.</p>
<p>‘Wel, wees nu niet somber meer, als een beste jongen. Alles is immers in orde. Meta is gelukkig; Brooke zal wel in een oogenblik eene betrekking hebben, grootpapa zal wel voor hem zorgen, en het zal heel grappig zijn Meta in haar eigen huisje te zien, wij zullen wel veel pleizier hebben, als zij getrouwd is, want het zal niet lang duren, of ik ben klaar op de academie, en dan gaan we naar Europa en doen een heerlijk reisje. Zou dat u niet troosten?’</p>
<p>‘Dat zou ik wel denken; maar men weet niet, wat er in drie jaren kan gebeuren,’ zeide Jo peinzend.</p>
<p>‘Dat is waar. Zoudt gy niet wel eens in de toekomst willen zien, om te weten, waar wij dan allen zullen zijn? Ik wel,’ zeide Laurie.</p>
<p>‘Neen, ik niet, want misschien zou ik iets treurigs zien; en nu ziet ieder er zoo gelukkig uit, dat ik niet geloof, dat het veel beter worden kan,’ en Jo liet langzaam hare oogen over al de aanwezigen gaan. en glimlachte onderwijl, want het was een allergenoegelijkst schouwspel.</p>
<p>Vader en moeder zaten bij elkander en doorleefden nog eens weder het eerste hoofdstuk van hun roman, die een jaar of twintig geleden begonnen was. Amy teekende de
<pb n="279"/>
gelieven uit, die in eene aparte wereld leefden met zulke stralende gezichten, dat de kleine kunstenares die wel niet op het papier zou kunnen teruggeven. Betsy lag op hare canapé vroolijk met haren ouden vriend te praten, die haar handje vasthield, alsof hij gevoelde, dat het ook hem kon leiden op den weg des vredes, dien zij zelve bewandelde. Jo lag in haar geliefkoosd gemakkelijk stoeltje, met een ernstigen rustigen blik, die haar gelaat het best deed uitkomen; en Laurie, die op den rug van haren stoel leunde, zoodat zijn kin op ééne hoogte was met haar krullebol, lachte en knikte haar vriendelijk toe in den grooten spiegel, die hun beider beeld weerkaatste.</p>
<p>En terwijl zij zoo zitten, valt het gordijn voor Meta, Jo, Betsy en Amy. Het zal weder worden opgehaald, als wij het eerste deel van dit huiselijk drama, getiteld ‘<hi rend="i">Onder moedervleugels</hi>, vervolgen onder den titel; <hi rend="i">Op eigen wieken</hi>.</p>
</div>
</body>
</text>
</TEI.2>
