
   
        
           
               Los en vast. Jaargang 1874
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Los en vast. Jaargang 1874 uit 1874.
               
               
                   
                       Binnenkant voorplat: boekdrukkebij → boekdrukkerij: ‘boekdrukkerij van A.W. Sijthoff.’
                       p. 367: eehter → echter: ‘Ik gevoel echter duidelijk en klaar.’
                   
               
           
           
           
               _los001187401_01
               DBNL-TEI 1
               
                   2016 dbnl
               
           
           
               
           
           
               
                   
                   eigen exemplaar DBNL
               
               Los en vast. Jaargang 1874. S.C. van Doesburgh, Leiden 1874
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Los en vast. Jaargang 1874
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Los en vast. Jaargang 1874
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-03-17
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Los en vast. Jaargang 1874. S.C. van Doesburgh, Leiden 1874
 
Zie: https://www.dbnl.org/tekst/_los001187401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==voorplat==} {>>pagina-aanduiding<<}

LOS EN VAST
DOOR
G. VAN GORKOM en H. DE VEER.
LEIDEN,
S.C. VAN DOESBURGH.
1874.

{==binnenkant voorplat==} {>>pagina-aanduiding<<}

LEIDEN: BOEKDRUKKERIJ VAN A.W. SIJTHOFF.

{==I==} {>>pagina-aanduiding<<}

INHOUD.
	Bladz.
Brief aan den heer S.F.W. Roorda Van Eysinga, emeritus predikant	1.
Gehazi	51.
Een aanwinst voor onze letterkunde	77.
Uit logeeren	96.
Katholicisme en Protestantisme in de zestiende eeuw	111.
Mijn vriend Nimrod	144.
Nog niet ontvankelijk	200.
Iets over een Prospectus	219.
Uit het dagboek van een Indisch geneesheer	237.
Straatgezang	282.
Naar aanleiding van een 37ste uitgaaf	299.
Uit de studentenwereld	318.
Iets over twijfel en twijfelaars	347.
Aan de Maatschappij der Nederlandsche letterkunde	385.
Een aardig stedeboek	388.
‘In 't vrije veld’	411.
Oudejaarsavond-schetsen	431.
In 't nieuwe jaar	470.


{==II==} {>>pagina-aanduiding<<}









{==1==} {>>pagina-aanduiding<<}

Brief aan den heer S.F.W. Roorda Van Eysinga, emeritus predikant.

Waarde Vriend!

Gij hebt uw jongst geschrift, ‘het Spiritisme en de openbare meening,’ aan Los en Vast ‘ter recensie’ gezonden. Daar zit ik dan eindelijk voor mijn schrijftafel en begin. Als ik nu zeg dat gij, amice, op dit oogenblik omtrent het verder beloop van dezen brief niet onkundiger kunt zijn dan ikzelf, zoo is dit de zuivere waarheid. Waartoe deze meedeeling? Om u terstond te doen gevoelen dat ik niet tot u kom als plechtig recensent, maar als een ouwe kennis die een vertrouwelijk praatje wil en waarlijk niet vreest zich eens ‘te laten gaan.’ De gedachte aan 't publiek zal daarbij niet hinderen. Wat mijzelven betreft, ik vind er geen bezwaar in dat publiek op sommige punten nog eens worde ingelicht. En wat u betreft, wie ter wereld kan zich meer geven dan gij? 't Is volkomen waar wat ge schrijft: ‘ik ben van een meedeelzame natuur; ik kan mijn eigen gevoel niet voor mijzelven houden; ik moet het meedeelen.’ Uw jongste brochure verheft dit boven elken redelijken twijfel; gij noemt haar terecht ‘een proeve van hardop te

{==2==} {>>pagina-aanduiding<<}
denken.’ Gij vindt het ‘verschrikkelijk’ tot het publiek te moeten zeggen: ‘ik ben beter dan gij;’ doch gij moet; in ieder geval, gij doet, gij zegt het. Ja, gij zegt heel wat krasser dingen nog; men kan gerust verklaren dat gij uw binnenste naar buiten keert. Derhalve, wat ik u te vertellen heb mag veilig openbaar worden. Ik kan u prijzen, op vriendschappelijke manier met u sollen, op u toornen, dit een en ander al naar de gelegenheid het meebrengt, zonder eenige vrees u verlegen te maken. Welnu, zoo moet het dan maar. Het spreekt vanzelf dat onder deze omstandigheden de briefvorm voor de hand lag.
't Heeft een poos geduurd eer ik zoover kwam; eer ik begreep dat het werkelijk daartoe komen moest. Vooreerst: ‘het Spiritisme en de openbare meening!’ Wat zou ik er mee doen? Van de openbare meening weet ik stellig veel minder dan zij die er ‘alles van weten.’ De openbare meening is vaak niet minder geheimzinnig dan ‘het volk achter de kiezers.’ De openbare meening, dit staat vast, is althans voor verschillenden verschillend. Gij kent het devies: ‘nul n'aura de l'esprit, hors nous et nos amis.’ Reken er maar op dat die ‘nous et nos amis’ een deel der openbare meening zijn en zeg mij of ge er veel mee kunt uitrichten. En wat nu ‘het Spiritisme’ aangaat, ja, lieve vriend, dáárvan weet ik nog minder. Ik kan u wel dadelijk zeggen dat de verhalen en verslagen en orakelen van ‘het Spiritisme’ mij in den regel met niet minder verbazing aandoen dan, bijvoorbeeld, de avonturen van den baron Von Münchhausen ('k zou openhartig wezen), doch ik zal ook de eerste zijn om te bekennen dat dit niets in de wijde wereld tegen ‘het Spiritisme’ bewijst, zoomin als er vóór. Intusschen

{==3==} {>>pagina-aanduiding<<}
blijkt nu dat reeds de titel van uw geschrift, hoewel ik er geen aanmerking op maak, voor mij iets zijn moest om stil bij te worden zoo dikwijls ik aan antwoorden dacht.
Dan kwam er iets anders bij. Wat en wanneer gij ook schrijft, gij schrijft altijd, ik zeg niet: correct, als een goed onderlegde schoolmeester; maar altijd toch meesterlijk! Lieve deugd, wat een stijl! Is 't niet of alle goede geesten u ten dienste staan? of alle bloemen der poëzie tot u zeiden: pluk mij!? Ja, en hetzelfde, schoon in een anderen zin, schijnt de geschiedenis u te zeggen. Gij plukt haar dat het een lust is voor wie u lezen, maar eveneens een ware ontzetting voor wie 't met u aanlegt als auteur. Waar is een analogie die u niet voor den geest komt? waar een anecdote die u te goeder ure niet in de pen vloeit als ware zij geroepen? En hebben wij 't niet beleefd dat gij, als in Herculischen toorn, gansche boomen uitruktet en zwaaidet ten einde er den vloer uwer tegenstanders mee schoon te vegen, waar een ander zich hoogstens een zwaai met een Spaansch rietje had veroorloofd? Hoor eens, beteren dan ik hadden hun kleine ijdelheden en - - 't is lang niet alles zich in gezelschap van derden in postuur te zetten tegenover een man als gij.
Nog meer. Ben ik er zeker van dat gij naar den inhoud van dit schrijven ook maar half zoo nieuwsgierig zult zijn als ik, de schrijver, zelf? Neen, want behalve dat gij een van de edelste menschen zijt, die ik het voorrecht heb te kennen, zijt gij ook een der zonderlingste. Neem mij niet kwalijk, zoo is mijn gevoelen en ziehier al dadelijk iets singuliers dat voor 't grijpen ligt:
Wie heeft verklaard dat uwe ‘recensenten zich allen op een even laag standpunt plaatsen’? Wie heeft ontdekt dat

{==4==} {>>pagina-aanduiding<<}
ze ‘als twee druppelen water’ op zekeren ‘Franschen boer’ gelijken die wat stompzinnig was uitgevallen?
Wel, wie anders dan gijzelf, amice!
En wáár staan deze dingen te lezen?
Wel, waar anders dan in het boekje dat gij ons deedt toekomen met een eigenhandig ‘van den schrijver; ter recensie’ er op! Ja, in datzelfde boekje staat het te lezen. En ten overvloede staat er ook dit nog:

‘Lees Ising, Los en Vast, Bronsveld en Admiraal, 
Zij ijvren met elkaêr in zoutelooze taal, 
Wijl ieder in (mijn) boek zijn geest zoekt af te prenten.’ 


Niet malsch! Doch zóó zijt gij. Een mensch vol verrassende wendingen! Een mensch, aan wien men van tijd tot tijd zou willen vragen: hoe heb ik het met je?

En toch -, in weerwil van dat alles, het moest er toe komen; ik moest u antwoorden.
Hebben de menschen niet gezegd dat ‘Los en Vast’ ten vorigen jare een loopje heeft willen nemen met uw ‘Spiritisch Tijdschrift’? Heb ikzelf wel niet eens gedacht dat de schijn tegen ons was? Welnu, maar wie een hart voor u heeft, zooals ik, die kan daar toch eigenlijk geen vrede mee hebben. Gij zijt, ten slotte, geen man met wien men ‘maar zoo wat heen’ doet. Niet langer wil ik een schijn op mij laten waaronder het beste in mij zich onrustig gevoelt. Van gebrek aan eerbied voor uw talent en uw karakter te kunnen verdacht worden, 't is mij on-
{==5==} {>>pagina-aanduiding<<}
draaglijk, want ik behoor nu eenmaal tot uw vereerders.
't Was voor een goed deel uit mijn hart gegrepen wat Dr. W.C. Van Manen (Vaderl. Letteroef. Januari 1874) onlangs schreef:
‘Eenige jaren geleden,’ aldus genoemde auteur, ‘eenige jaren geleden ging er een stem op uit het Limburgsche, die allerwege in moderne kringen de aandacht trok. Aangrijpend en bezielend was de taal van den ““profeet uit Grevenbicht,”” hij mocht den geesel zwaaien ter tuchtiging van vriend of vijand, dan wel het oog vol hoop doen rusten op een betere toekomst voor Kerk en Staat, waarvan hij den dageraad als haast aanstaande durfde schetsen, mits kerkelijken en politieken, tijdschriften en dagbladen, schrijvers en lezers, voorgangers en toeschouwers, bij de oplossing van maatschappelijke vraagstukken en andere levensproblemen, het oor wilden leenen aan zijne vermaningen en raadgevingen, die gloeiden van ijver voor al wat in den edelsten zin eerlijk en goed, waar, schoon, heilig mag heeten. - -’
Geen woord te veel!
‘Wij luisterden met ingenomenheid,’ dus vervolgt Van Manen, en ‘zelfs zijn (uw) misgrepen hadden iets bekoorlijks. Hij boeide, ook waar hij kennelijk overdreef en de werkelijkheid aan zijne idealen ten offer bracht. Wij wisten immers dat nooit eenig profeet van eenzijdigheid is vrij te pleiten geweest; en de nieuwe richting erkende in dezen bezielden woordvoerder een harer beste tolken, die waardig was te staan naast ouderen en jongeren, om wier schouders het beurtelings verstoorde, verbaasde en verrukte publiek een profetenmantel had zien golven.’
Geen woord te veel! Zoo waart gij in dien welaangena-
{==6==} {>>pagina-aanduiding<<}
men tijd van uw arbeid als profeet der zoogenoemde moderne richting. En - - zoo zijt gij voor een goed deel nog heden, nu die richting door niemand zoo fel getuchtigd, zoo hooghartig bespot, zoo onbillijk veroordeeld wordt als door u. Ja, ook als (hoe zal ik het noemen?), ook als tolk, voorvechter, martelaar of gezaligde van het Spiritisme, blijft gij een man die tot luisteren dwingt. Soms komt men in verzoeking om met het oog op u te herhalen wat gijzelf van het Spiritisme hebt gezegd: ‘Kind des hemels dat in zijn onnoozelheid dingen verhaalt, waar wij met ontzetting naar luisteren:’ kind des hemels, ‘dat schittert van sterrenglans zonder het te weten.’ Soms wil het mij voorkomen dat er niets minder dan een taal als de uwe vereischt wordt om een talent als het uwe naar waarde te prijzen.
Zoo ik hier andermaal van uw stijl rep, 't is wijl ik waarlijk van meening ben dat bij u in hooge mate de stijl de mensch is. Niets menschelijks is hem vreemd. Als gij in uw composities geen Roorda waart, ge zoudt meer dan iemand een Beethoven kunnen zijn. Beurtelings een Titanische en een kinderlijke natuur. Weergalooze verhevenheid naast de grilligste luimen. Lyriek en satire, profetie en rhetorica, 't mystieke en 't rationeele, goedigheid en kribbigheid, humor en snakerij, 't vindt altegaêr een werkplaats in uw binnenste, een uitkomst in uw werken. Gij lacht en weent, gij troost en toornt, gij jubelt en vertwijfelt, gij streelt met zachte hand en slaat met ijzeren vuist, gij laat u drijven op den stroom van het meest alledaagsche en voert ons op naar de hoogten waar een mensch bijkans de adem ontgaat. En meestal blijft op u van toepassing wat Schubert van Beethoven schreef: ‘voor hem werd alles een Ariadne-draad die in 't heiligdom voert.’

{==7==} {>>pagina-aanduiding<<}

Want, ja, om het hooge en heilige is 't u, ten slotte, te doen. Gelijk de meester in Schiller's Glocke zijn werk ‘nur ewigen und ernsten Dingen’ gewijd wil hebben, aldus ook gij. Gij, die, schoon in belezenheid te nauwernood door iemand overtroffen, nogtans der zwaluw gelijk schijnt, die bij instinkt het land der eeuwige lente opzoekt. Gij, die, hoewel naar allen schijn een geboren dichter van 't innerlijk leven en als bij uitsluiting voor de stille wereld van het denken en gevoelen bestemd, nogtans uw plaats neemt in den strijd der partijen en zelfs in het hoekje waar de slagen vallen.
Toen, vóór omstreeks zeventig jaren, de volkeren van Europa vol zorg en kommer op den bloedigen drempel der eeuw stonden; toen ze tegen den onspoed, die over ons werelddeel hing, niet langer gesterkt werden door het licht der ‘Aufklärung,’ noch door de sentimentaliteit van een latere periode, gij weet het, toen zong Von Schiller:

‘Ach, umsonst auf allen Länderkarten 
Spahst du nach dem seligen Gebiet, 
Wo der Freiheit ewig grüner Garten, 
Wo der Menschheit schöne Jugend blüht.’ 
 
‘In des Herzens heilig stille Raume 
Musst du fliehen aus des Lebens Drang. 
Freiheit ist nur in dem Reich der Traume 
Und das Schone blüht nur im Gesang.’ 


Bij het lezen van die verzen heb ik dikwijls aan u gedacht. Voor de wereld van ‘des Herzens heilig stille Räume’ schijnt gij door uw aanleg bij voorkeur bestemd te zijn. Ook zouden uw liefste vrienden u willen beschutten tegen al de guurheid van het zoogenaamd practische leven.

{==8==} {>>pagina-aanduiding<<}
Buiten het slaggewoel zouden ze u willen houden; u, den man die met meer dan Schillers-heimwee naar het ideale dorst, met niet minder afkeer dan hij 't gemeene veracht. Doch zie, door al die berekening en zorg haalt gij plotseling een streep. Gij daalt van den berg der bespiegeling af en werpt u midden in den strijd en slaat met het zwaard uws woords in de drommen der politieken, der socialen, der wijsgeerigen (althans in de massa dergenen die zoo heeten). Zoo schijnt gij een mensch op wien men geen peil kan trekken, en onwillekeurig zou men alweer een woord van uzelven (over het Spiritisme) op uw eigen streven willen toepassen: ‘het fopt (ons), het lacht (ons) uit, het loopt (ons) systeem overhoop.’
Mijns inziens, evenwel, ligt niet hier dat zonderlinge in uw natuur waarvan ik zooeven sprak en waarmee de scherpzinnigste uwer vrienden wellicht geen raad weet. Hier veeleer is uw zedelijke ernst te onderkennen, uw afkeer van zeker egoïsme dat dubbel egoïstisch is naarmate het liever voor ‘Schönseeligkeit,’ voor ‘Goethe'sche Ruhe,’ of voor een andere voornaamheid uit de studeerkamer wil doorgaan. Hier is, met andere woorden, uw offervaardigheid, uw godsdienstige zin die ‘werken wil, zoolang het dag is, de werken Desgenen die (u) gezonden heeft.’
In dien godsdienstigen zin ligt wel hoofdzakelijk 't geheim uwer kracht. Voor 't minst, om dien zin zijt en blijft gij voor velen aantrekkelijk: ‘een teeken’ dat indruk maakt, ook op 't geslacht dat naar zulke teekenen niet meer pleegt te vragen. Uw protest tegen onze koloniale staatkunde, en tegen zoo menig (ander) onrecht, heeft daardoor een adel verkregen die, meer dan gijzelf kunt weten, ook andere strijders adelen moest en - - in ieder geval 't verband

{==9==} {>>pagina-aanduiding<<}
tusschen godsdienst en kunst, tusschen godsdienst en zedelijkheid, beter dan menige verhandeling of bekroonde prijsvraag, in 't licht heeft gesteld.

Ziedaar, nu heb ik mij dan eens ‘laten gaan;’ maar toch niet verder dan ik wilde. Zonder aarzeling aanvaard ik alle mogelijke smaadheid die mij zou kunnen treffen om den lof, hier zoo openlijk en dus schijnbaar onkiesch u toegezwaaid. 'k Aanvaard die; niet wijl ik op eenig martelaarschap bijzonder belust ben, och neen, maar eenvoudig omdat ik meende en meen u te moeten toespreken gelijk ik deed.
In uw jongste brochure heeft mij dieper dan iets anders de toon van weemoed geroerd die, waar ge over de vroegere kameraden spreekt, bijwijlen meetrilt, 't zij in uw toorn of klacht, 't zij in uw betuigingen van nog onverflauwde achting en genegenheid.
‘Zij houden mij voor krankzinnig,’ heet het de eene keer. ‘Er was een tijd dat het mij niet aan belangstelling ontbrak,’ verneem ik een andere maal. ‘Als ik,’ dus gaat gij voort, ‘als ik iets geschreven had kreeg ik uit alle oorden des lands brieven van onbekenden, van geleerden en ongeleerden, die mij in de warmste bewoordingen hun vriendschap betuigden. Maar sedert ik opgetreden ben als voorstander van het Spiritisme ben ik geïsoleerd. Het is een ware excommunicatie. Die excommunicatie drukt mij. Ik moet er uit zien te geraken.’ Iets verder klaagt ge: ‘Sedert ik als spiritist bekend sta, heb ik het weinigje invloed dat ik vroeger bezat, ook dat heb ik nog verloren.’ Nog later is

{==10==} {>>pagina-aanduiding<<}
het: ‘neen, ik zou gaarne met hen zijn samengegaan. En al verbreken zij ook met een harteloosheid, die mij grieft, den broederband die mij aan hen hechtte, ik zal daarom mijn oude vrienden niet verloochenen. Ik zou het niet kunnen. Wien ik eenmaal heb liefgehad, dien heb ik lief voor eeuwig.’
Heb ik niet gezegd dat gij een edele natuur zijt? En zou ik tegenover zoo aandoenlijke uitingen dan kunnen of willen zwijgen?
Onmogelijk!
Weten moet gij dat ge u, althans wat mij betreft, hebt vergist. Ik houd u niet voor krankzinnig. En wel waarschijnlijk zou ikzelf krankzinnig moeten zijn, of erger dan dat, wilde ik den ‘ouden vriend’ ‘verloochenen’ aan wien ik met anderen zooveel te danken heb; den vriend die voortdurend bereid is, niet alleen ons onze feilen te toonen, maar ook ons mee te deelen wat hemzelven gelukkig maakt.
Doch....

‘Lees Ising, Los en Vast, Bronsveld en Admiraal.’ 


herhaalt ge?
Nu juist, over dat stukje in ‘Los en Vast’ moeten wij 't in de eerste plaats nog eens hebben. Het komt mij voor dat gij 't niet naar behooren gewaardeerd hebt 1).
Over het al of niet ‘zoutelooze’ der ‘taal’ van dat opstel wil ik niet met u kibbelen. Wie weet door welke

{==11==} {>>pagina-aanduiding<<}
zouten of specerijen uw literair gehemelte nog kort te voren geprikkeld werd! En 't is een bekende zaak: wie eenmaal den smaak van iets extra's weg heeft, die zal allicht flauw vinden wat anders nog zoo onaardig niet was. Ook komen er voor elk mensch van die oogenblikken waarin hij, als een zeurig kind, niets aardig en niets mooi, alles laf en akelig vindt. 't Heeft me getroffen dat ge in al uw recensenten dat ‘zoutelooze’ hebt bespeurd; in allen zonder onderscheid, zelfs in Admiraal die gewoonlijk nog al hartig is. Doch de vraag naar die al- of niet-zouteloosheid moet hier wijken voor een andere van meer belang.
Heeft meergemeld stukje u, amice, den indruk kunnen geven dat uw persoon ons, sinds ge spiritist zijt, geen belang meer inboezemt? dat wij u bannen willen uit den kring der wijzen, der eerbiedwaardigen? dat we u, kort gezegd, willen dood verklaren?
Lees het dan nog eens, als 't niet te veel gevergd is; van dat alles staat er niets in. Ik zou mij diep schamen als 't anders ware. Zeg daarom gerust dat er van onze sympathie voor het spiritisme zeer weinig of niets is gebleken, maar beweer niet dat we aan uw persoonlijke verdiensten hebben te kort gedaan. In het eerste zult gij gelijk hebben; in het andere niet. Dit voorbij te zien, of het tegendeel vol te houden, 't is een verwarring waartegen wij ons verzetten; een verwarring die van uwen kant komt, niet van den onzen, en waaraan zoodra mogelijk een eind moge komen.
Wat nu ons gebrek aan sympathie voor het spiritisme betreft, neem 't ons niet al te kwalijk! Och, denk maar aan het woord van Dr. A. Rutgers van der Loeff, door u met instemming aangehaald: ‘de zaak is te enorm, de

{==12==} {>>pagina-aanduiding<<}
menschen kunnen er niet bij,’ en handel zachtelijk met ons! Inderdaad, wat die zaak betreft, ‘enorm’ of niet, wij voor ons ‘kunnen er niet bij,’ en wat we er ooit van vernamen, de waarheid dient gezegd, dat prikkelde onze begeerte om er bij te komen ook volstrekt niet. Anselmus' openbaringen, waardoor gijzelf zoo diep bewogen en innig verrukt zijt, wij vinden ze op verre na zoo belangwekkend niet als wat door uzelven in vroeger en later tijd op eigen hand werd gedacht en geschreven. Ronduit gezegd, die Anselmus verveelt ons, zoowel door zijn gebrekkig Hollandsch, hoe ook door u verbeterd, als door zijn openbaringen waarop ik geneigd ben 't bekende woord toe te passen: ‘het ware daarin is niet nieuw; het nieuwe is er niet waar.’
Intusschen ('t is mogelijk dat ik straks over 't Spiritisme nog wat doorpraat; voor 't oogenblik evenwel is mij meer aan de nu volgende opmerking gelegen), intusschen moet ik u herinneren dat ‘Los en Vast’ in meergemeld opstel hoofdzakelijk tegen zekere séance, en minder bepaald tegen 't Spiritisme is opgekomen.
‘Waren de Engelsche Mediums zulke grove bedriegers? Waren de Haagsche Spiritisten zulke onnoozele lieden?’ Dus vroegt gij.
‘Waarom kan een Engelsch Medium geen grove bedrieger en een Haagsch Spiritist geen onnoozele zijn?’ Dus vroegen wij.
‘Waarom moet men zich het licht voor den neus laten uitdraaien wanneer men gekomen is om te zien? Men ziet immers beter met licht dan zonder licht?’ Dus vroegen wij daarenboven.
Kortom, met uw wederlegging van de bezwaren, door eenige ‘gestudeerde’ personen tegen zekere séance ge-
{==13==} {>>pagina-aanduiding<<}
opperd, hadden wij geen vrede. Wij vonden haar zwak, veel te zwak. We zeiden waarom we 't zoo vonden en verbloemden op geenerlei wijs onze meening dat zulke séances wel in staat waren om de zaak van het Spiritisme bij alle oningewijden voorgoed in minachting te brengen.
Hebben we daarin misdreven?
Naar uw eigen oordeel zoo weinig dat ge ons thans veeleer gelijk geeft.
Wat lees ik in uw laatstverschenen geschrift? Ziehier:
- ‘Het is nu eenmaal een feit, en dit strekt de menschen waarlijk niet tot oneer, dat zij van de bovenzinnelijke wereld verheven voorstellingen hebben, zoodat verschijningen en openbaringen van mindere geesten, die hun verstand, hun zedelijk gevoel en goeden smaak aanstoot geven, noodwendig strekken moeten om hen van stonden aan van het geheele spiritisme afkeerig te maken.’
Op dit punt dus geen verschil meer tusschen u en ons.
Niet eens tusschen ons en den heer Rose, aller spiritisten meester, naar 't schijnt.
- ‘Rose,’ dus meldt gij, ‘had zulk een hekel aan die manifestatiën dat, ofschoon hij hare realiteit niet loochende, hij eens aan iemand die hem vroeg of dat dan geen Spiritisme was, ten antwoord gaf: ‘“Ja, evenals het Jan-Klaassen-spel tooneelkunst is.”’
Weg met dat Jan-Klaassen-spel! zegt Rose, zegt gij, zeggen ook wij. Welk een verrassende overeenstemming!
- ‘Daarom,’ dus vervolgt gij iets verder, ‘daarom heb ik Rose verzocht zijne geleidende geesten met onze grieven bekend te willen maken, en hen te verzoeken om ook de stoffelijke manifestatiën tot een hooger peil te verheffen, opdat zij in overeenstemming waren met de verhevene

{==14==} {>>pagina-aanduiding<<}
waarheden die ons zijn medegedeeld. Dit verzoek is met hoogen ernst overwogen en wij hebben verzekeringen ontvangen, waardoor wij gemachtigd zijn om manifestatiën aan te kondigen, die aan al de door ons gestelde eischen beantwoorden. Die manifestatiën zullen als de bliksemstraal zijn, die, op het gebed van Elia, van den blauwen hemel viel en zijne offerande verteerde. Wij maken het bekend voordat het geschied is, opdat het volk bekenne, of wij ware of valsche profeten zijn.’
Dat zal ‘het volk’ dan nu maar moeten afwachten....
Doch, lieve vriend, laat mij voor 't oogenblik alvast mogen hopen dat er een misverstand tusschen u en ons is weggeruimd. Niet waar? gij zult nu begrijpen dat al de spiritistische bemoeiingen uwerzijds tot heden aan onze waardeering van uw talent en karakter geen eind hebben gemaakt; dat Roorda's beteekenis voor ons blijft, al kunnen wij voorshands nog niet zeggen of de spiritist Roorda iets beters dan een hoogst zonderlinge dwaling des tijds beteekent; dat gij en Rose en wij 't nu althans ééns zijn geworden omtrent datgene wat ons indertijd het meest tegenstond: het onredelijke, onkiesche, smakelooze van zekere hooggeroemde séances.
Dat is dus afgepraat!

Afgepraat!?... Doch zie ik niet aan uw gezicht dat ge van een ander gevoelen, dus maar half tevreden zijt? En wie is er minder van halfheden gediend dan gij, amice, die 't getuigenis van uw vriend Gustaaf zonder aarzeling hebt aangenomen: ‘waar gij u aan wijdt, daaraan geeft gij u geheel!’ Mij dunkt, de verklaring zweeft u op de lippen: wie het spiritisme niet van heeler harte aanhangt,

{==15==} {>>pagina-aanduiding<<}
kan mijn vriend niet zijn... of niet blijven. Zie ik goed, dan zult gij de verwarring, waartegen ik opkwam, nog wel een poosje haar gang laten gaan en u als verstooten beschouwen door wie met uw spiritisme niet meedoen. Dit zal dan waarschijnlijk zóólang duren totdat uw eigen radicale waarheidsliefde met dat andere (zelfzuchtig) radicalisme, met dat òf-òf, geen vrede meer heeft en gij bekennen moet dat het niet oorbaar, niet behoorlijk is een deel van uzelven (en mogelijk wel het minst gezonde) tot maatstaf van anderer waarde te stellen. Werkelijk staat het niet fraai uw eigen opgewondenheid voor de eenig ware geestdrift te houden en te willen dat allen zullen denken en zijn als gij. Straks, als uw kalmer oogenblik komt, zult gij de eerste zijn om dit toe te stemmen. En dat oogenblik zal komen. Ik voorspel u: ook de spiritistische zinsverrukking zal eerlang van u wijken, gelijk reeds andere verrukkingen van u geweken zijn. Er is een tijd geweest dat ge met uw ‘oude vrienden’, de moderne predikanten, en met hen alleen, de wereld zoudt overwinnen. Er is een tijd geweest dat schier al de zonden dier wereld door u uitsluitend gezocht en gevonden werden in onze koloniale politiek. Er is een tijd geweest dat ge van ineensmelting en hervorming der zoogenaamde protestantsche genootschappen (als daar zijn: Unitas, Phylacterion, Evang. Maatschappij enz. enz.) de redding onzer maatschappij scheent te verwachten. Beurtelings hebt ge u aan het een en het ander ‘gewijd’ en dan ‘geheel.’ Zóó is uw aard en hierin ligt uw kracht, maar hierin ook uw zwakheid. Gij klaagt dat de menschen u ‘overdreven’ noemen; maar de menschen hebben gelijk: gij zijt overdreven. Dit verontschuldigt natuurlijk dier menschen eigen gebrek aan moed en over-
{==16==} {>>pagina-aanduiding<<}
tuiging en geestdrift in geen enkel opzicht; uw overdrijving maakt hun flauwheid niets 
minder flauw; doch wederkeerig geeft die flauwheid voor uw overdrijving geen genoegzamen grond van verontschuldiging. Ik wenschte wel dat gij minder ‘overdreven’ en daardoor (ik zeg niet als man van hart en geest, maar) als man van plannen en programma's ter wereldontsmetting en wereldredding wat minder opgewonden en veranderlijk kondt worden. Uw levensgeluk zou er bij winnen, immers, in rechte rede komen te staan tot uw invloed op de hoogste volksbelangen die, 't lijdt geen twijfel, u na aan 't hart liggen.
Doch mijn wensch zal wel ijdel zijn. Zal ooit de luipaard zijn vlekken -, zal de moorman zijn huid veranderen? Zal het oog ooit een oor kunnen worden, of de voet een hand?.... Ja, die bedenking versta ik. 't Bekende ‘eines schickt sich nicht für alle’ versta ik mogelijk ook. Doch als Goethe er bij voegt:

‘Sehe Jeder wie er 's treibe!’ 


dan ben ik ook dadelijk bij de hand om te zeggen: juist! op het hoe komt veel, zoo niet alles, aan. Het ‘drijven’ worde geen overdrijven! Wees die gij naar aanleg zijn moet, wees uzelf, maar bedenk daarbij vooral twee dingen: ten eerste, dat gij van alle anderen niet moogt begeeren, dat ze u gelijk, en dus elk voor zich een ander dan zichzelf zullen zijn; ten tweede, dat gijzelf in het uwe nog niet volmaakt zijt en verplicht blijft tegen uw zwakheden en eenzijdigheid zooveel doenlijk op uwe hoede te zijn.
Gij, mijn waarde, zijt nu eenmaal een bijzonder prikkelbare natuur en hiervan u een verwijt te maken zou de

{==17==} {>>pagina-aanduiding<<}
onbillijkheid zelf zijn, ook al hadden wij aan deze uw eigenaardigheid niet zooveel schoons en goeds te danken als werkelijk 't geval is. Doch waarom u niet met dubbele zorgvuldigheid beheerscht, naarmate gij meer dan anderen gevaar loopt datgene te worden wat men bij ons een ‘heet gebakerd’ mensch noemt? Ik spreek tot iemand die van alle materialisme en fatalisme vrij is, met hart en ziel aan de mogelijkheid, neen, noodzakelijkheid van opvoeding gelooft. Welnu, waarom niet beter op uw eigen geneigdheid tot doorslaan gelet? Ze heeft u veel leed berokkend. Menige illusie moest ge in den loop des tijds vaarwelzeggen. Lag het altijd en immer aan de menschen die uw berekening te schande maakten? Neen, meer aan uzelven die omtrent menschen en dingen u, in overhaasting, misrekend hadt. Aan uzelven, die van het eene uiterste tot het andere kwaamt. Zóózeer is het vreemde uw element, dat gij aanneemt ‘de geheele geschiedenis der beschaving te beschrijven’ onder het gezichtspunt: ‘“geschiedenis der paradox.”’ Iets buitengemeeners valt er wel niet te bedenken. Pas op! de paradox heeft haar wonderen verricht, doch wie van louter paradoxen mocht willen leven, zou evengoed den bliksemstraal in de plaats van het zonlicht kunnen wenschen; of de opgewektheid van een koortslijder in plaats van een rustige burgermans-gezondheid. Pas op! wie altijd verheven wil zijn, moet noodzakelijk met platheid eindigen. Wie steeds iets anders dan anderen wil zeggen, zal eindelijk met dingen voor den dag komen die geen verstandig mensch hem nazegt. ‘Qui fait l'ange fait la bête,’ zegt het spreekwoord, en Henri Taine voegt er bij: ‘le parfait héroïsme, comme tous les excès, aboutit à la stupeur.’

{==18==} {>>pagina-aanduiding<<}

Zachtjes aan dus! We kunnen nog veel van u leeren, wij modernen vooral, en 't zou zoo jammer zijn als de ‘oude vrienden’ ten leste gingen denken: laat hem maar praten; hij slaat door als een blinde vink! - Zeg niet dat ze dit al lang gedacht hebben. Ik weet dat velen hunner nog altijd met gespannen verwachting wat er van u uitkomt ter hand nemen. Ook uw laatste geschrift werd door hen met aandacht gelezen en.....
‘.... uit ontelbare monden zeggen ze: hij is gek....’
Zoo zijn, inderdaad, uw eigen woorden (‘Het Spiritisme en de openbare meening,’ bl. 35) en ik griezel er van. Gij moest zoo niet spreken; gij hebt, zoover ik zien kan, geen recht om in den mond uwer ‘oude vrienden’ zoo akelig een taal te leggen. Neen, ze zeggen niet: hij is gek; maar 't kan wel zijn dat ze in stilte of hardop denken: 'k wou dat hij wijzer was en - - dat Spiritisme, of dien Anselmus liet loopen.
Dat zeg ik van ganscher harte met hen en ik kom er misschien nog op terug. Doch eerst nog iets anders.
Ze zeggen dan - - dat ge ons in uw laatste brochure weer menigen stoot en prik geeft, waarmee we ons voordeel kunnen doen; niet alleen voor onszelven, maar ook en vooral ten bate der volksbeschaving die ons, gelijk u, dierbaar is. Ze zeggen verder, dat gij 't evenwel ook ditmaal te gortig hebt gemaakt, ja, ditmaal gortiger dan ooit, en dat ze er voor bedanken nog langer bij u te preek te komen als gij op die manier mocht willen voortgaan. Een enkele onder hen merkte op, dat bij u de kunstenaar vaak den boetprediker placht te verschalken; dat er bij u, gelijk bij Multatuli, niet zelden meer oratorie en dramatisch effect in de profetie gemengd was dan de heeren zelf

{==19==} {>>pagina-aanduiding<<}
konden toegeven of zelfs vermoeden, en dat men 't daarom met die geweldige strafredenen en aanklachten zoo nauw niet moet nemen. 't Zijn schoonheden van den stijl, dus ging hij voort, waarbij ze volkomen oprecht blijven - - als kunstenaars met de pen, als belletrist-profeten, wien onder 't schrijven de vorm der strafrede, tegen 's naasten zonde, vooral niet minder ter harte gaat dan 's naasten zonde zelf. 'k Heb talenten gekend, dus eindigde hij, die niet het tiende gedeelte van de narigheid doorleefd hadden, waarover hun proza of poëzie altijddoor klaagde; maar die (in een oogenblik van heldhaftige opwinding) wel honderdmaal zooveel leed zouden aanvaarden voor de heerlijke kans van 't in proza of poëzie te mogen bezingen en verheerlijken; dit natuurlijk met de noodige apostrofen aan een snoode wereld die hen miskend, gegriefd, gek of dood verklaard had en zoo verder.
Zoo sprak deze vriend. Doch ook hij moest erkennen dat enkele uwer opmerkingen een wel bitter maar heilzaam kruid voor ons konden zijn.
Laat eens zien: wat lees ik op bl. 13 van uw boekje?
- ‘Het onvermijdelijk lot van een schrijver, die uit de eeuwige bron der waarheid heeft geput, is dat hij het zelfbehagen van het publiek teleurstelt. Hij doet zijne tijdgenooten voelen dat ze er nog niet zijn. Zij krijgen een onbepaald voorgevoel van een nieuwen weg van grondige studie, dien zij moeten inslaan. Daar hebben slechts weinigen den moed toe.’
Wat in deze regelen op de (in uw schatting) epoquemakende beteekenis van spiritisten en spiritisme betrekking heeft, laat ik rusten. Wat daarentegen op een zwakke zij van uw ‘oude wapenbroeders’ doelt, moge hen niet met

{==20==} {>>pagina-aanduiding<<}
rust laten. Is er werkelijk iets van den ouden dag in hen gevaren? Zekere trek om in te slapen op wezenlijke of gewaande lauweren? Zekere afkeer van ‘nieuwe wegen’? Zekere matheid en zelfgenoegzaamheid? Ik vrees dat gij niet heelemaal ongelijk hebt, wat sommigen hunner betreft.
Schier gelijktijdig met u was de hoogleeraar Van Bell op dit terrein aan 't verkennen. In de Maart-aflevering van het ‘Theol. Tijdschrift’ schrijft hij als volgt:
- ‘Is er al of niet een wezenlijke grond voor den indruk, dien men wel eens ontvangt, dat een belangrijk deel van de moderne theologen zich nog altijd vergenoegt met de empirische philosophie van voor twintig jaren, en als zijn theologie niet veel anders ten toon spreidt dan een bundeltje populair-wetenschappelijke commentaren op de Leekedichtjens van De Génestet?’
Gij staat derhalve met uw grief niet alleen. Van verschillende zijden werd ze in den laatsten tijd vernomen. Ja, reeds voor jaren schreef Dr. Pierson dat de moderne richting aan tegenstrijdigheden leed, die geen wijsgeer zich kon laten welgevallen.
Ware hij, Pierson, in die dagen niet zelf als een levende staalkaart van tegenstrijdigheden geweest, en daarbij hooghartiger dan ooit iemand fraai kan staan of invloed geven, men zou op de waarheid van zijn woord meer hebben gelet. Onder de destijds bestaande omstandigheden, evenwel, kon 't slechts onlust en wrevel wekken. De waarschuwing maakte den indruk van een hatelijk verzinsel, een onedelmoedige plagerij. Toen is men aan 't verdedigen, zegge, aan 't weeromplagen gegaan, en zoo kon het gebeuren dat er van herziening der wijsgeerige sterkten (of zwakheden) in het eigen leger vooreerst weinig inkwam. Later.. ja,

{==21==} {>>pagina-aanduiding<<}
later, zult ge zeggen, is het bakkeleien met de confessioneelen weer aan de orde geraakt, en bovenal 't getob over de kerkvraag. Nu geloof ik wel dat gij, amice, over deze dingen te luchtig en spottend heenglijdt (en ik hoop er nog met u op terug te komen); ook meen ik dat een partij die van twee kanten bestookt wordt, allicht naar beide zijden niet evenveel kracht zal ontwikkelen; zelfs is er mogelijk iets voor te zeggen dat men het nieuwe materialisme minder krachtig bestrijdt zoolang men aan het oude (oud-kerkelijke) nog de handen vol heeft. Doch hier allerminst wil ik de scherpte van uw zwaard verstompen. Op verontschuldiging te zinnen waar men zelf leemten en feilen meent te zien, is zeker geen hooge wijsheid; vooral niet in deze tijden nu de tegenstander ons scherper dan ooit bespiedt, de oude bondgenoot in zijn critiek bijzonder weinig complimenten maakt, in éen woord, de eisch zich laat hooren dat éen man tot tien worde, anders gezegd, dat elk onzer zijn krachten vertienvoudige.
En daarom, dank voor uwe herinnering! Ik vertrouw dat ze aan de ‘oude vrienden’ niet gansch onnut besteed is. ‘Ze krijgen een onbepaald voorgevoel van een nieuwen weg van grondige studie dien ze moeten inslaan,’ zegt ge, en werkelijk geldt dit van de meesten hunner. Zóó slaperig is onder hen wel niemand dat hij voor de wateren van allerlei positivisme, die meer en meer het land overstroomen, geen oog zou hebben. Maar ‘een onbepaald voorgevoel’, of een meer bepaald inzicht, kan wat ons dierbaar is alleen niet redden, ook dát blijft waar. Dat ze dus opstaan, de philosofen onder ons! Dat de ijverigen onder hen nog ijveriger worden! Niets tijdiger, niets noodiger dan dat. Wel gaat er een praatje rond en zegt: waar kracht is,

{==22==} {>>pagina-aanduiding<<}
daar zal ze zich openbaren; waar zich niets openbaart is ook geen kracht. Doch goed bezien houdt dit geen steek. Immers is er ook sluimerende kracht die gewekt -, ook gebonden kracht die ontbonden kan en moet worden. Ze is er, ook in de wereld onzer moderne theologen. Ga dus voort met die op te wekken. Al stemmen wij met het woord in: ‘n'est pas philosophe qui veut,’ al eischen we niet dat éen wijze op éen dag alle raadselen ontsluiere -, des te ernstiger spreken wij met u den wensch uit dat in deez' critieke tijden alle man zijn plicht doe met klimmenden ijver. Neen, we ‘zijn er nog niet.’ Als 't op den duur maar blijkt dat we er komen willen!

Ik nader tot bladzijde 27 van uw brochure en hoor u mompelen: ‘ja, als dat maar blijkt, doch ik zie het niet.’
Immers, wat schrijft gij daar van uw ‘oude wapenbroeders’? Dit: - ‘Maar hun critiek van de orthodoxen is hun geliefkoosd strijdros, een vervelend hobbelpaard, dat hen nooit verder brengt. De kerkelijke belangen, waar zij mee vervuld zijn, in den grond hun eigen belangen, 't succes en de goedkeuring, waarin zij zich verheugen, verhindert hen om iets te zien wat daar buiten ligt. Zij schitteren gaarne met de spreuk van Lessing dat de waarheid alleen aan God behoort, en dat het aan den mensch slechts toekomt naar waarheid te streven; maar in den grond van hun hart meenen zij dat zij de waarheid al vrij wel bezitten.’
Hier wordt dus het ‘onbepaalde voorgevoel’ dat we ‘er nog niet zijn’ (zooeven ons toegekend), zonder andere naspeurlijke reden dan een luim uwer fantasie, van onzen

{==23==} {>>pagina-aanduiding<<}
zedelijken inventaris verbannen. Stem mij toe dat zulk een methode niet onberispelijk is. Voor het minst, zoo 't ‘vervelende hobbelpaard nooit verder brengt,’ waarop ge zoo vriendlijk zijt ons nu voor al den volke te pronk te stellen, deze uw manier van ja en neen zeggen geeft stellig nog minder kans op eenigen voorspoed voor wien of wat ook. Eerlijk gezegd is de heele tirade, die ik daar afschreef, niet gelukkig. Wat beduidt die opmerking dat ‘de kerkelijke belangen’, waarmee wij ‘vervuld’ heeten, in den grond onze ‘eigen belangen’, zijn? Hebt gij deze openbaring van Jan Rap of van het Spiritisme? In ieder geval moet ik aannemen dat uw ridderlijk hart er geen lust in heeft. Het schijnt mij onmogelijk dat gij uw ‘oude vrienden’ zonder onderscheid naar het rijk der armzalige egoïsten, naar de bent der kooplui en wisselaars in het heiligdom zoudt hebben verwezen. En dan dat ‘succes en de goedkeuring,’ die ons verhinderen ‘iets te zien’ van 't geen er buiten den kerkelijken kring ligt! Wie heeft u die fabel op de mouw gespeld? Ik herken mijn ouden Roorda in zulke barbarismen niet. Of hebben we hier met de uiterste linkerzij van uw paradoxale strijdkrachten te doen?....
Als ik lees wat gij eenige bladzijden vroeger hebt geschreven, komt die onderstelling mij aannemelijk voor.
- ‘Maar het ongeluk van dezen tijd is’ (bl. 20), ‘dat de liberalen in kerk en staat, ook de meest gevorderden, zich altijd met hun meest verbasterde tegenstanders vergelijken en zich zoodoende zonder moeite in een zeer voordeelig licht plaatsen.’
Zet voor ‘altijd’ een matiger tijdsbepaling in de plaats, en ge spreekt waarheid.

{==24==} {>>pagina-aanduiding<<}

- ‘Zij verlustigen zich in een polemiek waarin geen roem te behalen is. Zij koesteren zich in een ijdel zelfbehagen.’
Ja, helaas, dat overkomt hun wel eens. En dan...
- - Dan ‘voelen ze niet dat zij 't begrip van het ideaal hebben verloren, den eenigen maatstaf, waarnaar een verstandig’ (en edel) ‘man zichzelven waardeert.’
Hier slaat gij den spijker op den kop en bij dien hamerslag is er kans dat gij menigeen tot de orde roept. Wij luisteren.
- ‘Wat mij bedroeft’ (bl. 19) ‘van de modernen is dat zij geen oog hebben voor het groote; hun weekblad, De Hervorming, geeft ons de kroniek van hun eigen geschiedenis. Wat voor groots is daarin? Men kan er van zeggen wat Milton zeide van de gevechten der oude Angelsaksische koningen, ‘dat het evengoed de moeite zou loonen de geschiedenis te beschrijven van vechtende kraaien.’
Bom!!....
Hoe jammer toch, dat gij geen maat houdt! Als apostel der waarheid gaat gij de deur uit, en eer ge een paar huizen ver zijt is het: stilstaan of hollen. Die trek is sterker dan gijzelf, bederft te dikwerf uw oorspronkelijk plan en neemt den ernst weg, het indrukwekkende van uw verschijning. Uw waarheidsliefde wordt paradoxen-jacht, uw ironie gelijkt niet langer op die der oude profeten, maar op een bijdrage voor Uilenspiegel.
Ik herinner mij hier een passage uit uw ‘Spiritisch Tijdschrift’ (4e afl. bl. 106): ‘Waarvoor heeft een schriftgeleerde een God noodig? Om vertoogen te schrijven over de onkerkelijkheid onzer dagen? Daarvoor inspireert

{==25==} {>>pagina-aanduiding<<}
hem de gouwenaar, of, als hij modern is, de cigaar. Voor zijn krakeelen met de heterodoxen? Daar zou onze lieve Heer maar bij hinderen.’
Niet waar, mijn vriend, gij bloost bij 't overlezen? ‘Daar zou onze lieve Heer maar bij hinderen;’ zoo spreekt geen ironie van edelen huize, zoo toornt geen profeet. Hier is geen zweem meer van heilig sarcasme, geen spoor meer van eenigen weemoed die, met verontwaardiging gemengd, in humor zich lucht wil geven. Hier is slechts boert, van buiten platheid, van binnen kribbigheid. O, vruchteloos zoek ik iets dergelijks in den Roorda van vroeger dagen - -, den Roorda, wien de omgang met Israëls profeten genoeg was, en die niet hunkerde naar de openbaringen van het Spiritisme.
Keer op keer vloeit er uit uw pen een scherpte, een bitterheid, die aan uw vroegeren schrijftrant vreemd was en voor het felste odium theologicum niet onderdoet.
Zoo spreekt gij (bl. 38 in uw laatste geschrift) van ‘de moderne geleerden, die ons zoo fijn hadden uitgerekend wat bij God mogelijk was en wat niet. Zij kenden immers,’ zegt ge, ‘de natuur met hare krachten en wetten. Die hadden zij als met een span gemeten. Zij hebben hun meetsnoer over de geschiedenis gelegd en een geheele wereld van overleveringen naar het gebied der fabelen verbannen. In plaats van den ouden God hebben zij ons een God gepredikt precies zoo groot als hun wetenschap en even krachtig als hun geloof; dat wil zeggen, men weet soms niet of Hij er is of niet.’
Dat een man als gij daartoe komen moest! Tot bespotting van ‘geleerden,’ in wier arbeid gij te voren zoo har-
{==26==} {>>pagina-aanduiding<<}
telijk u verheugdet; ja, aan wier licht ge ook heden nog gedurig uw lamp ontsteekt. Of hebt ge niet zeer onlangs met geestdrift in Eisenlohr gelezen? Gij schrijft het zelf op blz. 45. En ook zonder die bekentenis kan men 't uw beste en schoonste bladzijden wel aanzien dat ge met vrucht bij die ‘moderne geleerden’ zijt ter schole geweest. Wat drijft u dan heden toch, dat ge aldus den Anastasio speelt, en 't doet voorkomen, niet alleen alsof die ‘moderne geleerden’ van de oude orthodoxie nog moeten vernemen wat eigenlijk historiestudie is, maar zelfs alsof hun gansche programma éen schromelijke dwaasheid ware, in pralende oppervlakkigheid slechts geëvenaard door nog ondraaglijker schijn van heiligheid!
Mijn vriend, dit kan u geen meenens zijn. Niet waar? gij waart, al schrijvend, zeer overspannen.
Van die overspanning draagt uw gansche brochure doorloopend de kenmerken -, althans voor wie iets beter dan oppervlakkig leest. En altijd moeten de ‘oude vrienden’ 't misgelden.
Zelfs als de heer Pierson te Heidelberg goedvindt op bedroevend oneerbiedige wijze over Jezus te schrijven (in een feuilleton van 't dagblad ‘het Vaderland,’ getiteld ‘Bilderdijks brieven’), dan vraagt gij ‘of de modernen, die Pierson gaarne voor zich laten spreken, daar niet tegen op (zullen) komen.’ En als ze 't niet doen bespeurt ge een nieuw teeken van hun zedelijk verval.
Alsof er niet meer dan overvloedig, van moderne zijde, tegen Pierson geschreven ware om u te overtuigen dat hij, Pierson, geenszins zoo onvoorwaardelijk als der modernen tolk wordt erkend! Alsof de modernen niet het heele jaar door aan 't weerleggen van Pierson konden

{==27==} {>>pagina-aanduiding<<}
blijven, zoo ze alles weerleggen wilden wat dien geleerde minder gelukkigs uit de pen komt!
En als het weekblad ‘de Hervorming’ van denzelfden Pierson een opstel over de oud-katholieke beweging in zijn kolommen opneemt (uit ‘het Vaderland’ overgenomen), en dit met instemming, met sympathie, hoewel 't, volgens u en volgens anderen, een foutief opstel was vol ‘handboekenwijsheid’ en zonder waardeering -, dan is deze daad van gemeld weekblad voor u weer zooveel als het feit dat ‘de geheele moderne partij hem (Pierson) in koor nazingt.’
Ik vraag u of zulke gevolgtrekkingen betamelijk zijn? Als gij op die manier de geschiedenis der modernen wilt schrijven, dan is het toch niet de Muze der historie die u bezielt. Waar zou het heen als een gansche partij aansprakelijk mocht worden gesteld voor elken misgreep van éen of van enkelen harer leden? Sluit dan 't begrip van solidariteit zoodanige noodzakelijkheid in? Eischt dit begrip dat onmiddellijk door den een in 't openbaar moet worden weersproken wat in den ander hem mishaagt? Dan, voorwaar, zou de geschiedenis van elke partij op die van ‘vechtende kraaien’ gaan gelijken.
Wat meergemeld weekblad ‘de Hervorming’ aangaat, gij noemt het herhaaldelijk 't ‘orgaan der modernen.’ 't Schijnt juister het éen hunner organen te noemen. Of is het ‘Theol. Tijdschrift’ er geen? En 't ‘Godsdienstig Album’? En Maroniers ‘Bibliotheek’? En mag de ‘Tijdspiegel’, waarin gijzelf menige schoone bijdrage hebt geleverd, er om tal van opstellen niet toe worden gerekend? En 't ‘Morgenlicht’ dat aan u een zijner kloekste medewerkers had?

{==28==} {>>pagina-aanduiding<<}

Of wilt gij soms volhouden dat in die allen, of in dat alles ‘niets groots’ wordt gevonden? Ook niet in 't geen gijzelf als moderne ten beste gaaft?....
Nog eens, wat dat weekblad betreft, ik voor mij heb er gedurende de jaren van zijn bestaan zoowel ‘groots’ als kleins in gevonden. Het eerste heeft mij verkwikt, het andere gehinderd; en gelijk het mij gegaan is zal 't ook anderen zijn gegaan. Doch, nog eens, wat wilt gij? Moeten wij tegen al wat ons ergert opkomen? Maar zou 't dan niet billijk zijn ook voor alles wat ons sterkt en bezielt te danken? En toch -, indien dit de plicht der lezers ware, ik zou maar liever geen lezer meer zijn. Het leven is waarlijk al druk genoeg. Omdat het leven druk is hebben velen, naar ik vermoed, ook voor dat weekblad nog niet gedaan wat zij wel wilden en wat der redactie zeer welkom zou zijn geweest. Niet iedereen heeft tijd voor schrijven, gelijk gij. Niet iedereen beschikt over genoegzaam talent. Wat hiervan zij, indien ‘de Hervorming’ ook al beneden haar en anderer ideaal is gebleven, dit geeft noch u, noch iemand het recht om genoemd blad voor een soort van kraaiennest uit te maken; veel minder bewijst het dat ‘de modernen geen oog hebben voor het groote,’ gij weet het, bij kalmer nadenken, zoogoed als de beste.
Bij kalmer nadenken zoudt ge nog heel wat meer in uw copie of drukproef hebben geschrapt en gewijzigd. Onder anderen die grappige opmerkingen naar aanleiding van de ‘Evangelische Maatschappij,’ waarin, naar ge zegt, ‘de modernen het overwicht hebben en dus eens toonen kunnen wat ze vermogen.’ Hier vindt ge, zoo 't schijnt, een extra kolfje naar uw hand. Ge verplaatst uw lezers naar

{==29==} {>>pagina-aanduiding<<}
de laatste jaarvergadering, waar ‘de feestredenaar’ het vraagstuk behandelde ‘of de Maatschappij levend of dood was.’
Risum teneatis, amici! Zoo'n feestredenaar!... Doch, mijn waarde, weet ge dan niet dat die feestredenaar een schepsel uwer fantasie was? Laat hem eenvoudig mogen zijn wat hij zijn wilde: een redenaar, of nog liever een spreker die de samenkomst ‘inleidde’ of ‘opende’, gelijk men dat noemt -, en voor het licht dezer eenvoudige waarheid smelt reeds dadelijk 't komieke van uw voorstelling als sneeuw voor de zon.
- ‘Hij helde over tot het laatste,’ gaat ge voort. ‘Maar er werd besloten eene commissie te benoemen om te beproeven, of men den patiënt nog op de been kon houden.’ En gij vervolgt: ‘wat zegt ge van zulk een schare van geloofsridders, die de vaan van een oorlog des Heeren hebben ontrold?’
Ik voor mij zeg er hetzelfde van wat ik van uw feestredenaar zeggen mocht. Ook die ‘schare van geloofsridders’ is een rhetorische figuur, in dienst van uw tijdelijke humeurigheid. Doch gij gaat verder:
- ‘Verbeeld u de generaals in hun kamerjapon traktaatjes schrijvende, die voor roomschen bestemd zijn, die ze niet lezen!’
- ‘De soldaten (colporteurs) in het vuur, en de generaals achter den kachel om papieren sabeltjes voor hen te maken!’
Mijn vriend, dit alles moge genietbaar zijn voor een verbeelding als de uwe, doch, word er niet verstoord om, voor de mijne is zij te kras. Ik kan u op dezen weg niet volgen. Als ik de zaak moest voordragen, die in zoo hooge mate uw luimigheid prikkelt, dan zou ik, dunkt me, ongeveer spreken als volgt:

{==30==} {>>pagina-aanduiding<<}

Er was eens een Aprilbeweging toen er nog geen modernen waren. In die Aprilbeweging raakten veel (overigens achtbare) protestanten in Nederland hun kalmte voor een oogenblik kwijt. Ze wonden elkander op, ze ijverden tegen de komst van Roomsche bisschoppen en hielpen een braaf Ministerie ten val; ze stichtten ook een ‘Evangelische Maatschappij ter verspreiding van waarheid en Godzaligheid onder de Roomsch-Katholieken.’ In dit alles was, in 't voorbijgaan gezegd, meer richtig voorgevoel van de dingen die komen zouden, zelfs meer liefde voor een gezond volksleven, dan velen nog op den huidigen dag erkennen willen. Evenwel, in dit alles was ook overhaasting, blinde hartstocht, gebrek aan doorzicht. Toen de storm aan 't bedaren ging, toen was het Ministerie weg, de bisschoppen wreven zich in de handen, en de oprichters der ‘Evangelische Maatschappij’ zaten met de hunnen in 't haar. Wat zouden en wat konden ze doen tegen Rome? Dat er iets, dat er veel moest gedaan worden, 't had in de eerste geestdrift vastgestaan. Maar die eerste geestdrift was geluwd, de tijd der kalme overweging gekomen, en in al haar moeilijkheid rees de vraag naar het wát en hoe?
Toen had men den moed om bescheidener te worden, niet langer naar ‘de hooge dingen’ te trachten, op voorgang van andere genootschappen met ‘den dag der kleine dingen’ tevreden te zijn. Er zouden, dus besloot men, schriften verspreid en voordrachten gehouden worden, met hoop op zegen voor den Roomsch-katholieken medemensch. En zoo geschiedde het, en zoo bleef het jaren achtereen. Deed de Maatschappij al geen wonderen, ze deed toch iets goeds. Vooreerst hield ze op haar manier 't bewustzijn wakker dat het protestantisme als le-
{==31==} {>>pagina-aanduiding<<}
vensbeschouwing hooger staat dan het katholicisme en de moeite eener propaganda waard is. Ten tweede was zij een levend protest tegen 't egoïsme dat zegt: ‘Ben ik mijn broeders hoeder?’ Ten derde was er in haar, van den aanvang af, een liefde voor openbaarheid, een verlichte zin, en over 't geheel een humaniteit, waardoor ze zich gunstig van andere zoogenaamd protestantsche vereenigingen onderscheidde. Met ‘geheime’ genootschappen had ze niets gemeen; van winkelneringen die door goed geld en slechte oeconomie als bolwerken tegen het jezuïtisme in kwijning werden gehouden, wachtte zij geen heil hoegenaamd. Een ‘fakkel’-gloed als sommige gereformeerden bekoorde, was voor haar oogen te ros en te akelig. De ‘Evangelische Maatschappij’ wilde vóór alles evangelisch zijn, en zoo trok zij onder haar banier een goed deel dergenen die later ‘modern’ zouden heeten.
Zoo kwam het dat, langzamerhand, ‘de modernen het overwicht’ kregen in gezegde Maatschappij. Onbetuigd lieten zij zich niet. Het waren de modernen, die wakker begonnen te schudden wat allengs in den dut was geraakt. Zij waren het, die op den roomschen zuurdeesem wezen in eigen protestantschen boezem. Zij waren het, met hun historischen zin, die altijd dringender vraagden of de Maatschappij ook mogelijk haar tijd had gehad, dan of ze met den tijd kon meegaan en worden gewijzigd. Zonder twijfel, 't genootschap was niet onnut geweest. In die jaren toen zekere verdraagzamen en verlichten, met de hun eigen gedachteloosheid, elk protestantsch-godsdienstig bewustzijn durfden uitlachen, met de hun eigen kortzichtigheid knipoogjes gaven aan het Jezuïtisme dat heden den schrik hun om 't hart slaat -, toen heeft de ‘Evangelische Maatschappij’ het

{==32==} {>>pagina-aanduiding<<}
hare gedaan om de zaak der vrije godsdienst, in eere te houden. Maar de tijden zijn veranderd; de geesten zijn wakker geworden. De taak der evangelisatie is door tal van sprekers en schrijvers overgenomen. Onze dagbladpers is uit haar dommel ontwaakt. Van alle zijden straalt licht, van alle zijden weergalmt tegenwoordig de strijdleus tegen het Rome dat de volkeren tot knechtschap wil dwingen. Onder deze omstandigheden vraagt de moderne redenaar in de jaarvergadering der ‘Evangelische Maatschappij,’ of die Maatschappij nog reden van bestaan heeft, ja dan neen? En indien ja, wat er dan moet gedaan worden om haar bestaan en werk in overeenstemming te brengen met de behoeften des tijds? Ziedaar de zaak! Wie ziet er nu iets vreemds in? Wie heeft thans lust om zich vroolijk te maken ten koste van meergemelde Maatschappij, en meer bepaaldelijk van haar ‘moderne leden’?
Vergeef mij, amice, zoo ik naar uw zin wat te lang bij die ‘Evangelische Maatschappij’ heb stilgestaan. Ik wilde althans op éen punt aan 't nadenken brengen wie gij aan 't lachen hadt gebracht. Ja, mogelijk vindt gijzelf thans die ‘generaals in hun kamerjapon’ en ‘achter den kachel,’ als aangekleede sujetten van uw eigen vinding, minder gelukkig, evenals die ‘soldaten (colporteurs) in het vuur’ en die ‘papieren sabeltjes.’ Gij kunt trouwens, ook zonder mijn herinnering, weten: vooreerst, dat die soldaten-colporteurs niet door ‘de modernen’ zijn aangesteld; ten tweede, dat iemand een goed generaal kan zijn al is hij op zijn tijd een liefhebber van kamerjapon en kachel; ten derde, dat er in deze wereld wel eens ‘papieren sabeltjes’ zijn gemaakt, zelfs achter den kachel, waarmee niet viel te spotten.

{==33==} {>>pagina-aanduiding<<}

En als ik u nu eens vroeg, mijn waarde, wat gijzelf wel voor heldendaden pleegt, ‘in een tijd’ (het zijn uw eigen woorden) ‘nu Rome zich toerust voor den laatsten strijd en letterlijk niets meer ontziet’? Als ik eens vernemen wilde hoe uw instructies zouden luiden ‘in een oorlog, die geen gewonen soldatenmoed, maar de zelfopoffering van apostelen vordert’?
Zoudt ge mij dan ten antwoord geven wat ik op bl. 53 van uw boekje lees, en niet zonder verbazing lees?
Zoudt gij herhalen: ‘Slechts katholieken kunnen voor katholieken prediken. Professor Opzoomer kan dit evenmin als de Evangelische Maatschappij’?
Wilt ge dan dat wij katholiek worden?
‘De oud-katholieke beweging,’ zegt ge, ‘is innig vroom, verzoenend, universalistisch. Voor de Roomsche van het vaticaan is zij een vuurbaak in den nacht. En wie voor dat groote deel der christenheid nog eenig broederlijk gevoel heeft, moet zich hartelijk verheugen over het evangelie, door de oud-katholieken aan de pauselijke katholieken gepredikt. Slechts katholieken kunnen voor katholieken prediken.’
Zóó staat er! Wat wilt ge dus? Dat wij òf oud-katholiek zullen worden, òf van alle poging afzien om met de pauselijke katholieken ons te verstaan? En wát van deze twee zoudt gij dan 't beste keuren?
‘En tevens,’ dus lees ik verder, ‘streeft de katholieke Hervorming er naar om alle christelijke belijders, hoe ook door hunne dogmatiek gescheiden, als broeders in Gods Vaderhuis te doen samenwonen, en heeft reeds daardoor het protestantisme, zoowel van de 16e als van de 19e eeuw overvleugeld.’

{==34==} {>>pagina-aanduiding<<}

Alzoo, het laatste en beste woord der godsdienstige menschheid is in 't program der oud-katholieke kerk te lezen? Alzoo, 't schijnt werkelijk uw meening te zijn dat wie voor godsdienstige ontwikkeling iets doen wil, geen beter vaan kan volgen ('k laat het Spiritisme er buiten) dan die der oud-katholieken?
‘Het Protestantisme, zoowel van de 16e als van de 19e eeuw,’ is door het oud-katholicisme ‘geheel overvleugeld.’
Ik moet er op zwijgen; de stelling is mij te machtig, al wil het mij voorkomen dat hier op u van toepassing kan zijn wat ik eens een Eemnesser boer aangaande zeker oefenaar hoorde zeggen: ‘hij is wel vóór de waarheid, domine, maar hij is er niet achter.’
Intusschen, zóóveel blijkt zonneklaar dat het protestantisme bij u tegenwoordig zeer laag staat aangeschreven. Bijzonder laag het protestantisme dier ‘Nederlandsche hervormde kerk’ die, volgens u, ‘alleen aan zich zelve denkt.’ 't Allerlaagst de partij uwer ‘oude vrienden,’ de moderne partij, met het oog op wie gij - bl. 53 - zeer openhartig en zonder omwegen vraagt: ‘wat is een godsdienstige partij zonder geloof aan God?’
- ‘Beproef het nog een tijdlang, verouderd Protestantisme, met uwe tegenstrijdigheden!’ dus roept ge, reeds in uw voorrede, het gansche protestantsche heirleger toe, om u na deze algemeene toespraak met eenige bijzondere instructies tot verschillende afdeelingen te richten.
Bij die gelegenheid zijt ge weer recht bijzonder in uw paradoxen-element, of zal ik zeggen aan 't doordraven en caricatuurteekenen? Laat zien!
- ‘Leer tot vervelens toe dat Christus geen kerk ge-
{==35==} {>>pagina-aanduiding<<}
wild heeft, en beweeg hemel en aarde om uwe kerk in stand te houden!’
Dit kan alleen aan 't adres der modernen zijn gericht. 't Is waar, zij hebben zeer lang op 't bedoelde aanbeeld geslagen en 't gevaar van langwijlig te worden niet kunnen ontgaan. 't Is waar, zij hebben geloofd, en gelooven nog altijd, dat het protestantisme de roeping heeft en de macht om in Jezus' naam met het oud-kerkelijke, in eigen boezem, eindelijk voorgoed en ganschelijk te breken. Zij hebben op menigen gedenkdag der hervorming het ernstig woord herhaald: ‘wat ziet gij den splinter in het oog uws (Roomschen) broeders, en den balk in eigen oog bemerkt gij niet!’ - Maar 't is niet waar dat zij ‘hemel en aarde’ bewogen om hun ‘kerk in stand te houden.’ Hun kerk bestaat niet. Hoe zouden ze die dan in stand willen houden? Ach, mijn vriend, maar gij weet deze dingen zoo goed als ik. Is het edelmoedig u te houden alsof gij er niets van vatten kondt? alsof uw verstand voor het streven der modernen hier stilstond? Is het uwer waardig, door koddige tegenstellingen, 't gelach van een niet al te diepzinnig publiek te onzen koste en, wat erger is, ten koste der waarheid gaande te maken? Neen, gij zoudt beter doen met den schijn van dubbelzinnigheid of beginselloosheid te helpen wegnemen dien we, in onze positie, voor de onnadenkenden of onwelwillenden niet ontgaan kunnen. Aan u de taak om in 't licht te stellen dat uw ‘oude wapenbroeders’ niets meer of minder willen dan wat gijzelf gewild hebt: het protestantisme los te maken uit de banden eener caricatuur van die Roomsche kerk, die eigenlijk de kerk is; het protestantisme te doen ontwaken tot een volledig en diep besef van zijn eigenlijke roeping.

{==36==} {>>pagina-aanduiding<<}
Beter dan de groote menigte weet gij waarin die roeping bestaat. Gij weet dat het protestantisme grooter is dan al wat tot nu toe kerk werd genoemd. Gij weet dat het historisch begrip van kerk, d.w.z., van een zoogenaamd bovennatuurlijke inrichting buiten welke geen waarheid en geen zaligheid is, met het consequente protestantisme niet valt te rijmen. Gij weet dat de woorden ‘protestantsche kerk’, strikt genomen, een contradictio in terminis bevatten, de tegenstrijdigheid zelve zijn. Gij weet hoe bezwaarlijk het was en is de zich noemende protestanten daarvan te overtuigen, en hoe we dagelijks met het misverstand te worstelen hebben waartoe onze dusgenaamd kerkelijke positie aanleiding geeft. Ge weet dat we er naar streven (en daartoe als protestanten 't recht hebben) om uit de hervormde kerk weg te doen wat in het Roomsche, dat is, in het eigenlijk kerkbegrip thuis behoort. Gij weet dat het ons te doen is om een groote en vrije vereeniging van menschen die op godsdienst prijs stellen, op godsdienst zoo vroom, zoo verzoenend, zoo universalistisch als uwe oud-katholieken maar wenschen kunnen; op godsdienst als die van Jezus die ‘geen kerk’ wilde, maar toch wel gemeenschap van gelijkgezinden, toch wel de ‘onderlinge bijeenkomsten’ die bevorderlijk zijn aan de samenwerking in één heiligen geest. Indien gij nu dit alles wist (wat uit uw vroegere geschriften zoo gemakkelijk valt aan te wijzen), wat beteekent het dat ge ons thans belachelijk, ach, verachtelijk wilt maken? Of heeft het Spiritisme u dat alles doen vergeten?... Maar van het Spiritisme zwijg ik nog altijd liefst.
Ik keer terug tot uwe voorrede.
- ‘Predik van alle kansels dat gij geen tweeërlei stand

{==37==} {>>pagina-aanduiding<<}
van geestelijken en leeken wilt; en laat uw heele inrichting dienen om dien tweevoudigen stand te bestendigen. Geloof aan geen menschengezag, maar zweer bij uw formulieren. Leg die formulieren als een dwangjuk aan de gewetens op; en veroorloof u er aan te veranderen wat gij verkiest.’
Gij zult er niet tegen hebben, mijn waarde, dat ik dit drietal opwekkingen help doorzenden aan 't adres van 't ‘verouderd protestantisme’? Wij modernen, het kan u bekend zijn, dwepen evenmin met de ‘heele inrichting’ als wij zweren bij de formulieren, of bij een deel er van. Ik heb wel eens meenen te bemerken, dat we juist daarom bij 't ‘verouderd protestantisme’ niet erg in trek zijn. Als ge evenwel denkt dat we op andere manier onze pedanterie en onverdraagzaamheid hebben, zoogoed bijvoorbeeld als de orthodoxie, 't spiritisme, het Gids- en Spectatorwezen of wat zich verder in 't vaderland laat gelden -, dan pleit dit voor uw waarnemingstalent. Wat gij nu volgen laat pleit er minder voor.
- ‘Beroof den Bijbel van zijn goddelijk gezag; en neem al den tijd van het godsdienst-onderwijs in beslag om dien bijbel te verklaren.’
Niet waar? dat schijnt weer op ‘de modernen’ te slaan? Welnu, ik geloof mij niets aan te matigen wanneer ik in hun naam u opwek eens kennis te maken, bij voorbeeld, met den ‘bijbel voor jongelieden’ van Oort en Hooykaas en met Jesse's geschrift over 't ‘godsdienst-onderwijs.’ De modernen zijn er mee ingenomen. Dit wetend zult ge, na lecture, tot andere gedachten komen, en dienvolgens ook tot wijziging van 't geen in uw dag- of legerorde daarop betrekking heeft.

{==38==} {>>pagina-aanduiding<<}

- ‘Beroep u op den heiligen geest; maar klem u vast aan den staat, aan de heerschende meening, aan uw tijdelijk belang. Predik dat de godsdienst het zuurdeeg is, dat de maatschappij als het meel moet doorzuren; en laat het volksleven met zijn groote belangen, plichten en drijfveeren aan staatkundige fortuinzoekers over.’
Onder andere omstandigheden zou deze ironie er door kunnen. Te allen tijde immers is 't den menschen eigen geweest, ook de godsdienstigen onder hen, dat hunne woorden, anders gezegd, dat de practijk te wenschen overliet. Noch het ‘verouderd protestantisme’ evenwel, noch het nieuwere, mag in dit opzicht als bij uitstek farizeïstisch worden uitgemonsterd. Zelfs bij wijze van licentia rhetorica, in een symmetrisch geordende strafrede als de uwe, is dat ongeoorloofd, amice! - En nu, wat rest er nog in die strafrede? Nog dit:
- ‘Geloof aan Gods openbaring in de geschiedenis; en laat het onderwijs uwer kinderen over aan den staat, die geen God mag hebben. Zeg dat het onderwijs van den staat neutraal en zeg te gelijk dat het godsdienstig moet wezen.’
Geen kleintje, voorwaar! Het teedere vraagstuk van 't onderwijs op uw gewone forsche manier bij 't ‘verouderd protestantisme’ in het voorhuis gegooid! Niet gelet op al de zuchten en woorden die er in de verschillende vertrekken daar aan huis al over geslaakt en gevallen zijn! Niet bewogen, naar 't schijnt, door zoo menig protest tegen de bestaande orde van zaken! Niet begaan met zoovelen die, wetende dat alle verandering geen verbetering is, voortdurend op een verandering zinnen die wel degelijk verbetering zou zijn! Geen oor, geen oog, geen hart uwer-
{==39==} {>>pagina-aanduiding<<}
zijds voor de moeiten die een der moeilijkste van alle moeilijke vraagstukken aan alle richtingen in den lande reeds gebaard heeft! Neen, niets van dit alles, maar eenvoudig: compliment aan mijn protestantsche medemenschen en dat ze, in zake onderwijs, een nare beginselloosheid ten toon spreiden!.... Dit wijl de modernen nog altijd geen betere regeling weten dan de bestaande. Beken maar dat gij wel eens gelukkiger, wel eens beter gedacht, gevoeld, geschreven hebt!
Uw gansche toespraak aan 't ‘verouderd protestantisme’ is, mijns inziens, een misdruk van zeer betreurenswaarde soort. Alsof 't om bladvulling te doen ware hebt gij de rij der tegenstellingen onmatig gerekt. De waarheid uwer voorstelling moest er uws ondanks bij inkrimpen. Zoo werdt ge onwillekeurig een rhetor gelijk die van zijn verontwaardiging een vuurwerk maakt, van zijn onderwerp een aanleiding tot stijloefening, van zijn tegenstanders caricaturen.
Hoe droevig!
En niet gelukkiger is uw voorstelling van den arbeid der bekende ‘commissie van negenen.’
- ‘Maar mijn God! waarvoor dient ons de bundel der profeten, waarvoor de geheele bijbel, waarvoor de kerk, waarvoor de universiteiten, als op een oogenblik wanneer meer dan ooit de gemeente hongert naar een profetisch woord, een synodale commissie niets anders weet voort te brengen dan zulk een Jan-Saliegeest! Moet men niet met die profeten uitroepen: al uw godsdienstige omhaal is mij een walg! Wordt het geen plicht, geen noodzaak, dien godsdienstigen omhaal in zijn grondslagen te ondermijnen?’
Dus roept en vraagt ge.

{==40==} {>>pagina-aanduiding<<}

- ‘Zij willen allen de kerk houden omdat zij een gemakkelijke godsdienst veroorlooft, voordeel geeft en invloed.’
Dus verzekert ge.
Opgewondenheid en.... beleediging, aanranding van uws naasten eere, o, dat genoeg, meer dan ge uzelf in later tijd vergeven zult! Maar de wijze critiek, de waardeering, is hier even reddeloos zoek als in uw uitweiding over de ‘Evangelische Maatschappij.’ Mijn vriend, ge zegt ergens dat gij een ‘practisch mensch’ zijt. Zeg liever dat er in u een hartstocht voor het ideale leeft, en een macht over de taal daarbenevens, waardoor gij boven velen in staat werdt gesteld om de mannen der practijk den weg te wijzen, hen te bezielen, te behoeden tegen onheiligen sleur. Maar voeg er bij dat ge sinds eenigen tijd druk in de weer zijt om evenveel kwaad te stichten als gij goeds kondt doen. Uw liefde voor het ideale heeft de koorts, en de macht van uw woord is (ook daardoor) tot het vermogen gedaald om zekere practici, op wier bondgenootschap gij niet ernstig gesteld kunt zijn, aan 't lachen te brengen... over personen, toestanden, levensvragen, die beter, ernstiger, belangrijker zijn en waren dan ze ooit hebben vermoed. O, welk een genoegen bezorgt gij door uw schitterend vernuft aan de zonderlinge philosofen die ‘altijd wel gezegd hebben’ dat die ‘godsdienstige omhaal’ niets dan domheid, onzedelijkheid, huichelarij was en kweekte -, maar wier talent van karikeeren niet half zoo groot was als het uwe.
Éen gedachte vertroost mij: in uw tegenwoordige stemming zult gij 't niet uithouden. Gij zijt er te goed, te groot voor. Niet lang meer - en ge haalt in gedachte de pen

{==41==} {>>pagina-aanduiding<<}
door menige bladzij van uw jongst geschrift. Dan zult ge, onder anderen, begrijpen dat de commissie van negenen niet allereerst en hoofdzakelijk was geroepen tot het uitvaardigen van een ‘profetisch woord’ aan de gemeente, maar tot het oplossen van een vraagstuk, tot het leveren van een ontwerp, waarbij de ‘gave der profetie’ haar minder te pas kwam dan de wijsheid der hervormers, die in den regel het kenmerk der profeten niet is geweest. Dan zult gij ook inzien dat uit het feit: de commissie is niet geslaagd, nog geenszins gebleken is, of blijkt, dat die commissie aan ernst en goeden wil gebrek had. Dan zal met name 't ontwerp der moderne gecommitteerden; der heeren Hugenholtz en De Kanter; u van iets hoogers en beters getuigen dan van Jan-Saliegeest en andere leelijke dingen die ge er vroeger in hadt meenen te speuren. In éen woord, het zal u opnieuw recht duidelijk worden, wat ge gedurende uw predikantenleven zeer goed hebt ingezien, dat er wel heel wat onzuivers en ontmoedigends is in onzen dusgenaamd kerkelijken toestand, dat er wel vaak tien redenen voor éen schijnen te dringen: loop maar weg uit den boel! maar dat zulk wegloopen toch ook de zaken in 't lieve vaderland tot heden niet noemenswaard heeft verbeterd en dat er in elk geval nog een edeler verklaring van veler volharding of ‘blijven’ te bedenken valt, dan er uwerzijds gegeven werd toen ge schreeft: ‘zij willen allen de kerk houden omdat ze een gemakkelijken godsdienst veroorlooft, voordeel geeft en invloed.’

Mijn waarde, zult gij beseffen welk een verdrietige taak ik in dit schrijven me heb getroost? Weinig dingen voor een mensch zoo onaangenaam als het afweren van beschul-
{==42==} {>>pagina-aanduiding<<}
digingen en klachten, tegen hem ingebracht. Vooreerst maakt iemand op het bankje der veroordeelden in den regel geen ridderlijk figuur; men krijgt er zoo licht iets armezondaarachtigs, iets grienerigs, wat op zichzelf reeds voldoende zou zijn om het spreekwoord van den Hollandschen jongen te rechtvaardigen: de eerste klap is een driegulden waard. Maar in de tweede plaats ontaardt het zelfverweer zoo gemakkelijk in zelfverheffing. Van de apologie tot de apotheose (om het eens deftig uit te drukken) is dikwijls maar éen schrede. 't Zou jammer zijn zoo het kon schijnen alsof ik daartoe bij deze gelegenheid ware vervallen. Geloof het, om gelijkhebben (in den ongunstigen zin van 't woord) was 't mij, al schrijvend, niet te doen. Men wordt immers éenmaal te oud voor zulk een kinderachtig en ongeestelijk drijven?....
Uw ‘oude vrienden,’ ik herhaal het, willen zich door u nog laten gezeggen, heden zoowel als gisteren. Wat gij nog goeds van hen gelooft (en ik denk dat het niet weinig is; men kan 't ook uw laatste brochure, bij al haar onbillijkheid, wel aanzien), dat moogt ge gerust blijven gelooven. Zij hebben aan uw profetische zienersgaaf veel te danken. Ze namen uw ongeduld en heftigheid zonder morren op den koop toe, wel beseffend dat men het werk des profeten kan werken zonder een heilige te zijn. Van uw sympathie voor hun streven waren ze verzekerd en dit was hun genoeg. Genoeg in de dagen toen Dr. Van Vloten beweerde dat de kerk u in 't hoofd was geslagen. Genoeg ook sinds ge emeritus werdt.
Zelfs uit het boekje, dat mij dit schrijven in de pen gaf, is veel voor ons te leeren. Gij zegt er, als naar gewoonte, weer goede dingen die een ander òf niet, òf niet

{==43==} {>>pagina-aanduiding<<}
zóó goed zegt. Ja, ook 't onware uwer oordeelen en veroordeeling maakt doorgaans den indruk van een uit haar kracht gegroeide waarheid. In zóóver kan ook dat onware ons nuttig zijn en op den weg helpen. Er is veel kleins onder ons: kleins in ons denken, gevoelen, handelen; kleins in onze wetenschap, in onzen ijver, in onze lijdzaamheid. Er is gevaar in onze dusgenaamd kerkelijke positie: gevaar dat onze zedelijkheid van meer dan éen kant bedreigt. Er is een gedurige verzoeking om onder al 't gedrang der partijen onze ‘eerste liefde’ voor 't ideaal te ‘verlaten.’ Wee ons, zoo we den vriend wilden afwijzen die ons dit alles zegt en toont!
Doch er is ook levenskracht onder ons en 't is geen vriend, of een tijdelijk verblinde, die 't niet erkennen wil. Misschien zoudt ge mij hier in de rede vallen zoo gij 't niet lang reeds in stilte gedaan hadt. Gij wijst mij op bl. 22 van uw boekje; op uw woorden: ‘Ik blijf hen beschouwen als de kern van ons volk. Algemeene oordeelvellingen zijn gevaarlijk. Men legt een geheele partij een blaam op en ziet een rijkdom van deugden en verdiensten voorbij, die misschien boven onze waardeering, ja, boven ons begrip verheven zijn. Hoeveel wetenschap van de beste soort, hoeveel meesterlijke arbeid, ja, volmaaktheid des levens, hoeveel edele menschelijkheid en schitterend talent is niet onder de modernen aanwezig!’
't Is waar; zóó schrijft gij, doch belet het u, doorgaans, ja, als in éen adem ook juist het tegendeel te schrijven en, bij voorbeeld, gelijk ik reeds aanhaalde, met het oog op al die ‘modernen’ te vragen: ‘Wat is een godsdienstige partij zonder geloof aan God?’! Dit juist is het bedroevende in uw boekje, dat ge den schijn op u laadt van

{==44==} {>>pagina-aanduiding<<}
tegen beter weten in tot miskenning en verguizing van uw ‘oude vrienden’ te worden voortgezweept, als door een boozen demon. Het lust mij niet de bewijzen daarvoor in grooter getale uit uw schriftuur aan te halen. 't Zij eenmaal genoeg. De laatste en blijvende indruk van uw geschrift is geen andere dan deze: dat gij ditmaal aan Van Vloten en ‘de Spectator’ het werk hebt uit de hand genomen en daarbij toondet als stylist hun meerdere te zijn.
‘Een godsdienstige partij zonder geloof aan God!’ - ‘Zij willen allen de kerk houden omdat zij een gemakkelijke godsdienst veroorlooft, voordeel geeft en invloed!’ Wat hebben we hier anders dan een paar ‘motieven’ uit den profanen potpourri waaraan zoovelen, helaas, een kapitaal van tijd en talent vermorsten; ach arme! in naam van hun waarheids- en schoonheidsgevoel? Hadt gij niets beters te doen, mijn waarde, dan bij dit smakeloos orchest voor de kerkdeur uw plaats te nemen onder de eerste vioolpartij? Het moet een tijdelijke verbijstering zijn geweest.
Die mannen kunnen niet anders; zij weten en gevoelen niet beter. Doch uw natuurlijke aanleg en uw ontwikkeling, niet waar? ze willen iets hoogers? Aan u de toepassing van het woord: ‘die wahre Liberalität ist Anerkennung.’ Aan u, die de ‘oude vrienden’ beter gekend hebt dan wie er buiten hun kring bleven, aan u de taak om hun streven te waardeeren.
Gij weet, gij kunt weten: van hun eerbied voor de groote beteekenis van het protestantisme der 16e eeuw; van hun vertrouwen op de blijvende waarde en macht der godsdienstige aandrift die aan de kinderen der 19e eeuw

{==45==} {>>pagina-aanduiding<<}
alweer een beteren weg zal wijzen dan 't geslacht der zestiende vinden mocht. Gij weet, gij kunt weten: van hun ernstigen wil om, in den drang der tijden, de teekenen des tijds te verstaan; van hun, onder velerlei strijd en twijfel verkregen, overtuiging dat de banier der godsdienst niet mag worden prijsgegeven aan vijandige machten; van hun, langs denzelfden weg verworven, geloof dat, in den strijd onder die banier, ook aan de dusgenaamd protestantsche kerken nog een plaats (en geen geringe) toekomt. Gij weet dat velen onzer juist dáárom, en om geen andere reden, in de zoogenaamde hervormde kerk een schooner toekomst van ons volksleven willen voorbereiden; dat we dit niet doen zouden zoo het ons om ‘een gemakkelijke godsdienst,’ om ‘voordeel,’ om ‘onze eigen belangen’ te doen ware; dat, integendeel, het eigen belang ons zou kunnen dringen om, hoe eer hoe beter, onzen post te verlaten. Gij weet hoevelen onzer door overtuiging en plichtbesef aan een post gebonden blijven, waar 't nu en dan schijnen kan of alle dingen op éen na, hun geweten, tegen hen zijn. Bewijs ons, wat tot op heden wel beweerd maar niet bewezen werd, dat het volksbelang abdicatie van ons eischt; dat we braaf zullen handelen door de ‘Nederlandsche hervormde kerk’ in de tegenwoordige crisis aan haar lot over te laten; dat zij geen recht op ons heeft en wij geen recht hebben op haar; dat de strijd in haar boezem slechts kinderspel is, onze belangstelling en deelneming niet waard, zoo we althans mannen willen zijn; dat we in haar midden onze krachten verspillen aan een even onwaardig als onbegonnen werk -; bewijs het ons en ge zult ervaren dat het ons noch aan moed ontbreekt om elders ons werk te gaan zoeken, noch aan de

{==46==} {>>pagina-aanduiding<<}
macht om het te vinden en u te toonen dat wij als goede arbeiders ook elders ons loon nog waard zijn.
Maar bewijs ons dat dan ook. Of zoo gij het meent bewezen te hebben, doch om daarbij op onze onvatbaarheid te stuiten, wees dan edelmoedig en voeg u niet, voeg u nimmermeer, bij de spottersbent die voor het ongeluk geen deernis heeft.... Laat aan de ‘vechtende kraaien’ van allerlei soort, wat altijd beneden uw aanleg zal blijven.

‘Zoo gij meent het bewezen te hebben,’ zeg ik, en werkelijk schijnt gij van die meening te zijn.
Ik lees op bl. 27 uwer brochure: ‘dat nooit de orthodoxe kerk door een nieuw opkomende ketterij zoo verschrikt is geworden, als de modernen door de stoutheid van het Spiritisme.’ Ik lees van ‘hoogere geesten,’ die ‘hun hemelsche hefboomen’ aanleggen en ‘met één ruk het geheele dogmatische gebouw (der kerk) in duigen werpen.’ Ik lees van ‘openbaring’ die op ‘openbaring’ volgt, zoodat het niet te verwonderen is dat ‘dit arme menschengeslacht de oogen schemeren.’
Mijn vriend, ik weet van het Spiritisme niet veel, doch van ‘de modernen’ zooveel te meer, en meen te mogen verzekeren dat ge u ten aanzien van zijn werking op de modernen zeer stellig vergist. Van hun schrik tegenover ‘de stoutheid van het Spiritisme’ is mij tot heden niets, letterlijk niets gebleken. Van de door u bedoelde ‘hefboomen’ heeft niemand hunner, zoover ik weet, nog iets gemerkt. Het spijt mij om uwentwil dat ik 't zeggen moet, doch zoo er van schrik onzerzijds (in bedoeld verband) eenige sprake kan zijn, 't is in de verste verte niet wijl de ‘openbaring’ van uw mediums aan onze levens- of wereldbeschouwing

{==47==} {>>pagina-aanduiding<<}
het naderend einde zou voorspeld hebben, maar wijl de Spiritistische beweging op ons den indruk van een treurig ziekteverschijnsel des tijds heeft gemaakt en blijft maken.
Uw onnauwkeurige waarneming van dezen indruk, uw verkeerde diagnose van onze gewaarwordingen in dit opzicht, bewijst mij te meer, hoe weinig uw spiritistische waarnemingen en slotsommen te vertrouwen zijn. Moet ik hier denken aan 't ‘ex ungue leonem’? Zooveel is zeker dat zien en waarnemen een moeilijk werk blijft en dat gijzelf, naar uw laatste brochure te oordeelen, in 't waarnemen, meer bepaaldelijk ook in 't geen door Taine ‘l' optique morale’ wordt genoemd, zeer merkbaar achteruitgegaan zijt. Zoo ook dit aan 't Spiritisme moet worden toegeschreven, dan zeker zou althans deze vrucht den boom niet aanbevelen.
Wat is er eigenlijk voor den adel van 't Spiritisme te zeggen?
‘Dit is zijn eerste weldaad,’ zegt ge (bl. 46), ‘dat het ons van den tijdgeest losmaakt, dat het ons van alle onzuivere overleveringen, van den sleur der maatschappelijke instellingen, van alle valsche steunsels losmaakt.... Dit is zijn eerste weldaad, dat het ons eenzaam heeft gemaakt, opdat wij leerden op de waarheid en op God te vertrouwen.’
Maar moest dan het Spiritisme u voor het eerst die heilige eenzaamheid en dat machtig vertrouwen leeren kennen? En mag ik vragen: kon geen der hervormers uit vroeger tijd daarvan meespreken? Geen der mannen die door hun tijdgenooten miskend werden (op welke omstandigheid ge u zoo dikwijls beroept)? Of is uw bedoeling dat die allen, zonder 't te weten, door spiritistische openbaringen of invloeden (hoe moet ik 't noemen?) werden ge-
{==48==} {>>pagina-aanduiding<<}
sterkt? Zoo ja, hoe weet gij dit laatste? En hoe weet gij dat voor den spiritist ‘alle onzuivere overleveringen,’ alle ‘valsche steunsels’ zijn gevallen?
Wat is er voor den adel van 't Spiritisme te zeggen?
Heeft het iets in zijn methode, iets in zijn resultaten van onderzoek, waarmee de wetenschap, de zedelijkheid of de vroomheid, als met iets nieuws en deugdelijks beide, haar voordeel kan doen? Ik heb het, als velen, tot hiertoe niet ontdekt. Over de openbaringen van Anselmus, in uw tijdschrift, zeide ik reeds openhartig mijn gevoelen. Hier wil ik er bijvoegen dat ze mij enkele malen even profaan als ongerijmd schenen te zijn. Of was het, bij voorbeeld, Anselmus niet die meedeelde dat Jezus zich nu en dan in de eenzaamheid terugtrok om.... uit te rusten van de vermoeienis die 't aanhoudend ‘uitzetten’ (of wat was het?) van zijn ‘périsprit’ hem dagelijks kostte?.... En meen ik ten onrechte dat zulk een voorstelling het verhevene naar omlaag trekt? Ach, die eenzaamheid, dat ‘alleen zijn’ op den berg ‘als het nu avond geworden was,’ scheen ons altijd zoo innig verheven!...
Doch ik gevoel dat al mijn vragen, opmerkingen, bedenkingen, of wat ook, ten aanzien van het Spiritisme u koud laten. Ik zal tegenover u niet gelukkiger zijn dan mijne voorgangers. Wij allen, dus is en blijft uw antwoord, wij weten er niet van; we ‘kunnen er niet bij.’ Het is ook zoo, en wij kunnen 't niet gebeteren. Wat uwe openbaringen in geschrift betreft, ik herhaal het, zij vallen ons tegen. En wat het bijwonen uwer séances aangaat, daarvoor hebben sommigen onzer geen gelegenheid, anderen geen geld en verreweg de meesten, zoo niet allen, na 't geen door dezen en genen werd medegedeeld, ook weinig opgewektheid.

{==49==} {>>pagina-aanduiding<<}

Daar nu de zaken aldus staan -, wat rest ons allen die geen spiritisten zijn?
Zullen wij een sympathie voorwenden die ons vreemd is? - Onmogelijk!
Zullen we u en de uwen den raad geven om..... Doch neen, zooveel is duidelijk dat ge van oningewijden geen raad gebruiken kunt.
Wat rest ons dan?
Luister eens, opdat we als goede vrienden hier van elkander afscheid nemen.... Gij en de heer Rose hebt ‘verzekeringen ontvangen waardoor’ gij ‘gemachtigd’ zijt ‘om manifestatiën aan te kondigen’ van bijzondere kracht. ‘Die manifestatiën,’ zegt ge, ‘zullen als de bliksemstraal zijn, die, op het gebed van Elia, van den hemel viel en zijne offerande verteerde.’ Ook ‘hebben de geleidende geesten van Rose’ u ‘hunne hulp toegezegd om de Johannes-vereeniging in het leven te roepen, waarvan’ gij ‘het denkbeeld’ hebt ‘aangegeven in’ uw ‘Spiritisch Tijdschrift. -’ Die Johannes-vereeniging, zegt ge, ‘is de maagdelijke bodem waarin’ gij ‘de denkbeelden’ van uw leven zult ‘neerleggen.’
Welnu, uit dit alles maak ik op dat er, volgens u, zeer grootsche dingen in aantocht zijn. Laat ons afspreken dat ik gewaarschuwd zal worden als 't zoover is.
Onder de hand wil ik nog even zeggen dat uw verslag omtrent de eerste ‘godsdienstoefening’ van het clubje waarin die Johannes-vereeniging geboren werd (en waar Hermine een preek over Jeane d'Arc hield, ‘Spiritisch Tijdschrift,’ afl. 2 bl. 99 enz.) mij niet bijzonder gesticht heeft.
Wat zal het zijn als soortgelijke ‘godsdienstoefeningen’ op

{==50==} {>>pagina-aanduiding<<}
groote schaal worden gehouden, met ‘het volk’ en waarlijk ook met ‘bloemen’ en ‘een buffet’ er bij!
Als ik voorts denk aan die geestige vriendinnenschaar, aan dien Gustaaf met zijn ‘ondeugend gezicht,’ aan dien leutseligen ‘emeritus’ -, dan komt het mij voor dat in bedoelde samenkomsten wel geen kwaad steekt, maar evenmin genoeg ‘stichtelijks’ om wegens haar stichtelijk karakter bijzondere aanbeveling te verdienen.
Kon ik van heel de spiritistische beweging maar gelooven dat er geen kwaad in steekt! Tot heden evenwel gaf ze mij weinig beters te ontdekken dan natuurkundig dilettantisme, avontuurlijke reconstructie in zake geschiedenis, gebrekkige logica, geprikkelde humeuren, en een godsdienst die ‘naar teekenen vraagt,’ in plaats van door haar zedelijke kracht ‘zich vast te houden als ziende den Onzienlijke.’ Zou er waarlijk tusschen de geestdrift voor Lourdes en die voor het spiritisme meer innerlijke verwantschap zijn dan gij vermoedt?....
In ieder geval, neem mijn brief aan met de verzekering dat beide, mijn weerzin en sympathie, recht hartelijk gemeend zijn. Laat ons verder het goede van elkaêr gelooven, het betere voor elkaêr hopen!

Uw
van Gorkom.



{==51==} {>>pagina-aanduiding<<}

Gehazi.

'k Heb weinig lust den mensch, wien het ditmaal geldt, mijn vriend te noemen, ofschoon hij past in de rij mijner academische kennissen en ik een tijdlang hem werkelijk heb liefgehad, neen! niet zoozeer liefgehad als wel bewonderd. - Laat mij mogen zeggen: met liefde bewonderd en met bewondering liefgehad.
's Morgens, als de zon pas is opgegaan en de dauw nog op het veld ligt, zijn alle bloemen even schoon, onderscheidt het oog de giftplant niet van 't genezende kruid. Kom tegen den avond, dan weten wij er meer van.
Ik noemde den held van mijn kleine drama Gehazi. Iedereen begrijpt, dat dit zijn familienaam niet was; evenmin de naam dien hij bij den doop van zijn peter gekregen had. Ik herdoopte hem aldus, omdat hij in mijn oog in rechte linie een afstammeling was van den knecht des profeten, die het zilver van Näaman den Syriër, 't welk zijn heer versmaad had, op diens naam

{==52==} {>>pagina-aanduiding<<}
in ontvangst nam en voor dat feit met melaatschheid gestraft werd. Ook mijn Gehazi borstelde graag profetenmantels en stak, waar hij kon, het aardsche slijk in zijn zak.
Ieder weet, dat zulke lieden door de groote menigte dikwijls met de profeten zelven verward worden, en 't kan dus niet dan lofwaardig zijn hen te teekenen. Als Näaman de Syriër geweten had dat Eliza's knecht hem een valschen wissel presenteerde, zou hij dien, aan handen en voeten gebonden, naar den profeet terug gestuurd hebben.

Ik was al in mijn derde jaar toen ik, door bemiddeling van een gemeenschappelijken vriend, Gehazi meer van nabij leerde kennen. Hij had den naam van zeer knap te zijn. Slechts een paar medestudenten durfden het tegendeel beweren. Zij hadden hem op het gymnasium gekend; ze wisten precies hoe zwaar hij woog. Doch ze vonden geen gehoor, ja, werden bij zijn candidaats-examen in de letteren in 't ongelijk gesteld. Terwijl zij zelf maar even den tweeden graad haalden, kreeg Gehazi met glans den eersten. Als er een hooger dan de eerste geweest was, zouden de professoren dien hebben toegekend. Hoe konden ze anders! Ook voor hooggeleerden blijven zekere handigheden, die den diplomaat vormen, een verborgenheid. Zóo wijs is een professor nooit, dat niemand hem bij den neus kan nemen.
Er liep sinds lang een praatje, dat Gehazi bezig was met het beantwoorden van een prijsvraag over zeker ingewikkeld vraagstuk. Gehazi had dat praatje niet tegengesproken, maar integendeel geheimzinnig geglimlacht als

{==53==} {>>pagina-aanduiding<<}
wij er op zinspeelden. Zelfs had hij, op een voor mannen van 't vak duidelijk voelbare wijze, nu en dan aan dezen of genen hoogleeraar een paar losse vragen gedaan, die met het vraagstuk in verband stonden; ja, zelfs eens op de thee, met de oudste dochter van den Rector magnificus, welke dame Latijn kende, er over gebabbeld als over de groote quaestie van den dag. In de bibliotheek kon men hem weken achtereen zien rondsnuffelen en op laddertjes staan, om een boek te zoeken dat niemand van ons ooit had hooren noemen en waarin, naar hij zei, iets heel bijzonders over een hoogst belangrijk onderwerp staan moest. Gehazi was echter geen collegiehengst. Hij kwam zelden op 't appèl, doch verzuimde nooit, als hij kwam, na afloop eenige oogenblikken te blijven, ten einde professor inlichtingen te vragen omtrent dit of dat wat professor wel daghelder in het licht gesteld had, maar hij, Gehazi, nog niet ten volle, tenminste niet in overeenstemming met zijn onverzadelijken dorst naar kennis, begrepen had.
Gehazi had voorts de gewoonte alle spreuken en kernachtige gezegden, die hij hier of daar ontmoette,, in een alphabetisch register op te teekenen.
Daaraan ontleende hij, wanneer 't pas gaf, citaten. Iedereen kan weten welk een effect dit maakt. Gehazi kon, na zoo'n aanhaling, veelbeteekenend zwijgen. Als men er meer van weten wilde, verwees hij zijn tegenpartij naar een erkende autoriteit.

Ik herinner mij den dag van Gehazi's Candidaats, zooeven vermeld, nog als dien van gisteren. Al wie maar even kon had zich naar 't auditorium begeven. Er was zelfs een rijtoer naar Darthuiserberg om uitgesteld.

{==54==} {>>pagina-aanduiding<<}

Gehazi was doodkalm. Hij vertelde ons lachend, dat hij de drie laatste dagen uit beginsel niets had uitgevoerd en zoo pas een roman, die op dat moment aan de orde was, uit de hand had gelegd. ‘Ik krijg toch nooit meer dan den derden graad’, zei hij, ‘als ik er doorkom’. - - - Wij, die zooveel kalmte bij die gelegenheid niet ten toon spreidden, waren er dupe van. Als hij, Gehazi, maar den derden of ook den tweeden graad kreeg, was 't beter dat hij zakte. De heele academie zou er schande van spreken.
Zooals men reeds weet, zakte Gehazi niet maar kwam hij er met den eersten graad door; minder, naar 't mij voorkwam, om zijne antwoorden op 't examen zelf, dan tengevolge van de tentamina, die vooraf gegaan waren, en om den roep, die van hem uitging. Nooit hoorde ik een student op zijn examen zoo weinig antwoorden, nooit een professor zich zoo vermeien in het uitmeten van 't gewicht der vragen die gedaan-, der antwoorden die verlangd werden. Professoren zijn ook menschen. Zij hooren, en met reden, liever zichzelf dan anderen. Als men nu en dan met een licht hoofdknikje of een enkel woord van toestemming hen aanmoedigt, dan zijn er maar weinigen die de verzoeking kunnen weerstaan van meer te verraden dan wenschelijk is. Vooral in mijn tijd, toen nog het sierlijk Latijn, zoeter dan honig, van alle hooggeleerde lippen vloeide, was er een buitengewone mate van zelfverloochening toe noodig om de lippen niet eens af te likken. Gehazi kende dat zwak en eerbiedigde 't. Hij zei ja en neen, maar zorgde dat hij elk antwoord liet voorafgaan door een korte herhaling van 't geen zijn examinator zoo ter snede had opgemerkt. Een paar maal schoot hij een geduchten

{==55==} {>>pagina-aanduiding<<}
bok, maar hij glimlachte, na de rectificatie door professor, zoo schalks, dat het gansche collegium 't geval voor een grap hield.
Gehazi ging na zijn examen niet uit rijden, gelijk dit te doen gebruikelijk was, maar naar huis. Wij vonden 't saai, maar soliede.
Gehazi blufte ook niet, dat hij de eerste drie maanden geen oog in een boek zou slaan, maar vertelde aan iedereen dat hij 't heel druk had. Wij dachten aan de prijsvraag. Toen al de antwoorden ingekomen waren en 't bekend werd dat een heel ander dan Gehazi de gouden medaille had gekregen, toen zeiden wij, dat we ons vergist hadden, en dat het zeker een ander geleerd sujet moest zijn, waarmee hij zich bezighield; een werk op eigen hand en alleen uit liefde voor de wetenschap ondernomen - - -; dus eigenlijk meer dan een prijsvraag. Ondertusschen kan ik omtrent dit punt reeds nu meedeelen, dat er van 't groote werk, zoomin als van de prijsvraag, niets aan was.

Op 't laatst van zijn academietijd legde Gehazi zich sterk op het aanknoopen van nieuwe vriendschapsbanden toe. Waar hij maar kans zag, sloot hij zich bij jongelui van naam en geld aan.
Zelfs meenden wij, die minder schitterden door rang en geboorte, dat hij zijn neus voor ons begon op te trekken.
't Ging met die voorname relaties echter niet zoo vlug als hij wenschte. In de kringen, waarin hij zich poogde in te dringen, golden handigheid en knapheid slechts in de tweede plaats. Gehazi moest zich eerst zekere manieren, zekere nonchalance eigen maken, eer hij daar een toon mocht voeren; ja, hij was genoodzaakt zich vernederingen

{==56==} {>>pagina-aanduiding<<}
van allerlei aard te getroosten, ten einde in 't voorname gezelschap geduld te worden. De quaestie was of iemand hem onder zijn bescherming wilde nemen.
't Bleek toen hoe plooibaar Gehazi was. Hij had zijn lui al spoedig doorgrond en den man, dien hij noodig had, uitgekozen. 't Was een rijke jongen, met zeer weinig hersens en een groote mate van ijdelheid. Gehazi trad in zijn dienst en vulde met eigenaardigen tact aan, wat zijn heer en meester miste.
Hij plaatste dezen in 't zonnetje door plechtig te verzekeren, dat de rijke jongeling niet zoo dom was als hij wel leek. Hij vertelde (ook als deze er bij was), zeer geestige zetten van zijn beschermer, die nooit in 't kranke brein waren opgekomen of uitgebroeid. Als zijn vriend ten doel stond aan de spotzucht van anderen, pareerde Gehazi de slagen. Als de vriend in zijn verlegenheid niet wist te antwoorden, viel Gehazi de tegenpartij van achteren aan. Een paar malen haalde hij zich daardoor vrij ernstige onaangenaamheden op den hals, maar hij hield vol en wreef in de handen bij de gedachte hoe zijn Maecenas de waarde van zijn vriendelijke diensten daardoor te meer moest voelen.
Dat de rijke jongeling hem op zijn manier griefde en trapte, scheen Gehazi niet te merken; of hij troostte zich met de gedachte dat iedereen zich bukken moet in de poort, wanneer hij buiten de aristocratische wijken geboren en opgevoed is.
Toen Gehazi eenmaal zóover was dat men hem aanhoorde, wist hij zijn talenten te doen uitkomen. Bij elken kleinen dienst, zijn voornamen vrienden bewezen, legde hij den nadruk op het feit dat ze hem noodig hadden.

{==57==} {>>pagina-aanduiding<<}
Van zijn kant vroeg hij in deze periode nooit een dienst, om des te meer een zekere royaliteit te luchten, die met de hunne wedijverde.
Wij, die dit spel aanzagen en wisten wat 't hem kostte, we konden niet nalaten Gehazi te bewonderen; ja, al hadden wij er persoonlijk last van, 't was toch vermakelijk op te merken hoe spoedig hij elke rol aanleerde. Zijn waar talent kwam hoe langer hoe meer aan den dag. Hij was voor hoveling in de wieg gelegd. Het opzetten van de borst was hem een even gemakkelijke beweging als het krommen van den rug. 't Leed geen twijfel of hij zou door beide bewegingen ver komen.
Ondertusschen hield hij ook zijn oude reputatie op. Het heette nog altijd dat hij een groot werk onder handen had, waarover de wereld weldra verbaasd zou wezen.
Als hij met zijn voorname vrienden een nacht op de societeit had doorgebracht kon men, een halfuur nadat ze gescheiden waren, de lamp op zijn kamer zien branden.... al zat hij er bij te knikkebollen.
Toen Gehazi zijne studien volbracht had waren al zijn vroegere vrienden overtuigd, dat hij de verachtelijkste kerel was die er bestond; doch hij had ons niet meer van noode en lachte ons uit. Zijn doel was bereikt. Bij de promotie van den half simpelen aristocraat, wien hij de schoenriemen vastgebonden had, was hij een der paranimfen, en een paar maanden later werd hij buiten, bij een anderen voornamen vriend te logeeren gevraagd. Daar reed hij met de freules te paard, of ging met den ouden baron uit visschen. Daar keek de gouvernante tegen hem op, ofschoon de eigen zuster van Gehazi bij een eenvoudig notaris op een dorp huishoudster was.

{==58==} {>>pagina-aanduiding<<}

Doch met dat al konden deze aanzienlijke relaties hem den kost niet geven. Het leven met zijn onverbiddelijke eischen trad op den voorgrond.
Gehazi zocht dus, en kreeg spoedig, een rectorspostje in een afgelegen hoek van het land, waar men de ijdelheid had voor zeven jongens een gymnasium te onderhouden. Daar correspondeerde hij bij een spaarlamp met zijn voorname vrienden. Ook die correspondentie was talentvol.
Gehazi schreef aan allen zonder onderscheid dat hij volmaakt tevreden was, maar aan ieder in het bijzonder, dat hij uitsluitend op zijn hulp rekende om wat meer in 't zonnetje geplaatst te worden. Hij wou niet bluffen, maar verbeeldde zich toch dat zijn talenten wel waard waren op een grooter terrein te schitteren.
Gelukkig had hij zijn studie, zijn groot werk, zijn gevoel van plicht, en kon hij geduld oefenen.
Vrienden, die zelf niets ter wereld te verlangen of te wenschen hebben, loopen zelden heel hard in 't belang van een ander; maar als men slechts aanhoudt en telkens weer op hetzelfde aanbeeld klopt, dan luistert eindelijk ook de minstvoortvarende, al is 't maar voor de afwisseling.
't Gebeurde dat een drie- of viertal van Gehazi's patroons met elkaar op de jacht waren en, ten gevolge van de hitte des daags, als gewone stervelingen zich in het gras hadden gevlijd. Als toevallig, en nadat alle hazen en patrijzen hun aandeel in de belangstelling hadden gehad, kwam er een op de gedachte, dat Gehazi toch eigenlijk een zeer geschikte kameraad zou wezen en hoogstwaarschijnlijk wel een of ander zou te vertellen hebben wat zij geen van allen wisten, vooral nu hij drie jaar lang moederzalig,

{==59==} {>>pagina-aanduiding<<}
alleen, onder kleinstedelingen en kwajongens, in zoo'n uithoek gezeten had.
Hij deelde deze gedachte aan de anderen mee en allen bleken 't eens te zijn dat men van Gehazi veel pleizier kon hebben. Hij was een aangenaam mensch in gezelschap. Ze hadden menigmaal schik gehad in zijn uitvallen en opmerkingen.
Zou 't niet mogelijk zijn hem wat dichter bij te krijgen? en zou 't dan niet tevens goed wezen als hij de plak aan den kant gooide en iets anders bij de hand nam?
De heeren spraken er verder niet over. Een vlucht wilde eenden, die snaterend over hun hoofden vloog, leidde de aandacht af. Voorshands was 't offer op het altaar der vriendschap ook al groot genoeg. Doch ze kwamen er 's avonds op terug; ja, een van hen, die, toen hij thuis kwam, toevallig een brief van Gehazi op de porseleinen vaas vond liggen, sprak er zelfs met zijn vrouw over.
Mevrouw, die zich den aangenamen vleier van voor drie jaar, toen zij de bruid was, nog zeer goed herinnerde, begon in vollen ernst te jammeren over 't haar nog onbekende feit, dat zooveel talenten aan een achterhoek verkwist werden. Zij wekte haar man al jokkend en plagend op.... er nog eens over te denken.
Aan die opwekking werd gevolg gegeven. Meneer dacht er niet alleen nog eens over, maar begon er zelfs bij een volgende jachtpartij met zijne vrienden opnieuw van.
Doch ongelukkig was er ook toen weer een vlucht eenden of een koppel patrijzen, die door hun goede voornemens heen vloog. Gehazi bleef nog drie andere jaren wat en waar hij was.

{==60==} {>>pagina-aanduiding<<}

Toen Gehazi begreep dat de vrienden hem lieten zitten, ontwaakte de ijver om zich zelf te helpen. Hij zou toonen dat men ook alleen zijn weg wel vinden kan, dat zijn reputatie aan de academie niet gansch en al onverdiend was geweest. Hij had nooit gewerkt, maar hij kon werken. 't Was hem verkieslijker voorgekomen de wereld op zijn sloffen door te drentelen. Nu ze hem in den steek liet, nu zou hij zijn laarzen aantrekken.
Er was in dien tijd een quaestie aan de orde, die de geheele geleerde wereld in rep en roer bracht. Gehazi begreep, dat hij die zich van deze quaestie wist meester te maken, er in eens bovenop zou zijn. Hij schoof dus voor een half jaar alle andere boeken op zij, en wierp zich als een razende midden in het hangende vraagstuk. Hij verzuimde er zelfs in die mate zijn ambt door, dat de curatoren van het stille gymnasium, een oud-zeekapitein en een gepensioneerd ambtenaar, 't zich aantrokken en hem dreigden met een voordracht tot ontslag. Gehazi stoorde zich daar niet aan. Hij zette 't op haren en snaren en zei hardop, dat hij wel wat beters te doen had dan lompe jongens knap te maken.
Aan 't einde van een halfjaar had hij de quaestie geheel onder de knie, en een handschrift gereed waarvan hij zich wonderen voorspelde. Met een kort woord van verschooning, voor zijn lang stilzwijgen, wierp hij 't in den vorm van een brochure de wereld in 't aangezicht en wachtte gelaten de uitkomst af.
Die uitkomst overtrof de stoutste verwachtingen. Niet alleen het oogenblik, alles was hem gunstig. De geleerden, die zich de zaak hadden aangetrokken, waren doodmoe en neigden tot den vrede. Zij hadden elkaar genoeg uitge-
{==61==} {>>pagina-aanduiding<<}
scholden en gunden nu de eer aan iedereen, die maar een nieuw gezichtspunt voor de quaestie wist op te sporen. Het plotseling optreden van Gehazi werd met uitbundig gejuich begroet. Allen haastten zich den schijn der jaloezie van zich af te werpen, ten aanzien van een jonkman, die nog nooit iemand kwaad gedaan had en op een klein plaatsje in den achterhoek zat. Ja, er ontstond een ware wedloop om de vraag wie het nieuw ontdekte genie 't eerst op zijn armen zou nemen.
‘'t Is een schande voor de wetenschap dat hij nog altijd daarginder zit,’ zei er een.
‘Reeds aan de academie moet hij al zijn medestudenten overtroffen hebben’, meende een tweede.
‘'t Wordt hoog tijd dat men hem op zijn waarde schatte,’ begon een derde.
‘Welk een mate van kennis in zoo'n klein bestek! Let eens op of hij niet een van onze grootste mannen wordt,’ profeteerde een vierde.
Dat hielp. Drie maanden na de verschijning van het vlugschrift bood ons gouvernement, op voordracht van een paar invloedrijke geleerden, Gehazi een betrekking aan, die hem midden onder zijn vroegere vrienden terugbracht, en hem bijna vergunde als hun gelijke op te treden. Met aandrang kwamen ze dan ook om hem geluk te wenschen en feestelijk in te halen.
Gehazi toonde geen zweem van verbazing over hun belangstelling en deed hun geen enkel verwijt. Integendeel, hij was vriendelijk als altijd. Hij had hen nog noodig om zijn entrée in de kringen van den goeden toon te maken, en in zijn nieuwe positie zich in te metselen. Daarbij was hij hun in zijn hart dankbaar, dat ze door

{==62==} {>>pagina-aanduiding<<}
hun ontrouw hem hadden doen inzien waar zijn kracht lag, hoe hij door eigen inspanning ver kon komen. Uit het oogpunt van bescheidenheid gezien was dit zijn schitterendste periode. Wij, die hem reeds lang te min waren geworden, betaalden weer met wrevel den tol onzer bewondering. Ook moet ik eerlijk bekennen, dat het zijn schuld niet was, zoo de vriendschapsbanden verscheurd bleven. Hij toonde zich van zijn kant ten volle geneigd ze weer aan te knoopen. Hij kwam ons zelfs een eindweegs te gemoet.
Doch wij waren niet geneigd op onze beurt zijn hovelingen te worden en vertrouwden zijn vriendschap niet.
Slechts een was er onder ons, die zich liet bedriegen. Hij ontving den jongen geleerde in zijn huis en richtte voor hem een feestmaal aan. Doch op dat feestmaal zei Gehazi boe noch ba, maar liet zijn gastheer in de meest volkomen onzekerheid of hij een eer bewezen dan wel een eer genoten had. Alleen gaf hij hem de verzekering, dat 't bij zijn aristocratische vrienden niet fijner en lang zoo gezellig niet was. Daarop leende hij een gulden van hem, om aan de meid als fooi uit te reiken, en vergat later den gulden terug te geven. Ook is hij, voor zoover ik weet, nooit terug geweest. Het toeval wilde dat hij heel kort na 't diner een paar nieuwe kennissen van zeer hoogen rang had opgedaan en lid geworden was van een genootschap, waarin drie professoren zaten tegen één gewoon mensch.
Spoedig klom Gehazi's zon nu hooger en hooger boven de kim. Weldra was zijn positie even vast alsof hij aan den voet van een troon was geboren en kon hij zich op de kleine en groote vernederingen van vroeger gaan wreken. Meer

{==63==} {>>pagina-aanduiding<<}
en meer kwam nu zijn waar karakter aan het licht. Hij sprak over de vrienden zijner jeugd alsof hij nooit hun naam had gehoord. Waar 't pas gaf, trapte hij al degenen aan wie hij ooit verplichting gehad had op den nek. 't Was genoeg hem een dienst te doen om zijn doodvijand te worden. Hij stak zijn neus in den wind en schafte zich een paar vleiers aan, die hem overal vergezelden en bewierookten. Hij zorgde dat zijn naam hier en daar in tijdschriften genoemd werd en vertoonde zich op alle plaatsen waar voorname of geleerde mannen bijeen waren. Vereenigden deze laatsten zich tot een of ander doel, werd er een petitie of iets dergelijks op touw gezet, Gehazi zorgde er bij te zijn en schreef zijn naam onder de hunnen. Hij was zeer meegaand. Elken morgen als hij opstond keek hij naar den wind. Woei deze uit den liberalen hoek, dan was Gehazi tot twaalf uur liberaal. Draaide de wind om twaalf uur, dan was hij tegen halfeen gematigd. Gedecideerd conservatief of anti-revolutionair werd hij nooit.
Hij was slim genoeg om te weten dat die richtingen niet lang volhouden. En voor martelaar deugde hij in 't geheel niet.

Toen Gehazi begreep dat het tijd was om zijn vesting ook van dien kant te versterken, werd hij verliefd. Hij greep daarbij zoo hoog als hij maar grijpen kon.
Er was een ouderloos nichtje van een zijner aristocratische vrienden, dat hem blijken van bijzondere bewondering gegeven had. 't Was een allerliefst kind, met goede manieren en geen pretensies. Zij had eigenlijk maar half aanspraak op den naam van freule dien men haar gaf. Haar moeder was van zuiver bloed geweest, maar haar

{==64==} {>>pagina-aanduiding<<}
vader had een wel fatsoenlijken, doch niet adellijken naam gedragen. Ofschoon zij een vrij aardig fortuin had, durfden de neven er niet aan. Ze beschouwden 't als een uitkomst toen Gehazi zich genegen betoonde haar te trouwen. 't Was wel nog altijd een mésaillance, maar Gehazi had een mooie positie en kon 't nog ver brengen in de wereld.
't Lieve kind was overgelukkig. Zij offerde aan haren galant onmiddellijk al wat ze aan liefde in haar hart omdroeg en nam elk zijner kleine attenties, juist omdat hij er niet mild mee was, als een bruidsgeschenk aan. Had ze niet gedroomd van een man die kracht en zelfstandigheid aan een beroemden naam verbond? En had wijlen haar vader, toen zij nog het voorrecht mocht genieten op zijn knie te zitten, haar niet geleerd dat kennis en talent alle titels te boven gaan?
't Was in dit tijdperk van zijn leven toen wij weer een dun straaltje van hoop zagen blinken, dat Gehazi tot zichzelf zou komen en tot ons terugkeeren. De Hemel weet, hoe hartelijk wij hem, ondanks zijn afdwalen, zouden ontvangen hebben. Maar helaas! het egoïsme was reeds te veel meester van zijn hart. Hoe warm ook de lentezon der liefde scheen, hij sloeg geen anderen blik op het leven dan de gierigaard op zijn bezaaiden akker. Hoe kon hij 't meest voordeel trekken zonder de minste kosten? Hij profiteerde reeds dadelijk. Zijn engagement opende hem deuren, die tot nog toe voor hem gesloten waren geweest. Het gaf hem recht op aanbevelingen, die hij nooit had durven vragen. Het riep hem tot betrekkingen, waarvan hij nooit had gedroomd.
De familie van zijn aanstaande vrouw koos de wijze partij. Zij bazuinde zijn verdiensten uit, om den afstand tusschen hem en haar kleiner te maken dan hij was. Als Gehazi

{==65==} {>>pagina-aanduiding<<}
zijn eigen burgerlijke familie maar achter de schermen hield, dan had men er niets tegen met hem in 't openbaar gezien te worden.
Nu, daarvoor zorgde hij. Gehazi begroef plechtig al zijn bloedverwanten, alsof hij zonder vader of moeder in de wereld gekomen was. Men vertelde zelfs, dat hij zijn arme zuster, die buiten betrekking geraakt was en zijn raad kwam inwinnen, beleefd de deur had uitgezet. Doch ondertusschen was hij zóo lief en voorkomend voor zijn aanstaande familie als deze maar verlangen kon. Voor zijn meisje was hij iets minder lief.
Toen 't er maar even door kon, is Gehazi getrouwd en heeft hij met zijn jonge vrouw een reisje naar Zwitserland gedaan. Bij hun terugkomst wist het lieve kind heel veel van rijke hotels en interessante grootheden onder de toeristen, maar letterlijk niets van de natuur en gezellige tête-à-tête's te vertellen. Ze hadden den Rigi beklommen in gezelschap van drie Duitsche baronnen en twee Poolsche graven, wier echtgenooten de aardige Hollandsche dadelijk en amitié hadden genomen en den ganschen dag beziggehouden, terwijl Gehazi met de heeren achteraan kwam en op Rigi Staffel drie kwartier in 't gras gelegen had om te disputeeren over de politiek van Oostenrijk en de toekomst van Italië. Den volgenden morgen, toen het heele gezelschap voor het opgaan der zon op den Kulm vergaderd was, droeg Gehazi de zorg voor zijn vrouw aan de nieuwe vrienden op en.... kroop huiverend weer in zijn bed.
Men zou zich evenwel vergissen, indien men uit deze en soortgelijke nonchalances wilde opmaken dat Gehazi, in Holland teruggekeerd, zijn lieve wederhelft even zorgeloos be-
{==66==} {>>pagina-aanduiding<<}
handelde. Zoodra ze weer onder het oog der voorname verwanten waren, had het jonge vrouwtje duizend redenen om haar kleine en groote grieven met eigen hand uit de herinnering te verdrijven. 't Was aandoenlijk te zien hoe lief, hoe voorkomend, hoe zachtmoedig Gehazi zich nu voor haar betoonde. Doch... was er niet nog een heele reeks van sporten op den maatschappelijken ladder boven zijn hoofd, en moest hij zich niet aangorden voor eigen welbegrepen belang?
Bovendien, Gehazi was geen duivel, maar eenvoudig een egoïst, dat is, de type van een soort, waarmee wij allen wel 't een of ander, hoe gering dan ook, gemeen hebben. Hij hield, als 't er op aankwam, wel degelijk van zijn vrouw. Hij was geen blauwbaard van nature of neiging. Als wreedheid niet noodig was, dan verafschuwde hij zelfs de wreedheid; maar wie is meester van zijn hart, zoodra de zelfzucht er ten troon zit! Gehazi had al zooveel liefs en heiligs verfrommeld om te komen, waar hij nu was. Als de verzoeker hem zachtkens al verder en verder schoof, zou de plicht tegenover anderen het minste zijner bezwaren wezen. Ik heb Gehazi in het oog gehouden en ben dus beter dan iemand in staat over hem te oordeelen. Daarom geloove men mij op mijn woord als ik zeg, dat het egoïsme hem weldra een tweede natuur is geworden. 't Zou wreed zijn, de laatste helft van zijn leven hem geheel toe te rekenen. Indien krankzinnigheid terecht de toerekenbaarheid voor een misdrijf opheft, dan is Gehazi vrij van schuld gebleven; want nooit was iemand zóó het slachtoffer zijner eigen dwaasheid. Zonder schroom of aarzeling verwoestte hij zijn levensgeluk en dat der vrouw, die zijn naam droeg. Doch de wereld heeft 't nooit offi-
{==67==} {>>pagina-aanduiding<<}
cieel geweten. Men mocht er over fluisteren, hardop werd 't niet bepraat. Al de uiterlijke vormen werden zorgvuldig in acht genomen. Niettemin, het feit bestond. Niet meer dan tien jaar is er noodig geweest, om tot den laatsten vonk van liefde tusschen Gehazi en zijn vrouw geheel uit te dooven. Sinds was de haard te zijnent koud, al rookte de schoorsteen als een kalkoven.
Doch ondertusschen klom hij snel op. Zijn talenten werden hooger en hooger gewaardeerd, al bouwde hij, getrouw aan zijn stelsel, meer op 'tgeen hij niet deed, dan op 'tgeen hij wel verrichtte.
Tegen niets was Gehazi meer op zijn hoede dan tegen het nemen van initiatief. Nooit sprak hij in een vergadering zijn meening uit, dan na berekend te hebben dat de meerderheid op zijn hand was. Dan evenwel sprak hij met vuur en, zoo 't scheen, met overtuiging; kortom, hij behandelde de zaak, die aan de orde was, alsof nog niemand er een ernstig woord over had gezegd.
Ge weet allen, hoe die manier in onze wereld van ijdelheid opgaat. Een enkel complimentje rechts en een dito links verzoende de vrienden met het denkbeeld, dat zij ieder voor een klein gedeelte bestolen werden. Het geheel, de conclusie van aller overleggingen en overwegingen, behoorde toch zeer bepaald aan Gehazi.
Daarbij was deze nooit radicaal. Radicaal is in ons land hetzelfde als onbescheiden, gewelddadig, Napoleontisch. En Gehazi had niets, letterlijk niets van Napoleon. Hij was bang voor het vuur. Hij hield graag iedereen te vrind. Hij offerde alles zonder onderscheid op aan zijn eigen succes. Al was een voorstel, waarin hij de hand had gehad, precies het tegenovergestelde van 'tgeen hij bij andere ge-
{==68==} {>>pagina-aanduiding<<}
legenheden gezegd had, hij zette er zijn naam onder. Karakterloosheid is de dochter der zelfzucht.

Toen Gehazi een paar jaar getrouwd was, schonk zijne vrouw hem een zoon. Eigenlijk is 't woord schenken voor dit feit slecht gekozen. Gehazi zette een deftig huisvaderlijk gezicht toen de baker den knaap in zijn armen lei, maar was met de aanwinst maar half ingenomen. Niet dat hij tegen een stamhouder op zichzelf gegronde bezwaren had of een kinderloozen echt verkoos, maar de jongeheer kwam hem op dit oogenblik zeer ongelegen. De papa was nog steeds bezig zich in aanzienlijke kringen naar boven te werken. 't Was daarvoor onmisbaar dat zijn vrouw meeging, dat ze nu en dan gasten om hun disch vereenigden. Door de moederlijke zorgen voor den kleinen wereldburger, werd nu dit plan verijdeld. Reeds de blijde verwachting had kleine moeielijkheden opgeleverd, die hij met wrevel had moeten dulden. Ook zou 't voortaan noodig zijn een grooter deel van zijn kostbaren tijd aan het huiselijk samenzijn te wijden en 't kon gebeuren dat zekere lieden van zijn kennis deswege hem sentimenteel noemden. Menschen als Gehazi zijn doodsbang voor sentimentaliteit. Hij deed dus wat hij niet laten kon en bleef meer dan vroeger bij vrouw en kind, maar zette, als er niemand bij was, zoo'n zuur gezicht, dat zijn vrouw haar tranen nauwelijks kon bedwingen.
Och, ze had zich den loop der dingen zoo heel anders voorgesteld. Ze had zoo vurig gehoopt dat de kleine engel, die op haar schoot lag, den tooverstaf zou meebrengen om haar idealen te verwezenlijken. Gehazi was zoo knap, zoo ver boven haar verheven. Straks, als hij zich over den

{==69==} {>>pagina-aanduiding<<}
kleine heenboog om hem te kussen, dan zou hij met haar gelijk zijn -, misschien kleiner dan zij!....
En 't tegendeel werd het geval. Als Gehazi deed wat zij verwacht had, was zijn glimlach ijskoud en zijn kus zonder bezieling. Wanneer zij haar deel ontving van de liefkozingen, die hun kind te beurt vielen, dan voelde ze hoe de zelfzucht ook het edelste en reinste in Gehazi's hart reeds had aangetast. Naarmate zij meer zichzelve had gegeven en haar man te hooger waardeerde, kon ze minder van aalmoezen leven.
Vooral nu kon ze 't niet, nu ze elk bewijs van liefde moest deelen met haar kind. Haar oogen gingen open. Zij zag wat ze tot heden maar half begrepen had. Door de tranen die langzaam langs hare wangen gleden, als ze zichzelve wou wijs maken dat ze gelukkig was, las zij op 't onschuldig gezichtje van haar kind de treurigste bladzijden uit het levensboek eener verlatene, wie de wereld benijdt om haar gezegend lot!
De buitenwereld, de eerbewijzen, de schitterende carrière, de aanspraken op hooger positie - ze gingen, ach, allen haar liefde, de gezelligheid van den huiselijken haard, den stillen vrede binnen eigen muren ver te boven. Gehazi speelde liever voor knecht op 's werelds schouwtooneel dan 't zich thuis prettig te maken in zijn chambercloak en de pantoffels, die ze eigenhandig voor hem geborduurd had. O, zij behoorde niet tot die vrouwen, wier afkeer van de conversatie in huisbakkenheid van de meest burgerlijke soort vertroosting zoekt, maar toch was 't hard zichzelve te moeten belijden, dat zij de macht niet had haar man gelukkig te maken, dat zij en haar kind zelfs hem niet konden voldoen.

{==70==} {>>pagina-aanduiding<<}

De breuk, aldus ontstaan, werd met den dag treuriger. Gehazi ging weldra weer zijn eigen weg en zijn vrouw liet hem gaan.
Alras had ook hij nu te zwaarder grieven. Één voorbeeld uit honderd:
Gehazi had door geoorloofde en min eervolle middelen 't zoover weten te brengen, dat hij een ridderorde kreeg. 't Was maar een kleintje wel is waar; een van die, waarmee men virtuosen van den derden rang en hofmechanici, anders gezegd goochelaars, pleegt te versieren. Maar 't was er toch een. Andere, van hooger orde, konden volgen. Gehazi kende nu de kanalen waardoor ze vloeien, den prijs waarvoor ze worden gekocht.
De geheele stad was over de onderscheiding verrukt... Overal feliciteerde men hem, verheugd dat zijne verdiensten erkend waren. Zelfs lieden, die hem benijdden, zonden hun kaartje.
Alleen zijn vrouw las 's avonds de courant, zonder, naar 't scheen, de benoeming op te merken. Alleen zij vroeg of er ook geldelijk voordeel aan verbonden was; dit toen hij zijn wrevel over haar kortzichtigheid niet kon verkroppen en 't haar vertelde. Alleen zij maakte de onaangename opmerking wel eens gehoord te hebben, dat 't soms meer onderscheiding is geen lintje in het knoopsgat te mogen strikken dan wel. Alleen zij herinnerde zich dat dezelfde ridderorde kort te voren was te beurt gevallen aan een ambtenaar, van wien Gehazi zelf had verzekerd, dat hij 't land dertig jaar lang had bestolen.
En zoo was 't met alles. Niets van 'tgeen zijn zaligheid uitmaakte ging haar ter harte. 't Was of zij zich gelukkiger zou gevoeld hebben met een daglooner, dan met een

{==71==} {>>pagina-aanduiding<<}
man voor wien iedereen den hoed afnam en die haar zoon een mooien naam zou nalaten.
Gehazi vond dit niet alleen grievend; het ergerde hem.
Hier was een welopgevoede vrouw die het haardvuur verkoos boven de zon, een stil hoekje boven het marktplein, 't onzinnig gebabbel van haar kind boven verstandige taal!...
Wat voor gemeenschap kon er wezen tusschen die vrouw en hem!!....
Of meende ze soms dat hun kind haar zou blijven liefhebben boven hem? ook als de jongen groot geworden was en zijns vaders verdiensten leerde waardeeren? Ha, dat was al te dwaas!

't Was al te dwaas - - en toch gebeurde 't. Toen Gehazi zijn jongen oud genoeg keurde om aan de nesterijen der moederlijke teederheid te worden onttrokken, ach, toen kroop het kind tusschen de plooien van mama's japon voor hem weg. Toen hij hem meenam, opdat de wereldsche ijdelheid zijn zoon mocht zegenen, verklaarden alle bekenden, dat de stamhouder weinig aanleg toonde om zijns vaders voetstappen te drukken. Dezelfde zucht voor het kleine en alledaagsche, die hem dag aan dag in de moeder geergerd had, verzette zich ook bij den knaap tegen elk zijner plannen. 't Was duidelijk dat het ventje een doodordinair mensch zou worden, dat deze al 't klatergoud, door vader zoo zorgvuldig bijeen verzameld, zou kunnen weggooien voor éen kus van mama.
Toen Gehazi dat begreep, ontwaakte zijn haat tegen de vrouw, die hij eens had liefgehad; straks sloop de onverschilligheid voor eigen vleesch en bloed zijn hart binnen.

{==72==} {>>pagina-aanduiding<<}

Hij had gewerkt, gezwoegd, zich gekromd als een lastdier, het juk gedragen -; nu was hij er, had zijn positie voorgoed veroverd, een kleine dynastie voor zijn geslacht gesticht...... Voor wien had hij dit alles gedaan? Was 't niet uitsluitend voor zijn zoon en opvolger geweest?....
Neen - 't was niet uitsluitend, 't was in geenen deele voor zijn zoon en opvolger geweest. Maar Gehazi maakte 't zich wijs. Hij moest een reden hebben om zich miskend te achten. Naarmate hij ouder werd, drong zich de ijdelheid van 'tgeen hij zoo rusteloos had nagejaagd meer en meer aan hem op. Mijn God! al de opofferingen, die hij gebracht had, konden toch niet ijdel wezen?
Gehazi had in deze periode van zijn leven vaak slapelooze nachten. Dan was 't of al de vrienden, die hij van zich gestooten had, hem bezochten; of al de arme bloedverwanten, van wie het leven hem vervreemd had, om zijn sponde vergaderd stonden. Doch de uitwerking was geen andere dan dat hij allen, die overdag met hem in aanraking kwamen, met te meer hooghartigheid bejegende. Wel voelde hij nu en dan een onbeschrijflijk verlangen om het leven weer van voren af te kunnen beginnen; maar de wereld oogstte daarvan geen andere vruchten dan den wrangsten menschenhaat en de bitterste verachting. De eer, die men hem bewees, werd Gehazi tot last. Het loon, dat hem rechtmatig toekwam, brandde in zijn hand. Hij begon zelfs den schijn van menschelijkheid en belangeloosheid te verachten en liep met zijn zelfzucht te koop, alsof er geen plicht en geen godsdienst bestond.
Was 't wonder, dat hij eerlang ook zijn laatste vrienden verloor?
De wereld is rechtvaardig, zegt men. Maar de wereld is

{==73==} {>>pagina-aanduiding<<}
in haar rechtvaardigheid ook wreed en op haar beurt zelfzuchtig.
Eenmaal op den weg gebracht, begon zij Gehazi te taxeeren -, beproefde zij uit te rekenen hoeveel men van hem getrokken en wat men er voor betaald had. 't Bleek toen hoe sterk het geheugen der wereld is.
Zij herinnerde zich dat Gehazi als een arme drommel begonnen was en nam 't hem, van naderbij bekeken, kwalijk, dat hij ooit een arme drommel was geweest.
Zij herinnerde zich hoe hij, bij zijn eerste schreden op den weg van 't succes, zelfstandig was opgetreden en zag daarin nu geen verdienste meer, maar eenvoudig een brutaal trotseeren van de gebruikelijke methode.
Zij herinnerde zich dat hij een zuster had, die nog altijd voor zichzelf moest zorgen en trok zich, als door een plotseling gevoel van recht aangegrepen, die zuster aan.
Zij herinnerde zich dat wij, die nu ver beneden hem stonden, eens zijne vrienden geweest waren; en ze riep ons te wapen om het paleis, 'twelk hij met eigen handen had opgetrokken, boven zijn hoofd in brand te steken.
Wij gaven aan die oproeping geen gehoor -, maar konden Gehazi ook niet meer redden Hij zou ons afgestooten hebben, als wij hem de hand hadden gereikt. Bitterheid vervulde zijn ziel; hooghartigheid sprak uit elk zijner woorden en gebaren.
Dat leven was geen leven. Terwijl hij de borst vooruitstak en de wereld uittartte, leed Gehazi onbeschrijflijk. Hij was met melaatschheid geslagen. Hij voelde dat zijn bloed bedorven, zijn spieren slap, zijn zenuwen overprikkeld waren. Hij wist hoe men achter zijn rug op hem wees, elkander waarschuwde, dat men hem niet zou

{==74==} {>>pagina-aanduiding<<}
aanraken. Eenzaam, van allen verlaten, iedereen wantrouwend en de gansche wereld hatend, liep hij voort en grijnsde met bittere minachting.
't Kon hem niet schelen. Hij was zichzelf genoeg. Hij had altijd zijn weg wel weten te vinden. Hij kon zeer goed zonder liefde en vriendschap leven, als ze hem maar naar de oogen zagen, maar uit den weg gingen, zijn eerzucht maar bevredigden, hem benijdden en toch niet aandurfden....
't Was niet alzoo. Hij bedroog zichzelf en wist dat hij zichzelf bedroog. 't Was alsnu zijn vloek dat hij dit doen moest, dat hij niet kon terugkeeren op zijn weg, dat hij de vrijheid had verloren om oprecht te zijn, oprecht jegens zijn hart en zijn God.

Gehazi is aan de melaatschheid bezweken. Zijn vrouw en zoon hebben hem tot 't laatst toe opgepast, maar zijn lijden niet kunnen verzachten. Als zij hem deelneming wilden betoonen, wees hij hen terug. Hij was volmaakt wel. Hem deerde niets. Zijn zon rees nog steeds. Ieder die voor hem op zij ging, nam diep den hoed af. Ze moesten hem in 's hemelsnaam niet met hun sentimentaliteit aan boord komen. Hij was een man!
Helaas, wat is het leven als we er niets meer van zien dan de keien die onze voeten pijnlijk wonden! Gehazi voelde er alles van. Maar niemand heeft dat ooit uit zijn mond vernomen.

Toen Gehazi bezweken was, heeft de wereld een poos berouw getoond over haar oordeel en dit aan herziening onderworpen. Laat ons tot haar eer zeggen dat ze dit al-
{==75==} {>>pagina-aanduiding<<}
tijd doet als er een graf gedolven wordt; nu en dan zelfs ten koste der waarheid.
't Is een bewijs dat wij in massa niet zoo slecht zijn als we schijnen; of liever, dat onze vaak zoo booze samenleving er nog altijd een hart op nahoudt.
Er werd een schat van wierook voor den overledene gebrand.
Er werd in alle kringen een kleine biographie van hem ontworpen, waarin alleen 't lofwaardige was opgenomen. Het minder lofwaardige werd verzwegen of als een noodzakelijk gevolg zijner deugden vermeld.
In alle couranten verscheen een kort bericht van zijn dood, met een kort woord van hulde.
In alle genootschappen, waarvan Gehazi lid was geweest, scherpte de secretaris zijn pen en schraapte de voorzitter zijn keel om, in den vorm van rouwbeklag aan de weduwe of van een lofrede voor het archief, het nageslacht op de hoogte te houden.
Zelfs was er in een clubje van lieden, die graag initiatief nemen, een oogenblik sprake van een bescheiden gedenkteeken op zijn graf.
Doch spoedig bleek het, dat dit plan niet kon worden uitgevoerd; dat de deelneming, op welke men gerekend had, niet tegen de nachtlucht bestand was. De meesten hadden de lijst van inteekening teruggegeven met verzoek den volgenden dag eens terug te komen. Men wou er zich op beslapen.
Nog veertien dagen later en de critiek stak het hoofd op, om straks haar plaats in te ruimen aan de wangunst en den langverkropten haat. De weduwe en haar zoon hebben er onder geleden.

{==76==} {>>pagina-aanduiding<<}

Toen te kwader ure het plan van 't monumentje, doch nu door een geheimen vijand van den doode, nog weer ter sprake werd gebracht, stelde iemand in ernst de volgende woorden als opschrift voor:
Hier ligt Gehazi, een mensch met buitengewonen aanleg, groote verdiensten en volhardenden ijver, doch... zonder hart.






{==77==} {>>pagina-aanduiding<<}

Een aanwinst voor onze letterkunde.

‘Phantasiën’ door C. Van Nievelt. Leiden, S.C. Van Doesburgh, 1874.
- ‘Mijn titel,’ aldus de heer Van Nievelt, ‘klinkt me wat weidsch. Phantasie-tjes, of kleine Phantasiën, had ik hem willen verbeteren. Doch de eischen van een behoorlijk titelblad - - waren sterker dan de wenschen mijner bescheidenheid.’
De heer Van Nievelt, aldus schrijvend, verdient geloof. Wie zijn boek gelezen heeft en eenigszins uit den stijl den mensch weet te proeven, stemt mij onmiddellijk toe dat deze auteur niet tot de praatjesmakende voorredenaars behoort. De heer Van Nievelt, zal men zeggen, is knap genoeg om bescheiden te wezen, en moedig genoeg om er desnoods voor uit te komen dat hij bescheiden is.
Ja, zoo'n titel kan wat te doen geven! Wat mij betreft, ik zou in dit geval met een enkele e meer al tevreden zijn en er voor de rest geen aanmerking op hebben.

{==78==} {>>pagina-aanduiding<<}

- ‘Misschien komt er nu wel een criticus voor den dag, die mij geheel en al 't recht ontzegt om bij deze schetsen mij op de medewerking van Fancy te beroepen.’
Waarde heer Van Nievelt, ik zou dien criticus wel eens willen zien... En gij?...
- ‘Ik zou mij voor (zijn) uitspraak buigen.’
Precies, dan bedoelen wij hetzelfde. Wij zouden hem dus maar laten praten (daar komt dat zien en dat buigen op neer). En we zouden gelijk hebben.
- ‘Tevreden zou ik zijn, indien mij van een anderen kant de verzekering mocht geworden, dat ik met 't aanbieden van dit bundeltje een enkelen lezer aangenaam beziggehouden, en mijzelf als beoefenaar van onze goede moedertaal geen oneer aangedaan zou hebben.’
Wees dan tevreden, geachte heer, wees dubbel en dwars tevreden! In mijn naasten kring zijn er al minstens een dozijn, die ge recht aangenaam bezighieldt.... Wat?!... Duizenden in den lande hebben indertijd uw Peter Schulze in 't feuilleton van de Nieuwe Rotterdammer gelezen... en ze hebben gevraagd, wie toch de auteur van dat stuk mocht zijn?... Wees tevreden, gij verdient het!

De ‘Phantasiën’ van den heer Van Nievelt zijn werkelijk phantasieën, doorgaans vol gloed en koloriet, menigwerf stout en verheven, soms dartel en phantastisch genoeg, altijddoor eerlijk.
De ‘moedertaal’ van den heer Van Nievelt is werkelijk zijn taal: een ‘goede’ taal; beurtelings forsch en teeder,

{==79==} {>>pagina-aanduiding<<}
onstúimig en kalm; in den regel een taal om lief te krijgen, even aantrekkelijk als beschaafd, even degelijk als dichterlijk.
Beteren dan ik zullen beslissen of 't waarlijk zoo is, doch 'k laat me niet gemakkelijk uit het hoofd praten dat onze fraaie letteren in Van Nievelt's ‘Phantasiën’ een aanwinst hebben gedaan. Ik weet dat men op enkele vlekjes zal kunnen wijzen en 't heeft mij verbaasd die te moeten aantreffen onder zóóveel schoons, bij een auteur van zoo gekuischten smaak; doch 't zou mij nog meer verbazen als 't boekje desniettemin geen tweede en derde uitgaaf (‘en wat daar verder volgt’) beleefde. Ook zou 't mij bedroeven als dan de ongeurigheden, bij voorbeeld op bladzij 18 en 19 (geestige bladzijden overigens) niet waren verdwenen. 't Is waar, de auteur voelde toen zelf dat het niet heelemaal in orde was; ‘ik heb een onfortuinlijke schrijfbui van daag,’ zegt hij zelf, meteen er bijvoegend dat het onderwerp waarop hij stuitte (een zeurige dag aan boord van ‘een welbeklanten Oostinje-vaarder’) hem ‘als roet in den mond’ was, ‘als nieskruid in de neusgaten.’ Doch beter dan heel wat auteurs vermag hij 't onvoldoende van een dergelijke verontschuldiging te beseffen. Buitendien, die éene dag en dat éene onderwerp hebben 't hem alleen niet gedaan. Op verschillende tijden en bij verschillende gelegenheden bezorgt onze auteur zijn lezers wat hijzelf ‘een oude-zolen-smaak, ofte wel sous-pied-smaak op de tong’ noemt; een daad die onder beschaafde lieden niet te pas komt; en, evenals die vergelijking of die metaphoor zelf, zeer ver beneden Van Nievelt's smaak en geest en waardigheid is.
Daar hebt ge de eerste bladzij de beste van zijn boek:

{==80==} {>>pagina-aanduiding<<}

- ‘'t Is een zonderlinge gewaarwording, als men voor 't eerst den voet op vreemden bodem zet; - 't is een éénige gewaarwording, die 't den mensch slechts éénmaal in zijn leven vergund is te smaken. Iets dergelijks voelt de jongeling, die 't eerste proefvel van zijn eerste letterkind ontvangt; - de man, die voor 't eerst zijn eerstgeborene uit bakers armen overneemt. - Zijn 't werkelijk mijn ideën - dáár, zwart op wit der menschheid opgedrongen, der onsterfelijkheid in 't aangezicht geworpen? - Is 't waarlijk mijn vleesch en bloed, dat hier spartelt en piept, als een baarlijk kind van menschen?’
Gevoelt de auteur niet wat ik meen?
Gevoelt hij niet dat zijn voorstelling van de eerste vadervreugd totaal mis, ja, in zekeren zin een misdaad is?
‘Is 't waarlijk mijn vleesch en bloed, dat hier spartelt en piept?’ Zoo spreekt of denkt geen vader bij de eerste aanschouwing van zijn eerstgeboorne! Of, als er bij geval ooit een vader zoo sprak, hij is niet waard dat over zijn vreugd ooit gesproken worde. ‘Eenmaal had ik zeven vrienden,’ zong de dichter. Allen kwamen ze min of meer ongelukkig aan hun end. Het ongelukkigst van allen, zoo ik 't wèl heb, de zevende. ‘Ach, de vent werd humorist!’ Heeft Van Nievelt dien ‘vent’ bij zijn eerste vadervreugd betrapt? Maar waarom hem niet terstond den rug toegedraaid en dien man voorgoed vergeten? Wel foei, zoo'n akelig humoristische vader!
Gelijk ik zeide, soortgelijke vlekjes hebben mij verbaasd. Zoo ik er hier van rep, 't geschiedt niet uit vitzucht, maar uit liefde voor het werk van den auteur, dat mij aller beschaafden liefde waardig schijnt. 't Zou al te ‘onfortuinlijk’ zijn als een lezer door zoo'n eerste bladzij werd afgeschrikt.

{==81==} {>>pagina-aanduiding<<}

En dan....
Ja, nu wij toch eenmaal aan 't minder gelukkige bezig zijn, moet dat kapittel maar in eens worden afgedaan.
Er is in Van Nievelt's boek een zeker iets, dat ‘zich beter gevoelen dan beschrijven laat;’ iets dat ons aan te veel drukte bij te weinig beweging doet denken; iets dat ons een gewaarwording geeft alsof we geboeid werden en toch niet geboeid, voldaan en toch niet voldaan. Wat kan het wezen? Zijn wij, al lezend, wèl onder de bekoring van een kunstenaarsziel, die haar macht doet gevoelen, maar tegelijkertijd onder den afmattenden invloed van een ziel, die met zichzelf, met haar gewaarwordingen, plannen enzoovoort nog niet precies den weg weet? Ontbreekt het den schrijver tot heden aan die zelfbeheersching die den man van 't gerijpte talent kenmerkt? Ontbreekt hem nog de echte kunstenaarsrust? Laat wie het weet 't ons zeggen. Ik voor mij weet dat anderen denzelfden indruk ontvingen. Soms wordt de schrijver door zijn onderwerp gedragen, en met hem gaan we voort. Soms is het of de auteur zijn onderwerp naloopt, en we weten niet of we mee zullen, dan of 't maar beter zou zijn hem zijn gang te laten gaan. Wie verklaart ons wat er eigenlijk aan hapert? Het schijnt mij de moeite der verklaring waard. Tot nader onderricht blijf ik intusschen van meening, dat in Van Nievelt (ik zeg niet, een tweede die of die, maar) een auteur leeft, die onder de besten onzer belletristische tijd- en landgenooten mag gerekend worden. Neem uit zijn ‘Phantasiën’ dat ‘zeker iets’ weg -, en verwonder u niet zoo dit boek boven velen bij ons populair wordt; zoo het zijn plaats gaat innemen onder de standaardwerken van echt Neerlandsch bloed, waarop ons volk trotsch is

{==82==} {>>pagina-aanduiding<<}

Veel zou er misschien al gewonnen zijn bijaldien we er met iets minder vreemde namen te doen hadden. 't Is waar, we zijn zeer dikwijls met den auteur in vreemde landen en zeeën, en 't is geen echte gids die al de wijsheid, al zijn kennis van personen en plaatsen, voor zichzelven houdt; doch 't kan te druk worden; vooral wanneer de gids een belezen man is die zijn locale aanwijzingen met velerlei wijsheid uit gelezen en ongelezen auteurs doorspekt. Hoe meer ik er over denk, te klaarder wordt het mij dat de heer Van Nievelt ons 't genot van zijn stijl door 't kakelbont van al dat buitenlandsch fraais niet weinig bedorven heeft.
De meeste Nederlanders zijn bij voorbeeld niet in Indië geweest, hebben niet voor ‘ambtenaar’ gestudeerd, weten niets, of zoogoed als niets, van djeroek en doekoe en ramboetan; van toeans en njonjas; van tambongans en barang-barang en kali en walang sangits; van lombok sètan, atjar bamboe, sambal, trassi, peté en doerian; van andjieng tanah en tjekko; zoomin als van tandak-muziek of van moeder Spaanderman's kalamboe en honderd dergelijke bijzonderheden. Zelfs van Allah en Ben-Abdallah moet gij hun niet te veel praten, al zegt ge er Bismillah! bij. Op éen halve bladzij met Diogenes en ‘de hallen van Sarastro’ aan te komen, alsmede met Silvio Pellico en Aboe Zaber en Fatima, en dit als we zooeven nog Iblis gehad hebben, om van Toronto, Santa-Cruz-de-la-Sierra enz. enz. niet te spreken -, 't is waarlijk ook al meer dan genoeg. Onwillekeurig gluurt de lezer eens een blaadje of wat door om te zien of 't nog lang zoo zal duren. En als hij dan blad voor blad op al die gespatieerde woorden

{==83==} {>>pagina-aanduiding<<}
stuit, mitsgaders op Toearegs en Tibboes, op Khiwa, Tomboctoe en een tal van streepjes (- - -), dan vindt hij dat niet alleen vrij leelijk, uit een typographisch oogpunt bekeken, maar ook ontmoedigend, van het gewone lezers-standpunt bezien, voor iemand die een genoeglijk uurtje met een Hollandsch auteur wenscht te doorleven.
Te veel vreemde namen! ik twijfel er niet meer aan.
Te veel drukte. Het eene oogenblik van ‘echte Spanjaarden en oprechte Italianen; onvervalschte Turken en Arabieren, met waarachtige tulbanden, burnous en sandalen; Grieken, Britten, Cretensers, Candioten, Joden en Jodengenooten, ende die van Capadocië en Phrygië en Pamphylië!’
Te veel drukte, éen oogenblik later slechts, van ‘blauwe zeeën, visschers, feluccas, gondels en gondeliers, ruischende symphoniën, smachtende Signoras, vurige Signors, serenades, marmeren balcons, zijden touwladders, stiletten, monniken, kruizen, Cremona-violen, macaroni, Lazaroni, Pauselijke Zouaven, Rinaldo Rinaldini - - wat ziet mijn oog en hoort mijn oor niet! - - Daar is een stoomboot. Adieu, Fata Morgana! - 't Stoomschip zet koers naar de haven; 't passeert Chateau d'If!’
Ge wordt moe. Ge wilt een minuutje rust om in den adem te schieten. Van Nievelt wil het niet. Voort moet ge. Voort gaat ge.
Gaat ge voort?.... Dat is juist de vraag.
- ‘Chateau d'If! O schim van Edmond Dantes! - Waar is 't eiland Tiboulen?’
En in een oogwenk zijt ge weer op een ander terrein gekomen. Van Nievelt acht het nu den geschiktsten tijd om

{==84==} {>>pagina-aanduiding<<}
vader Dumas aan te spreken. - ‘Groote Alexandre Père,’ dus spreekt hij, ‘men vertelt niet meer zooals gij 't deedt! 't Is waar -, gij schreeft met den Franschen slag; uw penseel is een kwast; de kleuren op uw palet zijn bloedrood, goudgeel, grasgroen, hemelblauw, sneeuwwit en helzwart; nuances, tinten en schaduwen vindt men in uw teekeningen niet. Maar wat breede trekken! met wat smaak en afwisseling zijn die bonte verven gerangschikt! wat effect! wat gemakkelijkheid in de behandeling van een oneindig getal aangrijpende tooneelen! En wie - -’
Daar komen we alweer op iets anders!
- ‘Wie is niet soms moede van onzen gekunsteld-ongekunstelden stijl, ons zoeken naar eenvoud, onzen preutschen humor, ons opgewarmd sentiment, ons grijnzend cynisme, ons eeuwigdurend mediteeren, moraliseeren en argumenteeren à propos van een kreupelen spreeuw of een zieltogenden kikvorsch! Wie wendt zich soms niet af van 't fijne, angstvallige, diepzedelijke en hoogstredelijke speldenprikwerk onzer nieuwe romanciers - om zich te gaan verkwikken aan den gloeienden, boeienden bombast, die de vreugd onzer jongere dagen uitmaakte -, ai, en nog wel, in 't geniep, oudere, koudere harten warmt!’
Zoo is Van Nievelt!
‘Wie is niet soms moede van’ dien stijl?...
- ‘Hoera! hoe snort ge de halve wereld rond, in vroolijk internationaal gezelschap! Altijd zon, altijd scherts, altijd land in 't zicht of op de komst! Hoor - de operatroep zingt in 't koor: 't drink-koor uit Faust! Hoor nu weer - le glorieux tamtam; zie de Negers grijnzen en waggelen! Matrozen kienen en vloeken; Engelschen dobbelen; Spanjaarden rooken; Italianen kibbelen; Parijze-
{==85==} {>>pagina-aanduiding<<}
naars blaffen; Hollanders brabbelen ondermeesters-Fransch. Hoho - altijd pret - altijd nieuws - altijd spoed! - Dát is reizen! Dat is leven!’
Ja wel, ja wel! Maar 't is, met dat al, toch voor een eerzaam Nederlander geen manier van doen! 't Is voor schrijver en lezer niet om uit te houden.
De heer Van Nievelt beseft het. Hij beveelt een interlinie en schrijft dan: ‘Kalm wat, mijn zoon! - Beginnen wij bij den beginne!’
Weer een interlinie.
En dan - - komt het kalme begin?....
Neen, dan komt er een wervelwind van vragen, dan schijnt de storm eerst recht aan te vangen, dan barst het los:
- ‘Wie verliet de haven van Marseille? Wie schoot langs de klippige kusten van Corsica en Sardinië - “l' Ours” en Caprera? Wie zag Stromboli, Messina, Reggio, Etna? Wie begroette, na een zevendaagsche vlucht over de blauwe Mediterrannée, de molentjes van Alexandrië en den top van Pompeji's obelisk? Wie doorsnelde, op vleugelen des stooms, 't lachend Delta, 't Afrikaansche Holland - -? Wie - -?’
Te veel drukte!
Nu en dan bekent de schrijver dat het hemzelven te machtig wordt. Hij vraagt om hulp.
- ‘Dat thans mijn lezer zichzelf helpe!’ ('t is weer in een kajuit; ditmaal van de Messageries Imperiales). ‘Ik som hem de elementen op, levende en doode, subjectieve en objectieve, tastbare, ruikbare, eetbare, hoorbare - die onzen maaltijd samenstellen - - -. Let wel!’
‘Een tafel, drie Hollanders, banken en krukjes, een Belg,

{==86==} {>>pagina-aanduiding<<}
potage au clair de lune, een kapelaan en een leekebroeder, le pain blanc, le vin rouge, twee Engelschen, boks-coteletten, een Neger, macaroni à l'huile de foie de morue, een Parijzenaar, rijst met curry, vier Spanjaarden, kaas en koekjes voor dessert, een Hamburger scheepskapitein, le café, een gewezen Garibaldiaan, le pousse-café, glazen en flesschen, toothpicks en messen, een zwaaiend koelscherm, een Chinees die er aan trekt, twee Chineezen die de schotels aandragen, en, boven alles uit, de zeven voet hooge gestalte van Monsignore Clodoche, den grootsten, na Christophorus Columbus, van alle Genueezen! Smelt, lezer, dit gansche zootje dooreen in den smeltkroes uwer verbeelding! Vergeet ook de andere ingrediënten niet: - de goedige naïeveteit van mijn vriend Honkvast, die met ieder tracht te praten en niemand verstaat; 't eeuwig gekijf tusschen den Belg en den Franschman - de eerste een aanbidder van Pio Nono, de andere een echte gamin de Paris, voltairiaan, geestig, gul, ivrogne; de stille kwinkslagen van de beide soutanes; de cynische humor der Britten; 't druk gerammel der Spanjaarden; de blague van den Garibaldiaan; de basstem van den Duitscher; 't hinneken van den Neger; 't kakelen der Chineezen; 't keffen van den Clodoche; 't geklimper en geklater van 't dischgereedschap; 't snorren en donderen van de machine; 't onbeschrijfbaar ensemble van twintig keelgeluiden - - -. Roer, lezer, roer uw potje! Onstilbaar is de honger, onleschbaar de dorst; de hitte onuitstaanbaar; de lachlust onvermoeibaar...’
En 't geheel onverteerbaar?... Vermoeiend zeer zeker.
Zoo is Van Nievelt. Hij vermoeit.

{==87==} {>>pagina-aanduiding<<}

Maar, terwijl hij vermoeit (heb ik 't u niet gezegd?) boeit hij tevens. En hij weet het. Hij weet dat ge hem trouw zijt gebleven. Hij zal u beloonen.
- ‘Ge smacht naar lucht, kalmte, koelte! - Dat alles zal ik u schenken,’ zoo spreekt hij met al het machtsgevoel van den geboren kunstenaar.
- ‘Kom met mij naar 't uiterste einde van den boeg, waar 't klievend kouter een fontein van saffieren spranken doet opbruischen - - -. Hier nu! Verder kunnen wij niet. - De rotswand van Aden is verdwenen; verdwenen is de koperen zonneschijf; de zee begint te vuren; de oostewind blaast en jubelt, en draagt wijd over de vlakte 't verward gegons van menschelijk woelen en werken.’
Van Nievelt heeft woord gehouden, niet waar? Wie gebiedt, als hij, den oostewind te ‘jubelen’? Wie brengt, als hij, in een oogenblik uwe ziel tot rust? De frischheid der avondkoelte komt plotseling over u in dien ‘jubelenden’ wind, in die bruischende fontein voor den boeg... En ‘wijd over de vlakte’ ontwikkelt zich uit het ‘verward gegons’ en uit die vurende zee een symphonie vol geheimzinnige, toch welsprekende majesteit. De potpourri van daareven is vergeten... en vergeven?... Eere den dichter! Leve Van Nievelt! Een lieveling der Muzen is hij!

Meer rust, meer soberheid, meer zelfbeheersching alzoo? - Mij dunkt, ja! Laat de ‘Phantasiën’ minder woelig en bont

{==88==} {>>pagina-aanduiding<<}
worden; laat, behalve het te veel van vreemde namen (en die gespatieerd) ook de basterdwoorden uit het boekje verdwijnen, en de echt-Nederlandsche schoonheid van taal en stijl zal aan des schrijvers eersteling een eervolle en blijvende plaats in onze letterkunde verzekeren, of ge moogt gerust zeggen, dat ik er niets van weet en nimmer iets van weten zal.
‘Maar die Van Nievelt is veel te Fransch....’ zei iemand.
Toen sloeg ik bl. 118 der ‘Phantasiën’ op en las:
- ‘Nu we toch eenmaal over die Fransche-school-richting begonnen, mogen we hier wel even voor ons gevoelen uitkomen, dat die aan onzen volksgeest veel kwaad heeft gedaan, daar ze 't gros verwijderd heeft gehouden van de cultuur onzer Germaansche stamgenooten, de Duitschers en de Angel-Saksers, en ons behebt heeft (?) met een ziekelijke sympathie jegens eene natie, die ons in aard, zeden en levensbeschouwing geheel vreemd is; waarmee we nooit iets gemeen hadden dan 't juk eens despoten, hoepelrokken, kappers en modisten. Een bekrompen mensch gewis, die de Franschen niet hoogschat en liefheeft; die de schoonheden van hun literatuur niet beseft, de waarde van hunne beschaving niet erkent, de bevalligheid van hun taal en karakter niet huldigt. Doch al die schoonheid, waarde en bevalligheid zijn wat te subtiel om tot fondament te dienen voor de opleiding van een Hollandschen jongen; - zeker is 't ook, dat men er in onze Hollandsche Fransche scholen en Hollandsche Fransche leesbibliotheken niet veel van terugvindt. Men leert ons, op de kinderschool reeds, den naam Mozart Mozaaauw uitspreken; men laat ons al de fabels van Lafontaine uit 't

{==89==} {>>pagina-aanduiding<<}
hoofd opdreunen. Goed! - Maar na de liefelijke Fables, nam ons Hendrikje alras de min stichtelijke Contes ter hand. Molière en Montaigne werden als klassieken geroemd en - onaangeroerd gelaten; - Paul de Kock en Xavier de Montépin werden als apostelen van losbandigheid gelaakt, verfoeid en - verslonden. Er was een duchtige dosis van Walter Scott en Dickens noodig vóór ons Hendrikje genezen was van zijn razenden trek om een Vicomte de Petit Crevé te wezen, met prachtige knevels, een teint vermeil, taille svelte, poignet d'acier en 200,000 francs rente; dan de geliefkoosde Hoeri van Mohammed te schaken uit 't Paradijs, na eerst den Profeet doorregen te hebben met een coup de charte; vervolgens met die schoone te gaan toeren in 't Bois de Boulogne, om later met haar champagne frappé en perdrix rouges aux truffes de Périgord te gaan genieten in een allernetst alkoofje, style renaissance, op een eerste étage in de Rue Rivoli - -. Maar hoeveel gezonder en practischer zou de ontwikkeling van Hendrikje geweest zijn, indien hij begonnen ware met David Copperfield te helpen flesschen spoelen!’
Ziedaar -, 't is weer te druk, te bont, weer een gelegenheid om het ‘kalm wat, mijn zoon!’ te herhalen; 't is, zoo ge wilt, nog een nawerking van zekeren Franschen wijn (en niet van een der besten); doch 't is niet minder een protest tegen de bewering dat Van Nievelt ‘veel te Fransch’ zou wezen. En 't heele opstel ‘op 't Latijnsche school’, waaruit ik de laatste aanhaling koos, is er een om een Hollandsch hart hoog te doen kloppen.

{==90==} {>>pagina-aanduiding<<}

O, wèl steekt er in den auteur der ‘Phantasiën’ een Nederlandsch hart.
Lees zijn beschrijving van Rotterdam, ‘'t noordelijk Venetië,’ en bewonder die bladzijden vol geest en liefde. Laat hem ze u wijzen, zijn vaderstad, ‘aan haar breede rivier, onder haar stuurschen hemel, zooals ze is, eerlijk en open, gelijk 't een stad van eerlijk Noorden past. Ze heeft haar eigen schoon.’ Laat hem in 't schemeruur u brengen naar ‘Rotterdam's Arcadië,’ naar de ‘oude Plantage!’
- ‘Hier, onder dit afdak, op den hoek van de Maaszijde, is ons tafeltje. Een koele teug langt ons de schenker. De beenen over een stoel; den brand in een extrastuiversche! Hoezee! Dit is ons lustslot aan den Rijn. 't Is Godesberg, voor dorre beurzen en vruchtbare phantasiën! Zwitserland is 't, voor wie de in Nederland zoo onschatbare gave bezitten van bergen te kunnen zien in wolken!
Een meer, een stroomend meer ligt vóór ons, welks oever wegschuilt onder 't loofdak der forsche olmtakken. Opwaarts, de wijde watervlakte, aan den horizon flauw begrensd door een smalle strook van nevelig groen. Een scheepje hier en daar, zeilend of voor anker, stoffeert dit echt Hollandsche lucht- en water-partijtje. Afwaarts, de stad - zoo schoon als elke stad schijnt, wanneer de grillige lijnen van haar daken en torens zich donker afteekenen op een achtergrond van glorend avondlicht.
't Gloren wordt bleeker en bleeker. Scherper en zwarter rijst St.-Laurens' domtoren aan de westerkim. Scherper en zwarter steken de zware stammen af tegen 't rimpelloos effen van den grauwen plas. De lichtjes van de Koningsbrug beginnen te flikkeren, te fonkelen, huiswaarts te wenken.

{==91==} {>>pagina-aanduiding<<}

Eia popeia!
Eia popeia! - we komen!
Maar eerst moet 't maantje opgedoken zijn uit de twijgen, en zijn glanzende lichtbaan gespreid hebben over den vloed.
Dán, roode gaspitten, zijn wij de uwen weer. Drukke, onreine, meedoogenlooze stad - we zijn weer uw slaven op genade of ongenade.
Mijn klein Arcadië - tot wederziens!’
Is dat niet verrukkelijk?.... En elders:
- ‘Dit is de zoom van een Geldersch woud, met zachte glooiing afdalend naar een golvende heidevlakte, die, purper en grauwig groen, zoo wijd het oog reikt, den glans weerkaatst van de vorstelijke zomerochtendzon. Achter u, alles somber tusschen de rijzige stammen; vóór u heen, alles licht over 't land. Slechts een lage heuvelkam in 't verst verschiet; boomen en nogmaals boomen her- en derwaarts.’
‘Vlei u neder op 't donzig mos, aan den rand van dit dartelend, klaterend beekje. Nog schommelt zich de dauwdrop op bloem en halm, en glinstert op de naalden van de sparretakken boven uw hoofd. Snuif den geur op van der dennen kruidige uitwaseming. Adem 't briesje in, dat komt suizen over de hei. Zie, hoe alles wuift en zonnig lacht. Hoor, hoe alles fluistert en vredig jubelt. Zingt uw ziel - als ge hier neerzit naast iemand die u lief is - zingt uw ziel niet mede 't zomerlied van 't leven?’
Ja, ze zingt mede, ook met u, diep gevoelende, aan wien we 't wel zien en hooren dat ge uw lief vaderland en uw schoone moedertaal gelijkelijk liefhebt!
Wie zegt nog langer, dat deze auteur ‘veel te Fransch’

{==92==} {>>pagina-aanduiding<<}
is? Zeer zeker, het reizen heeft hem goedgedaan. Van verschillende natiën heeft hij iets geleerd; in die allen iets leeren liefhebben. Maar daarom kan hij toch een trouwe zoon van zijn land wezen? Daarom misschien wel een te verstandiger, edeler zoon? Ik zeg u, hij is het. Pijnigt hem ook, op enkele zeurige dagen, de gedachte dat hij zijn leven zal moeten eindigen ‘in dezen Schieburgschen modder, onder dit immer druilig zwerk, op dit vlak en kleurloos afspoelsel van de hoogten waarnaar (zijn) ziel zoo hunkert -,’ toch wil hij ‘getroost wezen.’
- ‘Altijd en overal troost ge mij, eeuwige, heilige, volheerlijke Natuur. Zoowel op mijn Holland's nederig weideveld, als te midden der trotsche Alpenwereld; zoowel aan den oever van mijn eendenvliet, als bij 't rollen der hemelhooge baren - troost ge mij, en heb ik u lief?’
Ziedaar den mensch, gelijk hij zijn moet! Zoon van zijn land, zoon der aarde; vriend van al wat menschelijk is. Ziedaar den waren kosmopoliet en den echten vaderlander in éen.

Ik blader in de 257 bladzijden der ‘Phantasiën,’ en zie, dat ik schier op elke bladzij eenige regels, als de aanhaling waard, met een of ander teeken gemerkt heb. Schoonheid en waarheid overal! Op iedere pagina! Zoo ooit, dan is hier de wensch begrijpelijk, dat de ‘enkele vlekjes’ (het ‘zeker iets’ daarbijgerekend) vroeger of later verdwijnen mogen.
Terwijl ik mijn opstel doorloop, bekruipt mij intusschen

{==93==} {>>pagina-aanduiding<<}
de angstige vraag of ik niet nog schooner gedeelten had kunnen citeeren dan het schoonste van 'tgeen er reeds onder de aandacht mijner lezers kwam. Ik geloof, inderdaad, dat het me weinig zoekens zou kosten. Doch, helaas, mijn tijd is om, mijn ruimte bijna verbruikt. Men leze dan zelf!
Ja, neemt Van Nievelt's ‘Phantasiën,’ mijne vrienden, en leest zelf. Geniet de geschiedenis van ‘een oude tabakszak,’ wordt bleek bij 't noodlottig uiteinde van ‘Pierre Chaulu,’ houdt uw adem in, of krijgt kippevel bij de ‘koortsdroomen,’ bij ‘le Nuage,’ bij ‘Annus Domini 11000,’ en bekent dat de auteur gaandeweg meer uw vriend wordt en - - dat hij phantasie heeft gelijk slechts weinigen te onzent.
Laat u verder door hem rondleiden ‘in een diergaarde,’ laat u een andermaal verhalen van ‘Peter Schulze,’ verplaats u met den dichter in de jaren van ‘'t Latijnsche school,’ en haal bij dit alles uw hart op aan al het frissche in Van Nievelt's levensbeschouwing, aan den lach en de traan, die beurtelings of op 't zelfde oogenblik in zijn open, eerlijk gelaat trillen -: aan zijn jolige luim, zijn snerpende satire, zijn prettige leukheid, zijn diepen weemoed, zijn edelen humor.
En zoo ge nu en dan de wenkbrauw fronst bij 't minder schoone waarop ik reeds doelde; zoo ge in andere oogenblikken mocht oordeelen, dat des schrijvers afkeer van het ‘speldenprikwerk’ onzer ‘diepzedelijken en hoogredelijken’ hem soms tot een schijntje van frivoliteit of tot te scherpen uitval tegen andersdenkenden en andersgeloovenden verlokt (over welke omstandigheid ik zweeg, wijl zwijgen soms goed is); zoo ge een volgende keer iets in den stijl meent te proeven wat naar verschaald scepticisme en

{==94==} {>>pagina-aanduiding<<}
dergelijke zweemt -, laat dit alles u afschrikken, noch ontrusten; gij hebt ten slotte met een eerlijk en ernstig man te doen; met een hart vol liefde voor natuur en waarheid; met een man van wien gij en anderen en ik daarenboven nog wel eens mogen hooren, dat wèl dwaas is wie ‘er zijn deugd van maakt om keffende keeshondjes te bevechten als waren 't brieschende koningstijgers’ (bl. 79).
Veel van het minder schoone in Van Nievelt's eersteling behoort, zonder twijfel, tot de eerste dingen (der jonkheid?) die voorbijgaan. Een talent als het zijne vindt zijn weg en werk en.... ook zijn loon! Het moet den weg der volmaking op; het kan niet anders! In dat talent is het hart des auteurs. En in dat hart is de liefde voor het eeuwig onbereikbare, altijd schooner ideaal.
- ‘Wanneer ik als knaap het Scheveningsche strand bezocht, dan was mijn eerste werk een hoogen duintop te beklimmen; - vandaar zag ik ginds een hoogeren top, en ik had geen rust vóór ik dien, en nóg een verderen, en nóg weer een verderen, bereikt had. Toch bood me de eene top geen fraaier panorama dan de andere -: altoos de zee links, een golvend duinland rechts. Maar naar elken verderen duintop riep me iets; ik wilde weten wat dáárachter lag; elke verdere top was me als een heiligdom vol geheimnis, waarheen de Genii van land en lucht mij wenkten, om een wonder te openbaren, of een raadsel op te helderen. - En toen ik later den Slamat bestegen had; toen Java, noordelijk en zuidelijk, in een groenen nevel aan mijne voeten lag, met zee en eeuwigheid daarachter - welnu, toen wenschte ik een arend te zijn, of een neushoornvogel, om te kunnen oversteken ver, heel ver, naar den top van den Tjerimaï, die me weemoedig tot zich noodde.’

{==95==} {>>pagina-aanduiding<<}

En later?
O, men gevoelt het, ook later, en altijd, het oude ‘Excelsior!’
Ook in dit opzicht te veel drukte?
Neen, hier de beweging, die 't ware leven is.
De beweging die haar heilige uren van rust heeft, ter verzameling van nieuwe, edele krachten.
- ‘Wat mij betreft, ik vind troost wanneer ik opzie uit deze wereld van engheid, uit dit leven van uren. Wanneer ik opzie in de ruimte der nevelvlekken, terugzie in de eeuwentallen van 't verleden, voorwaarts zie in de eeuwentallen der toekomst. 't Is me dan of ik, tegelijk met mijn nietigheid, ook dubbel mijn grootheid besef; of ook ik deel heb aan die eindeloosheid van tijd en plaats.’
‘Als er een koeltje uit 't Westen blaast, en de branding sprankelt in de zomerzonnestralen, dan is 't zalig neer te zitten op een hoogen duintop, te midden van ritselend helm, en, turend over de groote zee, over alle deze dingen eens te mijmeren.’

Dat niets of niemand u dan store, mijn vriend! Ja, vriend, schoon ik nooit uw aangezicht zien mocht.
Mijmer voort, te uwen tijde, op uw manier. Bedrieg ik mij niet, het zal uw volk ten goede komen.
Na zulk een uur zal weer uw spreken te machtiger zijn. Wij wachten nog veel van u. Vaarwel!



{==96==} {>>pagina-aanduiding<<}

Uit logeeren.

't Zou er dan eindelijk toch van komen. Ik had het lang genoeg tegengehouden, maar er was niet aan te doen. 't Zou onbeleefd geweest zijn, nog weer naar uitvluchten en verontschuldigingen te zoeken. Wat ik er van dacht, kon en mocht ik zelf ternauwernood zeggen. Mij restte niets dan mijne handen in onschuld te wasschen en de dingen die komen zouden te verbeiden.
‘Tante heeft 't zich zelf op den hals gehaald,’ zei mijne vrouw. ‘Als 't haar niet meevalt, zal 't ten minste onze schuld niet zijn.’
‘Dat is niet mijn grootste bezwaar,’ gaf ik ten antwoord. ‘Ik vrees, eerlijk gezegd, dat tante er wel goed zal afkomen, maar dat gij het kind van de rekening zult zijn.’
Zij glimlachte en trok even de schouders op. Als een rijk gezegende onder de vrouwen was zij aan het slechtste deel reeds lang gewoon. ‘Dat is minder,’ zei ze, ‘als gij en de kinderen maar pleizier hebt, en mij dunkt daarvoor

{==97==} {>>pagina-aanduiding<<}
is bij tante ruim de gelegenheid en zal de goede ziel wel gezorgd hebben.’
Wat was het geval?
Mijne tante, een ongehuwde dame van rijpen leeftijd, die zich sinds hare geboorte in al de weelde van geld, vrijen tijd en gezag baadde, had ons met al de kinderen te logeeren gevraagd.
Dat was een oud plan; een plan, 'twelk jaar op jaar de hoofden mijner kinderen in de war had gebracht, waarvan de oudsten droomden en de jongeren zongen; een plan dat, wat wij er ook tegen gedaan hadden, voor hen een ideaal, een sprookje van luilekkerland geworden was. Het buitentje, waar tante met drie meiden, een koetsier en een tuinman hare dagen in vrede doorbracht, was in de verbeelding mijner jongens een riddergoed van onbeperkte uitgebreidheid, een halve provincie met parken en bosschen, met vijvers en meeren, en boven alles met gulden vrijheid.
Zoo dikwijls tante ons bezocht, of zoo dikwijls zij in haar brieven aan mijne vrouw over het groote plan schreef, had zij zelve die indrukken versterkt, die voorstellingen in de hand gewerkt. ‘De jongens konden bij haar geen kwaad doen,’ schreef ze herhaaldelijk, ‘'t was er ruim genoeg.’ Als wij kwamen, zou ze zorgen dat er een bok voor de kleintjes en een ezel voor de grooteren was. Als wij kwamen zou de koetsier van harentwege vacantie krijgen, om zich geheel en al met de kinderen te kunnen bemoeien. Er was in een hoek van den moestuin al een plek, die de bedienden onder elkaar het tuintje van de jongeheeren noemden. De baas had daar bloemen gezaaid, die reeds mooi begonnen op te komen, en aardbeien geplant, waar-
{==98==} {>>pagina-aanduiding<<}
van niemand zou durven eten, zoolang de eigenaars er niet waren om ze te plukken.
Wij behoefden niet bang te wezen dat haar personeel deze diensten met morren of weerzin deed, dat men de kinderen alleen zou verdragen om harentwil. 't Was integendeel een lust te zien, hoe allen zich repten om het huis 't onderste boven te zetten als ze maar even sprak van de mogelijkheid, dat wij met de heele familie zouden komen. Alles was hun goed. Geen moeite was hun te veel. Wij moesten bedenken, dat 't ook voor de meiden en knechts een aangename afwisseling, een recht prettige drukte zou zijn. 't Was in den regel bij haar nog al eentonig. De eene dag was den anderen gelijk. Als er nu en dan eens een logée kwam, dan was 't een oude jongejuffrouw als zij zelve, die een kwartier na haar aankomst al stil en vredig op haar stokje zat, die geen meerdere zorg vereischte dan de kanarie en de goudvink. Eens in de week een versch bakje en de beestjes hadden al wat zij behoefden.
Gij ziet, tante was niet geheel zonder humor en, wat meer zegt, zij bezat een onuitputtelijken voorraad van het artikel goedhartigheid. Tot op den huidigen dag geloof ik dat zij zich ten aanzien van haar personeel illusiën maakte of dat zij 't had omgekocht.
Laat mij ter opheldering er bijvoegen, dat tante verplichtingen aan mij had.
Toen zij een stevig, niet gansch onbevallig, dametje van ongeveer veertig jaar was, bevond ik mij op den zaligen, maar twijfelachtigen leeftijd van zestien à zeventien en wij ontmoetten elkander op merkwaardige wijze. Zij op het moment toen ze van het tooneel aftrad, ik in de afwachting van mijn début.

{==99==} {>>pagina-aanduiding<<}

Ik logeerde destijds herhaaldelijk bij haar en was haar aangewezen cavalier. 'k Was daarvoor lang genoeg, had juist mijn eersten hoed op en kon evengoed voor een kind als voor een man doorgaan. Zoo iemand had tante juist noodig. Daar zij rijk en, gelijk ik reeds zeide, niet onbevallig was, bleef de wereld, die zich destijds al vijf en twintig jaar met dit onderwerp geamuseerd had, haar nog maar altijddoor uithuwelijken, terwijl zij zelve reeds lang over die quaestie heen was en verlangend uitzag naar den dag harer emancipatie, den dag waarop zij in den ruimsten zin haar eigen meesteres zou zijn en mogen gaan waar zij wilde.
Gij begrijpt dus dat zij verplichtingen aan mij had, dat ik meer dan eens de tralies van haar vergulde kooi geschud heb wanneer ik bedacht, hoe andere knapen van mijn leeftijd de wijde wereld waren ingegaan, of dat de een of andere gepensioneerde caelibatair mij een aap van een jongen noemde. Immers om tante genoegen te geven vergezelde ik haar overal.
'k Ging met haar naar de kerk en verveelde mij onder de preek. Ik kwam met haar thuis en luisterde geduldig naar de mededeeling van nieuwtjes, die zij in of buiten de kerk had opgedaan. Als de lievelingsbuur haar kwam bezoeken, liet ik haar in den waan dat ik een der prettigste uurtjes van mijn leven had doorgebracht. Ik las haar 's avonds voor. Ik hield haar gezelschap op regenachtige dagen. Menigen zeurigen achtermiddag heb ik het oor geleend aan al die verhalen omtrent haar grootvader, dien ik nooit gekend had; omtrent de merkwaardige lotgevallen van een oom die spoorloos in de Oost verdwenen was, nadat hij hier te lande al te diepe sporen had gemaakt,

{==100==} {>>pagina-aanduiding<<}
omtrent de zuster, die een ongelukkige liefde gehad had; en zelfs - als zij eens heel vertrouwelijk was - omtrent de aanzoeken van zekeren heer, dien zij met fierheid en verontwaardiging had afgewezen omdat ze geen liefde begeerde, die begon met informatiën naar haar geldkas -, o foei!
Van die verplichtingen had tante later een groot gedeelte afgedaan, maar in muntspecie waarvan zij zelve de waarde niet kende.
Toen wij geëngageerd waren was mijn meisje wekenlang haar gast geweest, was haar buitenplaatsje voor ons een tuin van Aranjuez geworden. Onder het koepeldak van de twee of drie laantjes, die men er vond, hadden wij de zaligste uren doorgebracht. Tante's beuken en ijpeboomen waren voor ons als de cederen van den Libanon geweest, in wier koepel nooit de lofzang verstomt, noch de dankzegging haar einde vindt. Aan elk harer zomerhuisjes en zodebanken was een herinnering verbonden.
Maar daarom juist zag ik er tegen op, met ons heele troepje er heen te trekken. Ofschoon geen slechter vader dan de meesten, hoewel doordrongen van de waarheid dat de toekomst onzer kinderen nooit beter verzekerd is, dan wanneer hun idealen in onze herinneringen wortelen, was mij dit toch te kras.
Mijn jongens zouden, al klouterend, hun buis scheuren in boomen, wier schors onze namen droeg. In het loofdak, waardoor eens voor ons de zilveren stralen der kuische maan kwamen nederdalen, zouden zij vogelnestjes uithalen. Ze zouden vermoedelijk zich niet ontzien, tante's bok aan dezelfde bank te binden, waarop hunne moeder

{==101==} {>>pagina-aanduiding<<}
en ik indertijd gedweept hadden. Zij zouden geen oogenblik aarzelen een hinkebaan te maken van het pad, waarlangs ik zoo dikwijls haar was komen verrassen, als zij met tante in 't priëeltje zat. En dát kon ik niet verdragen.
Doch - 't was nu beslist. Tante had zóo sterk aangedrongen, dat we wel moesten gaan.
Wat ik voor den fatalen dag onzer afreis niet gepreekt heb! Wat ik mijzelven niet veracht heb, om mijn eigen kleingeestigheid, bekrompenheid en muggezifterij!
Ieder van de kinderen kreeg afzonderlijk honderd voorschriften, en te zamen kregen zij er vervolgens nog duizend andere bij.
De oudste ontving een soort van geestelijk notitieboekje, met verzoek op elke bladzijde te willen noteeren dat hij toch vooral beleefd moest zijn, dat hij toch, bij al wat heilig was, niet verzuimen mocht elken morgen behoorlijk zijn gezicht en zijn handen te wasschen... en wat daar verder te observeeren valt voor een jongen die te oud en, naar men verwacht en hoopt, te wijs is om bij alles te worden nagegaan; van wien men mag vertrouwen dat hij wel weet hoe 't behoort. - Thuis, waar wij hem direct onder onze oogen hadden, vertrouwden wij dat wel is waar niet, maar.... we gingen nu uit logeeren.
Na den oudsten kwam natuurlijk de tweede aan de beurt. Beloofde numero twee nu bepaald en stellig aan papa en mama, dat hij nooit uit den tuin bij tante zou komen, zonder zijn voeten te vegen? Numero twee wist wel, dat dit verzuim een dagelijksche grief voor zijn lieve moeder was, en numero twee wou toch zeker niet graag, dat tante hem op een mooien dag door den knecht de

{==102==} {>>pagina-aanduiding<<}
deur liet uitzetten, in plaats van hem op den ezel of in het bokkenwagentje te laten rijden?
Zou numero drie zich vast wat willen oefenen in de kunst om te eten zonder morsen en zonder haar handjes te gebruiken? Numero drie was de lieveling van die goede tante, waar we nu naar toe gingen. Ze herinnerde zich waarschijnlijk wel, dat tante met Sinterklaas zoo'n mooie pop gestuurd had? Nu, dat was in de stellige verwachting geschied, dat numero drie aan ons verzoek gevolg zou geven. Of moesten we haar alleen bij de meid thuis laten?....
Op deze en soortgelijke manier ging 't wekenlang, door alle sleutels en tonen heen. Dat het beeld van tante daarbij veranderde in 't portret van een strenge schoolmaitres of van een knorrige kindermeid -, 't was onze schuld niet.
Voeg bij dit alles de honderd en duizend bemoeiingen, die meer direct ten laste van de huismoeder komen. 't Is waar, tante had geschreven dat wij alles bij haar zouden vinden, dat we niets, niemendal, behoefden mee te brengen -, maar wat is niets voor een personeel van zeven, acht leden?
Niets is een groote koffer met nachtgoed, die met alle kracht en geweld in het slot moet gedrukt worden.
Niets is een sluitmand met zondagsche manteltjes en hoedjes, met de hoop daarnevens dat papa voor deze enkele maal eens zal permitteeren, dat de kinderen met hun daagsche plunje op reis gaan.
Niets is de combinatie van een hoedendoos met een kruis en een houten kist met een deksel, waarin zooveel stuks van dit en zooveel stuks van dat gepakt wordt om.... ééns in de week te gebruiken.

{==103==} {>>pagina-aanduiding<<}

En voorts is niets... alles wat gij er bij wilt voegen, waaronder een enkel stuk speelgoed dat met de jongste elken avond naar bed gaat en dat ze niet zou kunnen missen zonder zich een ongeluk te schreeuwen. Ten slotte een reeks van die dingen in een huishouden, waarvan niemand weet waarvoor ze dienen, alhoewel ze een zee van verwarring en een dwarrelwind van onaangenaamheden veroorzaken als ze weg zijn.
Persoonlijk voelde ik, toen de dag van vertrek eindelijk aanbrak, dat niets ook beteekent een stel lepels en vorken van klein formaat; want die werden, als bijzonder kostbaar en onmisbaar, in den zak van mijn demi-saison gestopt.

Ik bespaar u de bijzonderheden der reis. Ik vat den draad weer op bij 't moment toen wij tante met de drie meiden en den tuinman op de stoep zagen staan, om eigenhandig het portier van 't rijtuig open te maken en ons te verzekeren dat zij verrukt was ons eindelijk eens bij zich te ontvangen. Als wij nu maar in het oog wilden houden dat we bij een ongehuwde dame gelogeerd waren en alles wilden nemen zooals wij 't vonden, dan zou 't perfect gaan.
De eerste drie dagen ging 't ook perfect, ten minste oppervlakkig, of door den bril van tante's welwillendheid bekeken. De jongens waren tamelijk bedaard. Zij hadden nog de handen vol met zich te orienteeren. Hun kennismaking met den kleinen assistent van den tuinbaas en het knechtje van den koetsier, die later in innige vriendschap

{==104==} {>>pagina-aanduiding<<}
overging, was nog in de eerste periode. Ik kon mijn leger nog met de oogen regeeren.
Er zouden wel andere dagen komen.
Ook moet ik eerlijk bekennen dat ik zelf meer dan iemand bijbracht tot de verandering. Dat perfecte beviel mij, van nabij bekeken, niet recht. Niet alleen omdat ik 't niet gewoon was, maar omdat ik wel begreep hoe 't gepaard ging met zeker fatsoenlijk geweldplegen aan de natuur mijner kinderen.
Terwijl ik den eenen teugel dus stevig aanhaalde, liet ik den anderen een beetje los. Tante mocht niet onder den indruk geraken, dat onze jongens papkinderen, zoogenaamde ‘zoete jongens’ waren!
Nu, gij weet hoe spoedig de kinderen die weifelende staatkunde op haar rechte waarde schatten. Ik behoefde maar even te laten merken dat ik 't niet aldus bedoeld had.... en het hek was van den dam.
Daar stoven ze heen en pleegden in éen dag meer boevenstukken, dan ik in mijn angstige droomen voor een heele week berekend had. Ze werden recht dapper bijgestaan door hun zooeven genoemde nieuwe vrindjes, die al sinds lang hadden uitgezien naar een gelegenheid om zich over hun vroegtijdige dienstbaarheid te wreken.
Den eersten dag, evenwel, ging ook dat nog perfect. Tante zei er niets van, toen zij een van de mooiste perzikken in den moestuin half afgegeten op den grond vond. Ik meen mij zelfs te herinneren dat zij verzekerde, die perzik rechtstreeks en zeer bepaald voor den roover bestemd te hebben. En de tuinman, een held in 't geduld en een heilige in zachtmoedigheid, zooals mij later nog duidelijker geworden is, volgde de voetstappen zijner mees-
{==105==} {>>pagina-aanduiding<<}
teresse. Toen ik hem vroeg of hij geen last van mijn jongens had, antwoordde hij dat kinderen 't aardigst en prettigst waren.... als ze dwars over de bedden liepen, of ten minste iets dergelijks, want hij was juist bezig de sporen van de hakken mijner zonen uit een pas bezaaid rabat te harken. Met onovertroffen kieschheid verhaalde hij mij bij die gelegenheid, dat hij zelf een zoon had die indertijd een jaar of wat naar de Oost geweest was (als koloniaal weet u, meneer!) maar zoo prachtig terechtgekomen dat hij nu ook tuinbaas ergens in de buurt was, net als hij. ‘Als er maar een goeden aard in zit, weet u, en als ze maar in tijds gesnoeid worden’, zei de man.
Ook de meiden (want ik wil hier eerlijk ieder zijn deel geven), ook de meiden gedroegen zich als engelen. Onze kleinsten hingen ze aan, alsof zij haar jarenlang hadden gekend. Mijn vrouw was niet uitgepraat over de zorg, waarmee de meiden haar alles uit de hand trachtten te nemen. Er was er een, die niet naar bed kon gaan zonder de volle verzekerdheid, dat al onze kinderen sliepen en in geen zeven uur wakker konden worden. Er was een andere, die in een brandende hitte van zeventig, tachtig graden geen grooter zaligheid kende, dan het dikste onzer kleinen op haar rug te nemen en daarmee uren en uren den tuin rond te draven.
Mijn vrouw zei, dat het meer dan bewonderenswaardig was; dat zij zoo iets bij dienstboden, die niet gewoon waren met kinderen om te gaan, voor onmogelijk zou hebben gehouden. Ze had het ook aan tante gezegd. Ze drukte mij ernstig op het hart, mij deze feiten wel te herinneren als straks de tijd van scheiden en fooien geven kwam. Als zulke daden van zelfopofferende

{==106==} {>>pagina-aanduiding<<}
liefde onbeloond bleven of te karig gewaardeerd werden, dan kon de wereld haar muts wel gooien naar deugd en adeldom van ziel.
Doch - ook aan 't geduld van zulke engelen komt een eind en al kan men dat niet uit hare daden merken, wij kunnen 't dan toch lezen in haar oog.
Wees er zeker van dat die ure der kwijning gekomen is, als zij nog wel vliegen maar niet met de vleugels klepperen; als zij op de manier van een ooievaar het zeilen door de lucht verkiezen boven het steil opwaarts vliegen, de zon in het aangezicht - - - -.
Evenwel, dit alles was niets bij het lijden mijner vrouw, die zon en aarde brutaalweg tot getuige nam, dat zij zich amuseerde. De offers die zij aan tante's vriendelijkheid en gastvrijheid moest brengen, waren grooter en kostbaarder dan de hecatomben der Grieken. Waarom? Wijl de godin die ze ontving er niets van merkte, haar neus afkeerde van den liefelijken reuk.
Voor dag en dauw stond mijn goede vrouw op om de een of andere kleine herstelling te doen, die de leemten in het kostuum van een onzer kinderen buiten tante's aandacht moest brengen.
Met allerlei listen en lagen wist zij zich, 's avonds eer wij naar bed gingen, meester te maken van den sleutel der kast waar de suiker bewaard werd, om nu en dan midden in den nacht op te staan en de trap af te sluipen, ten einde tante niet wakker te maken en toch onze jongste den mond te kunnen stoppen.
Om te zorgen dat er niemand ontbrak, als de bel voor het ontbijt luidde, liep zij voor dag en dauw de onderscheiden logeerkamers af en trachtte alle humeuren in een

{==107==} {>>pagina-aanduiding<<}
goede plooi te strijken. Dan hield zij kleine oefeningetjes, die in volkomen harmonie waren met de preekjes, welke wij vroeger tehuis gehouden hadden.
Voeg nog daarbij de kwellingen overdag, de zorg die haar het hart toeneep over de kleine, die heel alleen boven in huis te slapen gelegd was, gedurende den tijd door tante uitgekozen voor een wandelingetje in den tuin, of voor een rijtoertje in den omtrek.
't Is waar, de meiden zouden er op letten, en gij hoordet hoe gunstig mijn vrouw over de meiden dacht, maar vertrouwt eene moeder een andere vrouw ooit geheel?
Tante bemerkte daarvan bepaald niets. In haar oog had mijne vrouw nu eens recht vacantie. Zij gunde haar die zoo graag. 't Was het hoofddoel van de invitatie geweest. Ha! zij wist wel wat een huismoeder toekomt!....

Acht dagen waren pas verstreken of ik had de volle overtuiging dat iedereen mijne jongens haatte en een hekel aan mijn aardige meisjes had, ofschoon er uiterlijk niets veranderd was, ofschoon tante alles wat er, tegen de orde en gewoonte, plaats greep goedhartig bleef verontschuldigen. ‘'t Waren jongens en men moest de jeugd wat toegeven.’
Doch ondertusschen kreeg de kleine assistent van den tuinman de aanzegging, dat de juffrouw volstrekt niet goedkeurde dat hij zijn werk liet liggen om de jongeheeren te helpen knippen zetten, of met hen de kippen over de sloot te jagen. Ook werd den staljongen minzaam beduid,

{==108==} {>>pagina-aanduiding<<}
dat hij gedaan zou krijgen als hij nog eenmaal buiten zijn territorium gezien werd.
Ik vernam dit niet direct, maar uit de tweede hand.

Nog acht dagen later en alleen de dringende beden mijner vrouw waren in staat mij terug te houden van de gulhartige belijdenis aan tante, dat hare gastvrijheid voor haar zelf en ons een marteling begon te worden.
Ik begon mijzelf te verachten. Onder allerlei voorwendsels duwde ik de bedienden mijner tante van tijd tot tijd een gulden of een rijksdaalder in de hand. Ten einde den storm, dien ik onvermijdelijk achtte, te bezweren, sloop ik als een rijksveldwachter of koddebeier mijn eigen jongens achterna, of hield den tuinbaas aan de praat als ik kon vermoeden dat ze hier of daar een nieuw guitenstuk uithaalden. Eens zelfs is het gebeurd, dat ik eigenhandig aan het werk ging om de sporen hunner verwoestingen uit te wisschen; ja, toen de ezel door de schuld van numero twee aan den loop en zoek was, ben ik als wijlen de knecht van Sauls vader een halven dag à la recherche geweest, in doodsangst dat tante 't zou te weten komen.
Ik merkte met ontzetting op, dat de kinderen stuk voor stuk de voorgehouden lessen totaal kwijt raakten; dat alle verkeerde gewoonten en hebbelijkheden hun duivelsche tongetjes staken door de mazen van het net, dat wij er tijdelijk over heen geworpen hadden. En ik had geen oogenblik tijd om te repeteeren. Altijd was òf tante er bij, òf waren de jongens mij te vlug af. Onfeilbaar kwam ook,

{==109==} {>>pagina-aanduiding<<}
nevens de neiging tot strenger tucht, de gedachte bij mij op, dat de kinderen voor hun pleizier buiten waren, dat er in elk geval minder gelegen was aan tante's bloemperken dan aan hun levenslust; dat het voor 't vervolg van hun carrière niet zoozeer de vraag was of zij een koppigen ezel ten allen tijde en onder alle omstandigheden onder teugel en zweep konden houden, dan wel of ze hem weer in hun macht wisten te krijgen als ze hem kwijt waren.
Bij slot van rekening was ik 't meest verstoord op tante, die net zoo lang had aangehouden tot wij niet meer weigeren konden; op mijne vrouw die niets in aanmerking genomen had dan den wensch van de kinderen; op mijzelven, ja, 't meest op mijzelven, omdat ik toegegeven had -, ik, die wijzer had moeten zijn.....

De Hemel zij gedankt, eindelijk kwam de laatste dag, nadat ik nog menigen bangen doorleefd had..... en, o wonder boven wonder! ieder had zijn rol tot het laatst toe trouw gespeeld.
Als wij dien datum niet in het oog hadden gehouden, dan hadden wij allen 't, geloof ik, moeten opgeven. En zoo kwam dan weer 't moment dat tante op de stoep stond, omringd van haar staf, en wij in haar rijtuig zaten, doch nu om naar het naaste station gebracht te worden.
En weder glimlachten wij allen vriendelijk. En weder verzekerde tante, dat het haar grootste vreugde was geweest ons genoegen te kunnen doen. En weder beantwoordden

{==110==} {>>pagina-aanduiding<<}
wij haar vriendelijke woorden met even vriendelijke verzekeringen.
Nu, wij konden dat in gemoede doen. Onze hoogachting voor haar en haar personeel was toegenomen en werkelijk, onze dankbaarheid kende geen grenzen.
Maar.... tante sprak niet van een herhaling. En ons zwijgen, toen de jongens met de hoeden zwaaiden en riepen dat zij het volgende jaar stellig terugkwamen, had precies dezelfde beteekenis.
Ook meende ik, bij het uitdeelen van de fooien, op de aangezichten te lezen dat elke fooi te klein was in verhouding tot den last dien men van ons gehad had -; ik kan mij vergissen, maar ik meende 't.

‘Tante is toch wezenlijk een engel,’ zei mijn vrouw, toen we weer rustig en wel in ons eigen huis zaten.
‘Ja, lieve!’ antwoordde ik, en dat was zoo heel dom niet geantwoord -, ‘maar van de vroegste tijden af heeft men er zich wel een feest van gemaakt, engelen te herbergen -, doch, geloof mij, 't is indiscreet met zoo'n gezin als 't onze bij een engel te gaan logeeren - - zelfs bij een engel - - -.






{==111==} {>>pagina-aanduiding<<}

Katholicisme en protestantisme in de zestiende eeuw.

Te zeggen dat de wereld ronddraait en dat dus op een gegeven oogenblik dezelfde verschijnselen moeten terugkomen -, is geen bijzonder gelukkige aardigheid. Wat meer zegt: 't is een onwaarheid. Dezelfde verschijnselen komen nimmer terug. Gelijk de tijden veranderen, de ouden wisten het reeds, zoo veranderen ook menschen en dingen met hen. Zoo er iets niet nieuw is onder de zon, 't is juist dit gestadig vernieuwd worden. Indien het anders ware, waartoe zouden wij ons best doen om ons geslacht een schrede verder te brengen? De vooruitgang zou een hersenschim zijn.
Een groot voordeel, in 't verloop der jaren verkregen, is zonder twijfel de omstandigheid dat wij menig feit, 'twelk vroeger aller hartstochten gaande maakte doch later om des vredeswil stelselmatig verzwegen werd, met volle vrijmoedigheid durven bespreken. Zoo onze dagen lof verdienen, dan zeker ook om den breeden grondslag van hun

{==112==} {>>pagina-aanduiding<<}
critiek. Die critiek dwingt ons tot ernst en brengt de feiten telkens weer in nieuw licht onder onze aandacht. Van het stelsel 'twelk den vrede onder de burgers van denzelfden staat poogde te handhaven door nooit een feit bij zijn naam te noemen, hebben wij genoeg. Geheele geslachten aanschouwden de waarheid niet, omdat ze haar niet in 't aangezicht durfden kijken. 't Was of de wereld bewogen werd door de wijzers en niet door de raderen van het uurwerk, of vrede ooit de vrucht van complimenten en niet van den moed en de volharding in 't open veld kon zijn.
Ik zal hierover niet breeder uitweiden. Liever breng ik mijn hulde aan 't beginsel eener ridderlijke openbaarheid door zelf te doen, wat ik als een gezegend verschijnsel prijs. Ik wil de Maria Stuart van Schiller en de Maria Stuart der historie ter sprake brengen, de weemoedige figuur der Schotsche koningin in het licht van haren tijd plaatsen, den strijd tusschen het Katholicisme en het eigenaardige Calvinisme van de Hooglanden in herinnering brengen. Wie meenen mocht dat dit onderwerp ontijdig is, houde mij de opmerking ten goede, dat hij zelf buiten zijn tijd, buiten de beweging van vandaag en morgen staat.
Beginnen wij met een kort overzicht van Schillers tragedie.

Schiller leidt ons kort voor Maria's terechtstelling haren kerker binnen. 't Was in den aanvang van het jaar 1587. Reeds den 18den Februari valt de gordijn.
Sinds 1568 was Maria de gevangene van haar doodvijandin Elisabeth, bij wie zij bescherming had gezocht tegen haar eigen onderdanen en die haar ook werkelijk een toe-
{==113==} {>>pagina-aanduiding<<}
vluchtsoord had bereid tegen den storm, door de lichtzinnige zelf opgeroepen. Dat toevluchtsoord was het kasteel Tutbury waar de koningin van Schotland onder bewaring werd gesteld van George Talbot, graaf van Shrewsbury.
Daar was haar toestand in den aanvang draaglijk. Doch de pogingen, door Maria's aanhangers in het werk gesteld om haar te bevrijden, de toenemende belangstelling van de katholieken, van Spanje en, zoo niet van hare bloedverwanten dan toch, van het volk in Frankrijk, maakten haar gevangenschap gaandeweg drukkender. In den laatsten tijd van haar vreugdeloos leven werd zij om verhoord (dat is, naar de uitvinding van het monster Hendrik VIII, door een bill of attainder gevonnisd) te worden, naar Fotheringhay overgebracht.
Zeven-en-veertig commissarissen; pairs, leden van den geheimen raad en opperrechters; werden benoemd om haar te vonnissen, die in de actestukken met minachting genoemd wordt de commonly called queen of Scotland.
Voorzeker, een zeer tragische figuur is die koninginne, door hare nicht Elisabeth verraden, door veile rechters gevonnisd, ver van de vrienden in Frankrijk, ver van het volk dat haar eens trouw gezworen had, in stilte ter dood gebracht.
Bij haar dood ging er dan ook een kreet van afschuw en verontwaardiging in Europa op. Elisabeth vreesde de verantwoordelijkheid te dragen van den moord, dien zij zelve had bevolen. De katholieken in Engeland verzonken in sombere wanhoop en het nageslacht schiep een auréole om het hoofd der ongelukkige.
Zij had door hare schoonheid weleer het hof van Catharina De Medicis in vervoering gebracht. De ruwe Schotsche edelen hadden haar onvergelijkelijke bevalligheid niet

{==114==} {>>pagina-aanduiding<<}
zonder aandoening bewonderd. Menige lans was om harentwil gebroken, menige misdaad om haar gepleegd. Zelfs in de dagen toen hare trekken verouderd waren en haar tint verbleekt was door allerlei verdriet, scheen nog de roep, die van haar schoonheid uitging, genoegzaam om jonge edelen tot de wanhopigste pogingen voor hare bevrijding op te wekken.
Schoonheid en ongeluk! Wat was er meer noodig om onder de handen van een genie als Schiller een meesterstuk te doen ontstaan!
Met tact brengt Schiller de toeschouwers reeds aanstonds op de hoogte van Maria's toestand.
Kennedy, haar trouwe voedster, is bij het eerste tooneel in twist met ridder Pawlet, den slotvoogd van Fotheringhay. Deze wil de laatste sieradiën der koningin, en haar geheimste papieren, wegnemen; waartegen Kennedy zich verzet.
De ridderlijke, calvinistische figuur van Pawlet komt onmiddellijk in het volle daglicht. Hij, die later eer en geweten verdedigen zal tegen zijn eigen gebiedster, heeft geen genade, alleen recht, en het onverbiddelijke recht van Calvijn waaraan Michel Servet werd opgeofferd, voor de katholieke (ach, zoo lichtzinnige!) ten beste. Hij is eerlijk en trouw, maar gestreng, en blijft dit tot den dood der vrouw, die in zijn oog een overspelige is, en moordenares.
Als hij uit een verborgen lade een koninklijken diadeem te voorschijn haalt, zegt hij:
Solang sie noch besitzt, kann sie noch schaden


Denn Alles wird Gewehr in ihrer Hand.
En als Kennedy hem tracht te verbidden; als ze smeekt dat

{==115==} {>>pagina-aanduiding<<}
hij niet de laatste en eenige bloem die nog voor de ongelukkige bloeit zal wegnemen, luidt het antwoord:
Es liegt in guter Hand. Gewissenhaft


Wird es zu seiner Zeit zuruckgegeben.
Gewissenhaft! Dat is het bijvoeglijk naamwoord van 't Calvinisme in Elisabeths tijd. Gewissenhaft tot in de misdaad toe -, tot in zijn noodlottige gestrengheid, als van den God der vergelding en der wrake.
‘Met tin wordt onze tafel bediend; de muren van onzen kerker zijn kaal, de teere voeten der koningin rusten op den naakten grond,’ klaagt Kennedy. En Pawlet antwoordt, als later een soldaat van Cromwell zou geantwoord hebben:
So speiste sie zu Sterlijn ihren Gatten


Da sie aus Gold mit ihrem Buhlen trank;
terwijl op de klacht: An Büchern fehlt's, den Geist zu unterhalten,’ zijn vertroosting klinkt:
Die Bibel liess man ihr, das Herz zu bessern,
en iets later:
Ein üppig lastervolles Leben buszt sich


In Mangel und Erniedrigung allein.
Opmerkelijk is vooral de wijze waarop Pawlet de meening van het geheele Engelsche volk omtrent Maria uitspreekt:
Sie kam ins Land als eine Mörderin,


Verjagt von ihrem Volk, des Throns entsetzt


Den sie mit schwerer Grauelthat geschändet.

{==116==} {>>pagina-aanduiding<<}

Verschworen kam sie gegen Englands Gluck,


Der spanischen Maria blut'ge Zeiten


Zuruck zu bringen, Engeland katholisch


Zu machen.
Wij schrijven 1587 en reeds hoort gij 't no popery!, Engelands leus en voor elk, die een meer dan oppervlakkigen blik in zijne geschiedenis heeft geslagen, de doorgaande sleutel tot Engelands politiek.
Nog krachtiger (en kan het krachtiger?) wordt dit uitgedrukt in Pawlets woord als Maria, gesluierd en met een crucifix in de hand, binnentreedt:
Den Christus in der Hand,


Die Hoffart und die Weltlust in dem Herzen.
Gij bemerkt, Maria Stuart is hier niet de boetvaardige, in wie onhandige geschiedvorschers zelfs Darnley's moord hebben vergoelijkt. Schiller stelt haar u voor als beladen met den vloek van geheel een volk en, 't is duidelijk genoeg, hij deelt in dat oordeel.
Kennedy zelfs heeft geen enkele verontschuldiging op Pawlets verwijten. Al wat zij doet is mededoogen voor haar meesteresse vragen. ‘Seid gütig Sir!’ bidt zij als Pawlet den diadeem wegneemt. ‘Die Jammervolle erfreut der Anblick alter Herrlichkeit.’
Ist das ein Schicksal für die Weicherzogne,


Die in der Wiege Konigin schon war...


Es sei genug, dasz man die Macht ihr nahm


Musz man die armen Flitter ihr miszgonnen?
En als zij in verontwaardiging eindelijk met warmte het ver-
{==117==} {>>pagina-aanduiding<<}
leden verdedigt, is 't enkel vloek over Engelands trouweloosheid en bestrijding van Elisabeths recht om Maria te vonnissen wat van hare lippen vloeit, terwijl zij het oordeel over 't zondige leven aan God overlaat.
Wenn ihre zarte Jugend sich verging,


Mag sie's mit Gott abthun und ihrem Herzen,


In England ist kein Richter über sie.
Schiller erkent dus volmondig Maria's schuld.
Reeds in het tweede tooneel evenwel treedt deze schuldige als een boetvaardige op, als een heilige door boete en berouw.
Zij bestraft Kennedy's toorn en wrevel over de nieuwe gewelddadigheid en zegt: ‘Die Flitter machen die Königin nicht aus’ -. Zij bidt haren bewaker deemoedig dat hij een brief van hare hand aan Elisabeth doe toekomen. Zij wenscht hare vijandin te spreken, een beroep te doen op haar vrouwelijk gevoel. Zij verzoekt om een priester en om een notaris, want zij gevoelt dat haar einde nadert en wil zich voorbereiden tot den dood.
Oogenschijnlijk is deze schildering van Maria's gemoedstoestand valsch. Men vraagt hoe deze aan Kennedy onbekend kon zijn, indien zij de vrucht was van lange beproeving en bitter lijden? Zooals Kennedy haar ons schetst is Maria het lichtzinnige kind dat in de ure des doods nog speelt met goud en diamanten, en hier spreekt de reeds gelouterde en geoefende, de fiere koningin, die zich gebogen heeft voor God: ‘Die Flitter machen die Königin nicht aus.’
Zij, die Schiller hier veroordeelen, dwalen echter zeer. De Maria Stuart der tragedie staat hier dichter bij de

{==118==} {>>pagina-aanduiding<<}
historische dan men denkt. Beide teekeningen zijn waar. Plotselinge overgangen waren bij Maria zeer gewoon; en om haar tweeslachtig, wuft karakter te doen begrijpen, zooals dit in 't vervolg van Schillers treurspel zich vertoont, koninklijk en laag, groot en kruipend, moest de dichter ons reeds in den aanvang de beide neigingen van haar hart vertoonen.
Pawlet zou haar volkomen juist geteekend hebben als hij bij 't binnentreden had gezegd:
Den Christus und die Weltlust in dem Herzen.
Maria's onderworpenheid is daarom niet geveinsd, maar de koningin is martelares uit noodzakelijkheid en niet uit neiging of geloofskracht. Tot het laatste oogenblik voedt zij de hoop op bevrijding, en zij comploteert tot den einde.
In Mortimer, Pawlets neef, vindt zij onverwacht een beschermer. Hij, de agent van Maria's oom, den kardinaal van Lotharingen, heeft in Frankrijk van Maria's jeugd en schoonheid gehoord, is in Rome door den glans van de R.C. kerk bekoord geworden en heeft gezworen het slachtoffer van Protestantschen haat, dat door zijn oom met Calvinistische trouw bewaakt wordt, te redden.
Maria zendt hem met haar portret tot Leicester en de woeste jongeling zweert opnieuw haar te zullen bevrijden. Al zijn Babington en zijne vrienden met den dood gestraft, ter wille van Schotlands koningin, al leeft nog de herinnering van het jaar '72 toen de hertog van Norfolk om harentwil het leven verloor -, Mortimer zal haar redden... maar om haar te bezitten. Mortimer betwist haar aan Leicester; ja, hij zal desnoods over Elisabeths lijk den weg der vrijheid voor Maria zoeken. Hij zal met zijn zwaard

{==119==} {>>pagina-aanduiding<<}
om haar bezit de geheele wereld tarten, want Mortimer heeft haar lief. Terwijl de Katholieken in Maria hun hoofd vereerden, Norfolk bezweken was omdat hij mededoogen voor haar koesterde, Babington zich half door godsdienstige, half door patriottische dweperij had laten meeslepen, heeft Mortimer die vrouw hartstochtelijk lief. Zijne berekeningen zijn niet als die van Leicester op eigenbelang gebouwd; hij zal Maria bevrijden of... sterven; ja, hij acht zich reeds meer dan beloond als hij de sidderende in zijne armen drukken en met de overspanning van een' teugelloozen hartstocht omvatten mag.
Deze trek is zeker de schoonste uit de geheele tragedie. Maria siddert voor Mortimers liefde, zij is bevreesd voor den woesteling; ‘O, muss ich Hülfe rufen gegen den Mann der mein Erretter - -,’ roept zij uit en zij, de koningin, moet het aanhooren, dat de ellendeling haar antwoordt:
Du bist nicht gefühllos;


Nicht kalter Strenge klagt die Welt dich an;


Dich kann die heisze Liebesbitte rühren,


Du hast den Sänger Rizzio beglückt,


Und jener Bothwell durfte dich entführen.


.... Er war nur dein Tyrann!


Du zittertest vor ihm, da du ihn liebtest!


Wenn nur der Schrecken dich gewinnen kann,


Beim Gott der Holle!....


Erzittern sollst du auch vor mir!
en bevend roept de weerlooze:
O Hanna, rette mich aus seinen Handen!


Hier ist Gewalt, und drinnen ist der Mord.

{==120==} {>>pagina-aanduiding<<}

Kunt gij u stouter, ontroerender consequentie van de wet der vergelding denken!
Maria, tot wie Pawlet zeer naar waarheid gezegd heeft:
Sehr oft, Mylady, habt ihr euer Schicksal


Und eure Ehre Männern anvertraut,


Die eurer Achtung minder würdig waren,
draagt hier de zwaarste straf harer lichtzinnigheid in de ondervinding dat brutale hartstocht over hare eer durft beschikken. Als een onwillig geprostitueerde staat daar de koninginne vóór ons, die in vroeger jaren onder bescherming van titel en rang zichzelve had geprostitueerd.
Zij, die weleer zich gaf, wordt nu schaamteloos genomen....
Ich erkenn' ihn.


Es ist der blut'ge Schatten Konig Darnley's


Der zurnend aus dem Gruftgewolbe steigt


Und er wird nimmer Friede mit mir machen


Bis meines Unglücks Masz erfüllet ist.
Door deze gedachte wordt de geheele tragedie gedragen. Als de aanslag van Mortimer en zijne medestanders op Elisabeth is mislukt, als Mortimer zich zelf heeft gedood, nadert Maria's droeve historie haar einde. In een der gewelven van Fotheringhay, onder den kerker van Maria, wordt haar schavot opgericht. De koningin van Schotland zal sterven door beulshanden.
In het aangezicht van den dood vertoont zich Maria's zielegrootheid in al haar kracht. Naar de opvatting van Schiller moet de dood haar zonden boeten. Zij belijdt die zonden; kalm bereidt zij zich voor op de laatste ure;

{==121==} {>>pagina-aanduiding<<}
zij zegt met engelachtige zelfbeheersching haar getrouwe dienaren vaarwel, zij is rustig, welgemoed.... geheel eene koningin.... maar op het laatst, als zij haren kerker zal verlaten om het schoone hoofd op 't blok te leggen, keert al de wuftheid, al de wereldsgezindheid van haar arme hart terug. Zij ziet Leicester, aan wien de jaloersche Elisabeth de taak heeft opgedragen om met Burleigh Maria den dood aan te kondigen, en spreekt hem zacht aldus toe:
Ja, Lester, und nicht blosz


Die Freiheit wollt' ich eurer Hand verdanken.


Ihr solltet mir die Freiheit theuer machen.


An eurer Hand, begluckt durch eure Liebe,


Wollt' ich des neuen Lebens mich erfreun.
Een Duitsch letterkundige keurt dezen trek uit Schillers treurspel ten hoogste af. Hij tracht dien echter te verontschuldigen door de opmerking dat Schiller Leicester noodig had om dezen, verpletterd door Maria's woorden die hem als een eerlooze en een lafhartige brandmerkten, in het 10de tooneel van de 5de acte, op eigenaardige wijze verslag te laten geven van het vreeselijk drama dat onder zijne voeten was afgespeeld.
Mij dunkt, er is voor deze fout in ons treurspel, voor die woorden van aardsche liefde in den mond eener stervende die hare rekening met de aarde en hare misleidingen reeds had opgemaakt, wel een andere verklaring te vinden.
Ik erken, het is een fout, maar een fout, die de kracht van het genie misschien nog beter in het licht stelt, dan de onberispelijke gang van het geheel.

{==122==} {>>pagina-aanduiding<<}

De wrekende Nemesis zweeft tot de laatste oogenblikken boven Fotheringhay. Maria moet hare zonden boeten tot in het laatste woord. Zij heeft haar leven lang den hartstocht gediend, door overspelige liefde geheerscht en dikwerf gezegevierd. Welnu, die hartstocht drijft haar voort, verstoort haar gebed, haren vrede, de vorstelijke grootheid van ziel waardoor zij sterven zou als een martelares. In haar laatste woord openbaart zich haar geheimste gedachte; in Leicester lijdt hare liefde de nederlaag; in zijn lafhartigheid spreekt haar onmacht; en Elisabeths diplomatiek heeft in hem Maria's onweerstaanbare schoonheid overwonnen.
Hoe kon Schiller beter, majestueuser, de ware zonde, het ware karakter, den waren aard van Maria's schuld voor ons blootleggen? Hier is niet het rijke, weelderige koloriet van het Zuiden, niet de wellust en de zelfverloochening, zooals gij ze aantreft in de Romantiek die beide, deugd en ondeugd, voltooid voor onze oogen stelt; hier is de paradox van Shakspeare's genie, de stoutmoedige anthithese van het nevelig Noorden met zijn fantastische beelden en gebroken schaduwen -; wat meer zegt, hier is de paradox van het raadselachtige en toch zoo groote menschenhart.

De gruweldaad is volbracht. De hand der menschen heeft het oordeel Gods voltrokken. Elisabeth heeft als een werktuig van de gerechtigheid des almachtigen gediend. Darnley's dood is gewroken in den moord aan zijne gade.
Om een volmaakte tragedie te leveren moest Schiller bij deze eenzijdige beschouwing der gebeurtenissen blijven

{==123==} {>>pagina-aanduiding<<}
staan. Aan den hoogsten eisch der tragedie is voldaan en religieus is de bloedige ontknooping voltooid. Noem de hoogere macht, die de daden des menschen bestuurt, zooals gij wilt; geen kunstgewrocht bij Heiden, Christen of Jood is ooit volmaakt geweest indien de knoopen van het raadselachtige leven des menschen niet werden ontward door een onzichtbare, immer rechtvaardige hand.
Het boek Job is een kunstjuweel van het eerste water, omdat Satan als een dienaar Gods den vromen man in het land van Uz beproeft; en ook in Goethes Faust zweeft eene hoogere wereld boven de eindige... in ihrem Wahn.
Laat ons tevens erkennen -, de leer van den vrijen wil heeft ons het hoogste kunstproduct, het drama, bedorven. Vandaar dat 't in de middeleeuwen heeft gekwijnd. Vandaar dat 't in het Protestantisme, 't welk de leer van den vrijen wil ter zijde stelde, weer is herleefd. Vandaar dat de groote tragedisten van Frankrijk hunne helden en intrigues hebben gezocht in Griekenland en Rome, onder den invloed eener fatalistische wereldbeschouwing. Schiller stond wel is waar in te nauwe betrekking tot de romantiek, was een te hartstochtelijk vereerder van de heilige menschen van vroeger tijd, te veel idealist, om zich altijd te durven wagen in die uiterste consequentiën van dat gereformeerd realisme 't welk in Elisabeth van Engeland, in Cranmer en den kanselier Cromwell zijn toppunt bereikte; maar toch zagen wij dat hij den aanleg voor zoodanige opvatting der dingen niet geheel en al miste, dat zijne Maria Stuart ook om deze eigenschap den naam van een meesterstuk verdient. Dit neemt niet weg, dat er op zijn werk enkele zeer gegronde aanmerkingen kunnen gemaakt worden.
Zoo is het bij voorbeeld zeker dat Schiller meer dan noodig

{==124==} {>>pagina-aanduiding<<}
van de historie is afgeweken, te willekeurig gefantaseerd heeft. Om Maria Stuart in het licht te plaatsen, zijn Elisabeth en Leicester in één opzicht te zwart gekleurd. De eerste is een alledaagsche jaloersche vrouw, de tweede een zeer gewoon intriguant.
Maar daardoor zijn de ware motieven van Elisabeths handelwijze, de eigenlijke roerselen van hare politiek, te weinig op den voorgrond getreden; daardoor zijn de werkelijke hoofdpersonen van Maria's droevige historie niet ten tooneele verschenen en de deugden en zonden, die Schiller ons schetst, zijn van veel minder gehalte dan die waarvan de historie spreekt.
De Maria Stuart van Schiller is een meesterstuk - maar 't kon nog geheel iets anders zijn dan het is.
De werkelijkheid is dramatischer geweest dan het drama.
Wilt gij bewijs? Laat ons, met de jongste documenten in handen, een blik slaan op Maria's historie. Gij zult zien, dat er vrij wat meer op den voorgrond zal treden dan een twist tusschen twee jaloersche vrouwen.

Op den 13den Aug. 1548 klieft een klein eskader de Noordzee en nadert de kust van Frankrijk. Het voert de dochter van Jacob V van Schotland naar het weelderige en wellustige hof van Frans I en Catharina De Medicis. Het voert haar in de armen van den dauphin, haar en haar koninkrijk; haar en hare rechten op den Engelschen troon.
Aan het hof van Catharina De Medicis wordt Maria opgevoed in al de weelde van Italië. Muziek en dans, Italiaansch, Latijn, zelfs de prosodie worden haar onderwezen, en ras schittert zij door geest en schoonheid beide. Dertien of

{==125==} {>>pagina-aanduiding<<}
veertien jaar oud, verdedigt ze, volgens Brantôme, in het openbaar een Latijnsche thesis, bewerende dat dit voor eene vrouw niet onbetamelijk was.
Daarbij stegen hare ijdelheid en hooghartigheid met den dag. Men zegt dat zij hare schoonmoeder soms verweet, dat deze slechts een dochter van Florentijnsche kooplieden was; ja, toen zij het wapen van Engeland had aangenomen en Elisabeths afgezant haar het stuitende hiervan voor zijne meesteres onder 't oog bracht, zond zij hem met scheldwoorden weg.
Met Frans II gehuwd, wordt zij in 1559 koningin van Frankrijk. Doch reeds in 1560 sterft Frans.
Karel I volgt zijn broeder op onder de voogdijschap van zijne moeder, en Maria heeft van de dochter der Medicis niets dan haat te wachten. Zij heeft nog een koninkrijk om te regeeren. Zij is nog koninginne, rechtens en door geboorte; zij zal gaan om haar eigen rijk te besturen. Zij gaat -, maar niet zonder doel en plan.
Zij, een dochter van moederszij uit het huis der Guises, zij, de nicht van den kardinaal van Lotharingen, zal de democratie en het protestantisme gaan uitroeien. Daarbij bracht zij weelderige zeden naar de Schotsche valleien, zeden zoo lichtvaardig en zoo argeloos, dat het eerlijke Noordsche hart zijne koningin als een Armida begroette.
Maria was Katholiek, Italiaansche, in geloof en in levensbeschouwing. Zij was wellustig, maar met de bevalligheid der bayadère, met de waardigheid der dames d'honneur aan Catharina's hof....
En Schotland was protestantsch, meer nog democratisch dan religieus. Schotland had zijne vrijheid, zijne ruwheid, zijne reusachtige zonden en deugden lief.

{==126==} {>>pagina-aanduiding<<}

Als een uitheemsch gewas werd Maria onder dat ruwe volk, in die gure luchtstreek, verplant; aan den oever der wilde zee die om de Schetlandsche eilanden en de Hybriden loeit.
Wat kan daar haar lot zijn? wat anders dan haat die zich wreekt op een aristocratische minachting van de zijde der koningin?
Maria was katholiek, en doortrokken van de pretensiën van het despotisme.
Schotland was protestantsch en democratisch in merg en been.
Katholiek en Protestant! Ik heb herinnerd, hoe men vroeger beducht was die tegenstelling, een zeer teedere snaar, aan te raken. En toch staat zwijgen hier gelijk met 't prijsgeven van de waarheid. Wie kan de fransche revolutie behandelen en zwijgen van de aristocratie en de proletariërs? wie de staathuishoudkunde doceeren en geen woord reppen van armoede en rijkdom? wie de quaestie der doodstraf te berde brengen, en daarbij kerkers en schavotten voorbijgaan?
Ook kan de vermelding van 't Katholicisme en Protestantisme der 16de eeuw thans geen redelijk wezen ergeren. Geen Katholiek durft in ernst den Bartholomeüsnacht nog verdedigen, geen Protestant gevoelt langer onverdeelde sympathie voor de Puriteinen.
Maria was katholiek. Schotland was protestantsch. Uit dit oogpunt moeten wij 't conflict tusschen de dochter der Guises en de ruwe zonen van het noorden beschouwen. Alleen als een strijd op leven en dood tusschen den democratischen, critischen, philosophischen geest die in de 16de eeuw als een stormwind uit het Noorden woei, en den

{==127==} {>>pagina-aanduiding<<}
geest der gehoorzaamheid, der berusting, der contemplatie en der poëzie, heeft Maria's regeering over Schotland gewicht. Het was een strijd die geheel Europa te wapen riep - en Schotland was een verloren post. Maria, die ver van maagschap en vriend in 't vijandelijke land de veroverde sterkte der kerk moest verdedigen, werd het eerste slachtoffer van godsdiensthaat en kerkgeloof - want, ik herhaal 't, Schotland was het land waar 't protestantisme zich vertoonde in al zijn ruwe Herkulische kracht, waar de dweepzucht des geloofs in den naam der ordonnantiën Gods alle ordonnantiën verbrak, waar de bijgeloovige verbeelding der bergbewoners met de veeten van den landadel gelijken tred hield. En op dien post werd een jonge, levenslustige vrouw geplaatst. Met haar fraai Latijn, haar zoetvloeiende Italiaansche minnezangen, haar bevalligheid die tot weelderig zingenot lokte, met haar luchthartigheid, die niemand kwaad zou doen dan wie haar genot verstoorde -, met dat alles moest zij, eene Sappho in al de beteekenis van dien naam, de harten winnen van hare ruwe onderdanen in het Noorden. Zou het gaan?...
Uit één enkelen kent gij die allen!
De type van dat protestantisme, van die democratie, is John Knox.
John Knox, de Schotsche hervormer!
Daar rijst voor onzen geest het beeld van een lang, mager, forschgespierd, beenig man, somber als de nevel, zwijgend, geheimzinnig als het graf, maar sprekend, wanneer hij spreekt, als de donder, als de uitbarsting van den vuurspuwenden berg waarin het lang kookte en brandde; een realist, zooals onze tijd ze niet meer oplevert, voor

{==128==} {>>pagina-aanduiding<<}
wien het leven niets was dan de voorbereiding ten oordeel.
Daar staat hij voor ons als een profeet, als de heraut eener nieuwe wereld, gestreng omdat God gestreng is en wijl zijn hart behagen vindt in verschrikkingen. In den kring van zoo onbuigzame lieden wordt het protestantisme koud als de poolstreek, koud als de ijzeren consequentie, koud zelfs als het scepticisme -, maar toch, het werd door hen nameloos groot.
't Zijn enkel reuzen die daar onze kusten naderen. Een vuur brandt op de plecht hunner schepen, de zeekoningen staan zelf aan het roer en sturen de kiel door de branding heen. Voor hen wijken de rotsen en laten de golven een spoor. Op hunne stem nadert de oever en splijt het strand tot een veilige haven. Hunne zeilen zijn geweven uit de draden van den nevel en hun wimpel werd gedoopt in de stralen van 't noorderlicht.
Een huivering bevangt ons, een rilling vaart ons door de leden; en toch moet gij ze zien, toch boeit hun stoute vaart uw oog -, al moest gij 't ook voor eeuwig sluiten wanneer de vlammende wimpel u heeft verblind.
Maria Stuart kromp ineen toen zij dien geest van Ossian en Fingal zag naderen. Zij kon haar afschuw niet verbergen, toen hare Schotten de zwaarden opstaken ten teeken van trouw aan hunne koningin. De scherpe kant scheen tegen haar zelve gekeerd en de knie werd niet, als in het Zuiden, gebogen.
Is het wonder dat zij bezweek van angst en vreeze toen die reus van het Noorden haar, het zwakke kind, in zijne armen nam? Hij wilde haar redden, haar beschermen tegen haar eigen zonden, aan hare ziel het leven schenken, ook

{==129==} {>>pagina-aanduiding<<}
ondanks haar eigen hart - hij had haar trouw gezworen en zou geen verrader worden -; maar zij bezweek voor dien killen adem zijner liefde; de luchtstroom die de bergroos verfrischt, de dauw die aan het heideplantje nieuw leven geeft, was doodend voor haar.
‘Knox, le Mirabeau de la réforme religieuse en Ecosse’, zegt een fransch schrijver, ‘véritable révolutionnaire, plus farouche que Calvin, plus indomptable que Luther, d'une éloquence dure et écrasante, d'une perséverance que rien n'étonna jamais, se mit à luter pour le Nord et le Calvinisme, contre le Catholicisme et les Guises.’
Reeds in 1548 vinden wij Knox in strijd met de regentes, de eerste der Guises die Schotlands bodem betreden had. Hij heeft zich met eenige hoofden der Calvinistische partij in het kasteel van St. André opgesloten. Een fransche vloot belegert hem daar. Hoort, hoe zijne stem, krachtiger dan het kanon der vijanden, zijn eigen aanhangers en soldaten in de ooren klinkt:
‘Gij hebt geroofd, in wellust u gebaad, gij zijt losbandig geweest en hebt God gelasterd. Gij hebt het land geplunderd en uitgemoord. Ik zeg u het naderend oordeel Gods aan, van den Heilige en Rechtvaardige; een harde gevangenis en onbeschrijfelijke ellende wachten u.’
En als de soldaten hem uitjouwen en bespotten, als zij op de wallen, in het gezicht der fransche vloot, drinken en zingen en roepen dat Hendrik VIII hen wel zal komen verlossen -, dan gaat de onverbiddelijke moralist, sterk in zijn geloof aan de Souvereiniteit zijns Gods, dus voort: ‘Neen, neen, Hendrik zal u niet komen verlossen, want uwe zonden

{==130==} {>>pagina-aanduiding<<}
hebben uw oordeel doen uitspreken. Uwe muren zullen in puin vallen - en gij zult gekromd worden in de boeien van den galeislaaf.’
Deze profetie wordt vervuld en terwijl de fransche admiraal Villeguignon met zijn klein eskader de haven van Brest binnenloopt en geheel Frankrijk de vijfjarige koningin van Schotland als de gade van den dauphin begroet, wordt ook John Knox, de koning van het nieuwe Schotland, aan de bank der galeislaven vastgesmeed. In 1550 is Knox echter weer ontsnapt en spoort hij in Engeland Cranmer aan om het Calvinisme met alle kracht te verbreiden. Na eenige maanden bij Calvijn, zijn vriend en geestverwant, te hebben doorgebracht, keert hij in 1555 naar Schotland terug om er werkzaam te zijn met vernieuwde woede. Een Protestantsche opstand verwelkomt den ouden aanvoerder.
‘Mijne oogen hebben het aanschouwd’, schrijft Knox zelf in zijne gedenkschriften, ‘dat het beeld van Dagon (het crucifix) verbrijzeld werd op de steenen. - Ik heb de priesters en monniken hals over kop zien vluchten; herderstaf, myter, miskleed, alles verscheurd en verbrijzeld op den grond....’ En zijn hart heeft zich verblijd bij dien beeldenstorm tot uitroeiing van den Antichrist.
Tegen dezen puritein zal na eenige jaren Maria Stuart optreden, en in haar vorstelijken hoogmoed is zij niet minder heftig dan hij. ‘Mijne onderdanen in Schotland gedragen zich onbehoorlijk’, zegt zij, nog in Frankrijk zijnde, tot den afgezant van Elisabeth; ‘zij noemen mij hunne koningin en bejegenen mij niet als zoodanig. Ik zal aan mijne Schotten hun plicht leeren.’ En onderwijl klinkt in het land, dat zij zal tuchtigen, bij den dood van haar gemaal Frans II, de stem van Knox:

{==131==} {>>pagina-aanduiding<<}

‘Deze koning, die onlangs gestorven is, was in de mis toen God hem toesprak door de kracht zijner hand; deze koning, wiens oor gesloten was voor het woord des Heeren, hij stierf op 't oogenblik toen hij zich gereed maakte om onschuldig bloed te vergieten. Hij stierf, en al zijn glorie gaat voorbij en zijn boos harte verstuift als asch.’
Het zal een strijd op leven en dood zijn, als die twee elkander ontmoeten!
Had de tengere koningin een voorgevoel van de verschrikkingen die haar wachtten, toen zij naar haar koninkrijk toog met tranen in 't oog? Brantôme beschrijft ons den weemoed, die haar vervulde toen zij Frankrijk vaarwel zei. Wij hooren de 18jarige weduwe haar: adieu France! adieu France! duizendmaal herhalen, terwijl de kust van het tweede vaderland uit hare oogen wijkt. En toch ging zij niet met vrees, maar met den moed eener geloofsgetuige. De katholieke gevoelde zich sterk. Zij kende de hardnekkigheid van het Schotsche protestantisme nog niet.
Zij ontbiedt John Knox, toen 63 jaar oud, gehard door den tegenspoed en gespierd door het twistgesprek. Zij beproeft met echt zuidelijke pedanterie den ketter te bekeeren. Die samenkomsten van Maria en Knox zijn allermerkwaardigst. 't Is het protestantisme in zijne rijpheid, zijne rustigheid en ruwe kracht; 't is het katholicisme in zijne schoonheid en bevalligheid, maar vreemdeling in de rhetoriek en polemiek, niet te huis in de abstractie der redeneering.
‘Uw boek tegen the regiment of women is een gevaarlijk boek,’ zegt Maria. ‘Het roept onze onderdanen te wapen tegen ons die koninginnen zijn. Gij hebt verkeerd gehandeld en tegen het gebod des Evangelies, 'twelk ge-
{==132==} {>>pagina-aanduiding<<}
hoorzaamheid en welwillendheid leert. Wees daarom in het vervolg toegevender jegens andersdenkenden.’
‘Mevrouw!’ is het antwoord van den Calvinist, ‘indien de vernietiging der afgoderij en de handhaving van Gods woord aanmoediging tot rebellie is, dan ben ik schuldig. Maar indien - en dit is mijne meening -, indien de kennis van God en de beoefening van het Evangelie de onderdanen brengen moeten tot een gehoorzaamheid aan hunne koningen die uit den grond des harten komt, wie zal mij dan kunnen laken? Mijn boek spreekt slechts mijn bepaalde meening uit; het doet geen beroep op de gewetens en bevat geen gebiedende beginselen. Wat mij betreft, zoolang de handen uwer majesteit rein zijn van het bloed der heiligen, zal ik vreedzaam leven onder uw bestuur; maar in zake van godsdienst gaat de gehoorzaamheid aan God die aan onze koningen te boven. Indien ten tijde der apostelen alle menschen gedwongen waren geworden dezelfde godsdienst te belijden, wat zou er van het Christendom geworden zijn?’
‘De apostelen boden geen wederstand,’ zeide Maria.
‘Niet gehoorzamen is weerstand bieden,’ klonk het antwoord.
‘Maar zij boden geen weerstand met het zwaard.’
‘Omdat zij niet konden,’ zegt de onverbiddelijke.
‘Dus meent gij dat de onderdanen hunne vorsten mogen weerstaan?’ roept Maria in hevigen toorn uit.
‘Ongetwijfeld, indien de koningen de grenzen hunner bevoegdheid overschrijden. Al wat de wet van ons eischt, is den koning te eeren als een vader; maar als onze vader krankzinnig wordt, dan sluiten wij hem op; als de koning de kinderen Gods om hals wil brengen, dan nemen wij hem zijn zwaard af, dan binden wij hem de handen en werpen hem

{==133==} {>>pagina-aanduiding<<}
in den kerker tot zijn gezond verstand is teruggekeerd. Dat is niet ongehoorzaam zijn, dat is Gode gehoorzamen.’
Maria stond verpletterd. Zulk een taal sprak men niet aan het hof van Catharina.
‘Ik zie wel,’ sprak zij eindelijk na lang zwijgen, ‘mijne onderdanen zullen u en niet mij gehoorzamen. Zij zullen doen wat gij beveelt en niet wat ik besloten heb. En ik, ik zal moeten doen wat mijne onderdanen mij voorschrijven, niet hun bevelen wat zij doen moeten.’
‘Daarvoor behoede ons God!’ antwoordde Knox, ‘ik verlang alleen dat vorsten en onderdanen te zamen gehoorzamen aan God. Volgens zijn woord zijn de koningen de vaders en verzorgers, de vorstinnen de moeders zijner kerk.’
‘Gij hebt gelijk,’ zegt Maria, ‘maar uwe kerk is niet die van welke ik de moeder zijn wil. Ik zal de Roomsche kerk, de eenige ware, verdedigen.’
Nu barst de toorn van Knox los. ‘Mevrouw,’ roept hij uit - en wij zien 't hoe hij de beenige armen naar haar uitstrekt, als de gier om te verslinden en de priester om te vervloeken -, ‘Uw wil is krankzinnigheid. De Roomsche hoer is gevallen, vernederd en geschandvlekt.’
‘Mijn overtuiging zegt mij 't tegendeel.’
‘Uw overtuiging dwaalt!’
Sedert is de oorlog tusschen Knox en Maria onvermijdelijk en, helaas, de bevallige controversiste, die in haren geloofsijver gedroomd had met zachtheid of geweld haar koninkrijk terug te brengen aan de voeten van den Paus, deed maar al te veel om den haat harer onderdanen zich op den hals te halen; reeds haar eerste regeeringsdaden waren fouten. Zij schonk haar vol vertrouwen aan Murray, haar bastaardbroeder, die zijn volk beter kende,

{==134==} {>>pagina-aanduiding<<}
den geest des tijds beter begreep dan zij en een beter gebruik van dat overwicht maken zou dan Maria begeeren kon. In elke samenzwering tegen haar belang heeft Murray heimelijk de hand. Met Elisabeth werkt hij mede om onder de banier van het Schotsche protestantisme Maria ten val te brengen.
En Elisabeth, hare nicht, de eenige die haar op Schotlands troon kon handhaven, in wier armen zij eenmaal zou vluchten (wanneer 't, helaas, te laat was,) om de diplomatiek van Burleigh en de jaloezie van Engelands koningin te bezweren - Maria had haar reeds van zich vervreemd, toen zij nog in Frankrijk was.
In Maria's oog was de dochter van Anna Boleyn - ontvangen terwijl Catharina, Hendriks eerste vrouw, nog niet wettig van hem gescheiden was - eene bastaard. In haar oog was, na den dood van Eduard VI en Maria de Katholieke, niemand dan zij, de kleindochter van Margaretha, de dochter van Hendrik VII, tot den troon van Engeland gerechtigd. Zij en haar gemaal, Frankrijks koning, hadden dan ook, gelijk wij reeds vernamen, stoutmoedig het wapen van Engeland bij de Fransche leliën gevoegd en daardoor de koningin niet alleen, maar geheel de Engelsche natie beleedigd.
Doch wat meer zegt, Maria had de vrouwelijke ijdelheid harer nicht gegriefd. En zoomin als Catharina de Medicis 't aan de schoondochter vergeven kon dat zij haar een koopmansdochter genoemd had, zoomin vergaf Elisabeth aan Maria deze misdaad. De maagdelijke koningin was niet schoon, niet bevallig, en zou 't moeten aanzien dat de schoonheid van hare nicht op 45jarigen leeftijd nog de harten in beroering bracht! Dat liet Maria haar al te wreed gevoelen.

{==135==} {>>pagina-aanduiding<<}

Niet schoon, niet bevallig te zijn en 't zich te hooren verwijten door een schoone en bevallige, 't heeft zeker meer moordaanslagen doen smeden dan zelfs de heerschzucht en politiek op haar geweten hebben. Schiller heeft dat diep gevoeld en schoon ontwikkeld.
Om zich te wreken èn op Elisabeth èn op de gravin van Shrewsbury, die beide hare lichtzinnigheid hadden gelaakt, schrijft Maria aan de eerste (in een brief die op het Britsche museum bewaard en door Hume, Carte en andere historieschrijvers als echt erkend wordt) hoe gezegde gravin tot haar, Maria, over Elisabeth gesproken heeft. Deze brief is geschreven met verfijnde kwaadaardigheid, met duivelschen tact om het vrouwelijk hart te grieven.
Aan Elisabeth daarentegen schrijft zij in het belang van deze, als eene vriendin en zuster, hoe de gravin haar heeft verteld van de nachtelijke samenkomsten van Engelands koningin, van hare schandelijke onkuischheid en geheime wellusten; hoe zij haar verder heeft gezegd dat Elisabeth's afkeer van het huwelijk alleen voortkwam uit de vrees dat zij haar vrijheid zou verliezen ten opzichte van telkens nieuwe liefdesbetrekkingen.
Geen enkele misdaad, waartoe de vrouw schaamteloos vervallen kan, wordt Elisabeth daarbij gespaard. En onderwijl wordt haar het tafereel harer steeds verminderende, dagelijks minder frissche schoonheid voorgehouden. De gravin heeft Maria verteld hoe Elisabeth zichzelve vaak vergeet in haren toorn, hoe zij een van hare bedienden den vinger gebroken heeft, hoe de hovelingen haar uitlachen en hare kamerjuffers achter haren rug spotten met de coquette vorstin. En dit alles schrijft Maria terwijl zij, aan haar bed gekluisterd, slechts met moeite heeft kunnen schrijven,

{==136==} {>>pagina-aanduiding<<}
zich heeft vermand... om Elisabeth, naar zij schrijft, genoegen te geven.
Waarlijk, wij zien de roekelooze dus lachend haar eigen graf delven.
Inmiddels vervreemdt zij meer en meer hare Schotsche onderdanen van zich.
Ongekende weelde, fransche zeden, hooghartige minachting van de Schotsche barbaren, banen den weg voor opstand tegen de Koningin.
‘Preek niet langer tegen mij,’ zegt Maria tot Knox, ‘kom liever mijzelve vertellen waarover gij ontevreden zijt!’
‘Mevrouw!’ is het antwoord, ‘ik heb reeds zoovaak gewacht in uwe voorvertrekken, wanneer mijn ambt en plicht mij elders riepen. Uwe majesteit houde het mij ten goede dat ik u verlaat voor mijne boeken.’
Maria keerde hem den rug toe. Knox glimlachte. ‘Hij is niet bang,’ zeiden de edelen die deze scène hadden bijgewoond.
‘Mijne Heeren!’ sprak de stoutmoedige hervormer, ‘ik heb zoo menigmaal mannen in hun toorn onder de oogen gezien. Waarom zou het oog van een bevallige vrouw mij schrik aanjagen?’
Allermerkwaardigst is het John Knox aan te treffen in de antichambre van Maria. Tot de schoone en lichtzinnige hofdames klinkt het: ‘Ah, mijne schoone dames! gij leidt wel een aangenaam en genoeglijk leven. Als dit maar eeuwig kon duren, als wij maar met purper en paarlen ten hemel gingen. Maar die kwaadaardige, booze dood staat op u te wachten, en zal u tegen wil en dank grijpen; en die blanke zachte huid zullen de wormen eten -, en die

{==137==} {>>pagina-aanduiding<<}
arme kleine ziel, die beeft van angst, hoe zal zij al die paarlen en dat goud, die kanten en sieraden met zich kunnen nemen!’
Tegen dat onwrikbare, koude protestantisme was al de warmte van het zuiden niet bestand. Maria en de hofdames stonden verbijsterd. De schok was al te hard, de waarschuwing al te ruw. Arme Koningin, die met een zucht de golfjes zaagt heenvloeien naar de kusten van uw geliefd Frankrijk!... Maar waarom ook niet een oogenblik geluisterd naar de stemmen des tijds, de voorteekenen van den naderenden storm?
In schijn reikt zij Knox haar kleine tengere hand, maar wijl er verraad is in haar boezem zal hij die hand verbrijzelen. Zij wil hare protestantsche onderdanen voor zich winnen, zij bedwingt den geloofsijver der katholieken, maar terwijl zij verdraagzaamheid in de leer aanprijst en verdedigt, kwetst zij de zeden. En het protestantisme is nooit toegevend of verdraagzaam geweest in de moraal.
Darnley Hendrik Stuart, bevallig, jong, slank, blond, een kind onder die mannen uit het noorden, gekomen van Engelands bodem, bekoort haar en, ondanks de woede van Knox en de zijnen, huwt zij, nog in rouwgewaad over Frans II, na een menigte van ergerlijke gedragingen, den zwakken, overmoedigen jongeling.
Hiermede was het katholicisme op den troon geplaatst. Terwijl Darnley zich aan allerlei uitspattingen overgeeft, de bedienden van Graaf Lennox, zijn vader, openlijk naar de mis gaan, werpt Maria zich geheel en al in de armen der katholieke partij. Weldra hebben Mingo, een kamerdienaar, en Rizzio, een muzikant, de macht in handen.
Rizzio, van wiens nauwere betrekking tot Maria geen

{==138==} {>>pagina-aanduiding<<}
bewijs voorhanden is, Rizzio is haar secretaris, haar eerste minister. Darnley baadt zich in den overvloed en raast en woedt in zijn paleis als een parvenu.
Van nu aan wordt de geschiedenis van Maria's regeering een historie van hofkabaal en partijlist. De camarilla beheerscht het land -, en Knox beheerscht ongemerkt de camarilla, Knox, wiens correspondentie geheel Europa omvatte, die zijne zendelingen door geheel het noorden uitzond en overal den oorlog aan Rome prediken deed. Knox, ‘die, fierder dan de schotsche baronnen, populairder was dan de burgerij en slechts één doel, het calvinisme, voor oogen had; zonder mededoogen voor de vrouwen, zonder genade voor den adel, vrij van zelfzucht, ijdelheid, laaghartigheid, egoïsme of dubbelzinnigheid; maar hard en onwrikbaar.’
Men weet de ijdelheid, de jaloezie van den jongen Darnley te vleien, hem wijs te maken dat Rizzio voor hem gevaarlijk is, dat Maria hem verwaarloost. En Darnley werpt zich in de armen der protestantsche partij.
Bij dat alles speelde ook Elisabeth haar rol. Maria heeft Murray ten lande uitgedreven. Rizzio is, zooals Von Raumer bewezen heeft, een werktuig van Alva en Catharina de Medicis. Welnu, Elisabeth zal Murray herstellen, Darnley laten regeeren onder zijn toezicht, en in Maria het katholicisme van Schotland den genadeslag toebrengen.
Men raadpleegt Knox en zijn bondgenoot Craigh over het geoorloofde van moord in dit geval; en de beide hervormers bezegelen, naar velen willen, het plan om Rizzio uit den weg te ruimen.
Den 6den Maart 1565 omringen honderd-vijftig man het paleis van Holyrood en sluiten alle toegangen af. Morton,

{==139==} {>>pagina-aanduiding<<}
Ruthwen, Douglas, Ballentyne, Carr van Faudonside, zoo vele namen die in deze merkwaardige tragedie (gelijk Knox haar in zijne gedenkschriften noemt) meermalen voorkomen -, ze dringen de zaal binnen waar Maria, toen in de zevende maand harer zwangerschap, met Rizzio en een paar heeren en dames van haar gevolg aan het souper zit.
Daar wordt Rizzio in de tegenwoordigheid van Darnley, die even te voren was binnengekomen, vermoord, terwijl hij zich in de breede plooien van Maria's kleed verbergt.
Maria staat een oogenblik verstomd, doch spoedig hervat zij zich. Ondanks haren toestand stijgt zij te paard, ontsnapt aan de saamgezworenen en vlucht naar Dunbar.
Daar verzamelt zij hare getrouwen, schenkt het leven aan den zoon die hare zaak verraden zal (aan dien Jacobus I, die Elisabeth's troon zou beklimmen al waren de treden met het bloed zijner moeder bespat) en tart al hare vijanden uit. Elisabeth ziet hare moeite verloren en werpt nu de schuld van Rizzio's moord op Darnley alleen. Zijne zonde is immers in elk geval een nieuwe vlek op Maria's naam.
Drie maanden lang kan Maria niet aan Darnley's schuld gelooven, en als Ruthwen haar eindelijk de onwedersprelijke bewijzen levert, kent hare droefheid geen maat. Zij veracht den jongen, dien zij een plaats had ingeruimd op haren troon; zij veracht zelfs zijne lafhartigheid, het verraad dat hij aan de partij die hem gediend heeft pleegde, zijn vrees voor hare wraak, nog meer dan de misdaad zelve, en nu, op hare beurt, comploteert zij met de moordenaars van Rizzio.
Bothwell, haar veldheer, treedt ten tooneele. Zijn ruwe,

{==140==} {>>pagina-aanduiding<<}
herculische figuur ontvlamt Maria's verbeelding; juist nu, nu zij walgt van de zoetsappigheid van het kind, dat zij haar man noemde. De omarming van den woesten krijgsman geeft haar nieuwe wilskracht en overmoed.
Zij trotseert Elisabeth, Murray, geheel haar volk, en werpt zich in een strijd die voor haar geen politieke beteekenis meer had, niets anders meer was dan de dolzinnige, koortsige overspanning van wanhoop en wraak.
De geschiedenis van Darnley's dood is bekend. Maria mocht jammeren bij den knal toen de Kirk in the field, waar Darnley ziek lag, of liever waarheen Maria hem had gelokt, in de lucht vloog -; geheel Schotland dreunde van den slag. En toen Bothwell, de moordenaar, openlijk door een jury werd vrijgesproken, veertien dagen na den moord reeds dagelijks in de nabijheid van Maria gezien werd, toen zij hem eindelijk hare hand reikte, aan hem wiens schuld boven alle bedenking verheven was, toen ging er een rauwe wraakkreet in geheel Schotland op en scheen de laatste dag gekomen. Knox vluchtte als een tweede Elia voor de Izébel van Holyrood, nadat zijn laatste woord van den kansel had weerklonken: Reveal and revenge!
Door Maria's huwelijk met Bothwell heeft haar macht de middaghoogte bereikt. Snel daalt nu de zon van haren voorspoed. Bothwell vervreemdde alras, evenals Darnley, zijne medestanders van zich. Hij ook was ruw en willekeurig, een dwingeland die zelfs Maria overheerschte.... Gij ziet, deze moord- en rooversgeschiedenis is van een buitengewone eentonigheid!
Weder is het Murray die 't complot aanstookt, en weder is hij 't, de beschermeling van Elisabeth, die het beste gedeelte van den roof zal wegdragen.

{==141==} {>>pagina-aanduiding<<}

Men besluit Bothwell en Maria in Edimburg te overvallen, maar de overweldiger is reeds gevlucht; eerst naar Borthwick, daarop naar Dunbar.
Een provisioneel bestuur verklaart hem voor een landverrader, schuldig aan Darnley's dood, die de koningin met geweld tot een huwelijk had gedwongen en zwanger ging van het plan om Darnley's zoon en erfgenaam eveneens te vermoorden.
Op de hoogten van Carbery, dicht bij Edimburg, stonden op den 15den Juni 1567 twee legers van des morgens vroeg tot 's avonds negen uren tegenover elkaar. 't Kwam niet tot een gevecht, maar tot een overeenkomst die Bothwell deed gaan werwaarts hij wilde en Maria onder bescherming en opzicht der saamgezworenen Edimburg liet binnentrekken; maar die haar den 30sten Juni dwong tot afstand van de regeering, terwijl zij de toekomst van haren zoon in de handen der Puriteinen stelde. John Knox had dezen triumf niet beleefd. De zoogenaamde volkspaus Le Croc had zijne plaats ingenomen.
Op dit tijdstip was Elisabeth werkzaam in Maria's belang. Zij, de Anglicaansche, dochter van den Engelschen paus Hendrik VIII, haatte het Puritanisme, gelijk haar vader Luther gehaat had, als de democratie die aan hare grenzen teugelloos woedde. Maar Burleigh, haar machtige minister, blies het vuur in Schotland aan.
Den 15den Augustus werd Murray (die in Frankrijk was en aan al deze gebeurtenissen geen deel scheen gehad te hebben) regent en spoedde hij zich naar Schotland. Daar beloofde hij, bij de aanvaarding van zijn ambt, de leer die Knox verkondigd had te zullen handhaven en die der Roomsche kerk uit te roeien. Hiermede was aan het werk der Puri-
{==142==} {>>pagina-aanduiding<<}
teinsche hervorming de kroon opgezet. Evenwel, er kwamen nog weer dagen van onrust. George Douglas, Murray's broeder, door Maria's schoonheid bekoord, hielp haar ontsnappen uit hare tijdelijke gevangenis te Lochlevin en bracht haar op 't kasteel van Hamilton.
Negen graven, negen bisschoppen en achttien baronnen snellen haar met hunne vasallen te hulp, en Maria herroept haren afstand.
Op den weg naar Dumbarton komt het weder tot een gevecht, doch George Douglas verraadt de partij zijner koningin. Maria moet vluchten, werpt zich in de armen van Elisabeth en verbeidt te Carlisle haar lot.

Wij hebben bij Schiller het eind gezien van de lange eentonige jaren die toen voor Maria volgden. Ik zal niet in herhaling komen. Elisabeth betoonde zich nimmer grootmoedig. Voortdurend hield zij hare nicht als een gevaarlijke mededingster naar den troon van Engeland, en naar den palm der schoonheid, in het oog. Eindelijk werd zij - door Burleigh, Leicester, Walsingham gedreven, en beheerscht door de politiek die haar meer en meer tot de vijandin van Spanje en de Ligue, tot het hoofd en de hoop der protestanten in Engeland en op het vasteland maakte -, eindelijk werd zij misdadig en beging een politieken misgreep door een politieken moord. Ik zeg: een politieken misgreep; want de katholieken herleefden, na korte bezwijming, door het medelijden en onderwoelden den bodem van haar rijk. De troon der Tudors en der Stuarts, die het katholicisme verraden hadden, wankelde. Gaandeweg wonnen diezelfde vernederden meer grond.
Zij beheerschten Karel I en II. Zij heroverden onder

{==143==} {>>pagina-aanduiding<<}
Jacobus II al het terrein, 'twelk zij onder Cromwell hadden verloren. Er moest voor Engeland een andere dag van wedergeboorte in het maatschappelijke komen, onder den grooten held van den constitutioneelen regeeringsvorm, Willem van Oranje, eer de rust verzekerd was. Voor de kerk van Engeland kwam die rust tot op heden nog niet.
Maria Stuart is niet uitsluitend gevallen door de intrigues van Elisabeth. De koningin heeft haar deel in het treurspel gehad, maar uitsluitend haar werk was 't niet.
John Knox en zijn onbuigzaam Protestantisme hebben de dochter der Guises in Schotland ten val gebracht, en in Maria de Katholieke Staatskerk.
Om Maria Stuart te begrijpen, is eene studie van haar karakter niet voldoende -, tenzij men daarbij ook leze in de ziel van haren tijd.
Het katholicisme, verspilde zijne poëzie in 't Noorden aan het reusachtige, ruwe, aesthetisch nog ongevormde protestantisme. Het meende over alle afvalligen te kunnen zegepralen door bevalligheid en schoonheid.
Het zag zijn werk in duigen vallen en bezweek zelf in den strijd.
De reus begreep het schoone kind niet. Ook in haar bevallige vormen zag hij niets dan zonden. Hij had geen oor voor haar zoetvloeiende liederen en hief zijn wilde krijgszangen aan. Hij lachte om haar vrees, toen hij zich oprichtte in zijn volle lengte. Hij schudde de blonde lokken en greep naar zijn knods en dreef ze voor zich heen, die hem wilden bekeeren. Want hij was een Nazireër, den Heer der Heirscharen gewijd, en meester in zijn eigen land.



{==144==} {>>pagina-aanduiding<<}

Mijn vriend Nimrod.

Er was geen jongen op de kostschool, die zich in zooveel populariteit mocht verheugen als Nimrod. Ze hielden allen van hem of waren één en al bewondering voor Nimrod, terwijl de ondermeesters hem kennelijk ontzagen. Hij stond eigenlijk tusschen deze autoriteiten van den tweeden rang en ons in. Monsieur, de man, die ons den kost gaf en de opperste directie voerde, scheen dit ook te begrijpen en werkte, wanneer hij iets van ons gedaan wilde hebben, op Nimrods eergevoel. Nimrod zou ons wel aan 't verstand willen brengen dat een kostschool met dertig à veertig kweekelingen, behalve de externes, een model van orde en regelmatigheid moest zijn. Op verre wandelingen, waarbij de scherpe blik der geleiders tekortschoot om afdwalingen en kattekwaad te voorkomen, zou Nimrod wel de goedheid willen hebben een oog in 't zeil te houden. Monsieur vorderde niet, dat Nimrod den baas over ons speelde, maar een kleine terechtwijzing, een enkel woord aan 't adres van de raddraaiers, kon wonderen doen. Ik weet niet zeker of Nimrod de bedoeling van

{==145==} {>>pagina-aanduiding<<}
Monsieur wel precies begreep, maar zeer stellig legde hij de vereerende opdracht op zijn manier uit, dat is, naar ons volkomen genoegen. Hij moedigde de raddraaiers aan, ja, stelde zich zonder gewetensbezwaar aan het hoofd der bende. Waar 't noodig was, hield hij de ondermeesters aan de praat, zoodat deze nog minder zagen dan Monsieur ondersteld had. Of hij trad voor een schuldige, die gesnapt werd, in de bres, zonder aanzien des persoons. Hij was onze volkstribuun. Zijn onschendbaarheid was de waarborg voor onze vrijheden. 't Kwam niet in ons op, dat ook zijn gezag in tyrannie zou kunnen ontaarden, of dat het voor 't minst even weinig vereerend was hem naar de oogen te kijken als de ondermeesters te vleien.
Ondermeesters zijn de natuurlijke vijanden van elken kostschooljongen of, als men wil, de kostschooljongen is de aangewezen tegenpartij van elken ondermeester. Zijn wachtwoord blijft steeds op verstoring van de orde en vermeerdering van het rantsoen gericht. Een ondermeester, die 't met de jongens houdt, geraakt in botsing met zijn chef. Stelt hij zich, omgekeerd, partij tegen de jongens, dan wordt hij, ten gevolge van een zeer verklaarbare reactie, door de kweekelingen van de baan gedrongen. Daarom gaat het leven van deze ongelukkigen gewoonlijk verloren in de ijdele poging om het onmogelijke mogelijk te maken, naar een middelterm tusschen plichtbesef en eigenbelang te zoeken. En daarvan maken de jongens gretig misbruik; cet âge est sans pitié! De reus is zooveel grooter dan de Lilliputters, over wie hij heerschen mag. Doch daarentegen zijn de Lilliputters legio en kan een mensch evengoed aan honderdduizend kleine wonden als aan een enkelen lanssteek bezwijken. Steekt de hand in den boezem, gij, die nu

{==146==} {>>pagina-aanduiding<<}
waarschijnlijk reeds lang deftige huisvaders zijt en het hoofd schudt over de onbeschaamdheden uwer knapen, en zegt mij eerlijk hoeveel ondermeesters gij hebt helpen vermoorden,... ten minste als gij op een kostschool zijt geweest.

Nimrod werkte niet veel. Hij deed hoogstens het noodige, om niet door al zijn kameraden overvleugeld te worden. Hij had zich wel met wat beters te bemoeien dan met de data der geschiedenis of de regelen der taal. Hij was op zijn plaats als 't op vechten en hardloopen en klimmen aankwam. Hij had spieren als een stier en legde een bewonderingswaardige virtuositeit aan den dag bij alle spelen in de open lucht. Hij was een Willem Tell in 't boogschieten. Hij kon verder gooien dan een van ons, zelfs verder dan de ondermeesters die in onze oogen toch volwassen mannen waren. Als er een vogelnest in den een of anderen boom zat, wist Nimrod ons te vertellen hoeveel jongen er in lagen, want hij was er bijgeklommen. Ook twijfelde niemand onzer wie de eerste rijpe moerbeien geproefd had, toen Monsieur zich beklaagde, dat hij er zijn vrouw niet mee kon verrassen. Voorts was Nimrod de aangewezen kampioen voor de eer onzer school tegenover de jongens van het Weeshuis, met wie wij sinds menschenheugenis in oorlog gewikkeld waren. Er waren jongens bij om ontzag voor te hebben, maar Nimrod kende geen groot of klein en sloeg er op los dat 't een aard had.
Gelijk alle kostschooljongens hadden ook wij onze amourettes en vond de jaloerschheid een ruim veld in ons midden. Alleen Nimrod was boven concurrentie verheven. Zijn manieren ten opzichte van jonge dames waren

{==147==} {>>pagina-aanduiding<<}
ruw, doch ze wekten juist daardoor onze bewondering en hielden ons op een afstand. Als wij verliefde versjes maakten, trok Nimrod den neus op en zei dat de meisjes zooveel moois niet verdienden. ‘Wanneer een jongen zich maar hield alsof zij hem onverschillig waren, dan liepen de meisjes hem vanzelf na.’ En wezenlijk, 't was zoo. Nimrod kon op het jaarlijksche bal, door Monsieur aan de bloem van het stadje aangeboden, aan elken vinger eene danseuse krijgen. De bevoorrechte stelde er dan blijkbaar een eer in, den wildeman getemd of maar voor een oogenblik bekoord te hebben. Ze maakte zich zoo licht ze kon, als zij in zijn arm rondzweefde. Ze had de vriendelijkste glimlachjes voor hem over. ‘Ba!’ zei Nimrod, zoodra hij de schoone weer naar haar plaats gebracht had, ‘ze laat zich slepen als een kolenschip. En heb je wel opgemerkt hoe coquet ze is?’
Nimrod maakte zich van zijn toekomst heel andere illusies dan wij. Als de schooltijd voorbij was ging hij jagen of visschen. Verder zou hij 't nooit brengen. Aan een betrekking in de maatschappij dacht hij niet. Zijn vader had geld genoeg. De wereld zou er niets aan verliezen als hij ergens in een achterhoek zijn liefhebberijen bleef koesteren. Hij zou ons en niemand ter wereld in den weg zitten. Zijn ambitie verlangde niets hoogers dan een vergeten burger te zijn. Voor de zelfverloochening, die zich uitte in behartiging van het algemeen belang, had hij hoegenaamd geen sympathie. Trouwen zou hij ook nooit. Bleek zijn vaderlijk erfdeel later onvoldoende om hem te voeden, dan ging hij naar de prairiën van Amerika om buffels te schieten of naar Algiers op de leeuwenjacht. Een zoogenoemd geregelde werkkring was hem een doorn in het

{==148==} {>>pagina-aanduiding<<}
oog. 't Eenige wat zou kunnen gebeuren, was, dat bij nog eenmaal solliciteerde om een postje als commissaris van politie. Een dief te vangen moest even vermakelijk zijn als een wild beest te schieten. Aan den lessenaar te zitten of op een preekstoel te staan, was daarentegen goed voor oude wijven. Wij, die dweepten met allerlei plannen om rijk te worden en invloed uit te oefenen, mochten voor zijn part onzen gang gaan. 't Was kruit verschieten en, wel bekeken niets dan luiheid en pedanterie.
Als Nimrod zoo doorsloeg, dan lachten wij doch bewonderden hem des te meer. Want onder ons was er niet éen, die bij elke gelegenheid tot zelfverloochening zoo zeer zich zelf vergat als juist hij. Niet alleen dat geen ander zooveel verdroeg van de zwakken en zoo moedig optrad tegen de sterkeren als Nimrod; maar zelfs in zijn ruw en onbesuisd verzet tegen de orde van de school was iets edels. Nimrod was revolutionnair, maar hij hield op met revolutie maken zoodra de tegenpartij er onder leed. Eens, toen hij gezworen had een nieuwen ondermeester binnen veertien dagen het leven zoo te vergallen dat hij de school verlaten zou, kwam hem toevallig ter oore dat de stumpert een oude moeder had die hij van zijn schraal inkomen onderhield. Onmiddellijk keerde het blaadje om en werd Nimrod de beschermer van den armen drommel. Desgelijks, zoodra hij bemerkte dat onze luidruchtigheid of losbandigheid den goeden naam der inrichting dreigde aan te tasten. Nog zie ik hoe hij eens, bij zoo'n gelegenheid, onverwachts op een van de tafels sprong en ons meedeelde, dat de eerste de beste, die binnen acht dagen de orde verstoorde, er op kon rekenen dat hij, Nimrod, hém persoonlijk zou afranselen. De weesjongens hadden pleizier in onze

{==149==} {>>pagina-aanduiding<<}
bandeloosheid en een paar oude juffrouwen praatten er over op alle theevisites en noemden 't een schande, dat onze Monsieur ons zoo slecht onder den duim had. Dat ging niet. Hij, Nimrod, kon niet velen dat een ander zich met onze zaken bemoeide. Ergo wisten wij hoe hij 't bedoelde en waarschuwde hij ieder, die lust voelde om zijn bevel te overtreden, voor de gevolgen.

Daar ik persoonlijk meer dan de anderen met Nimrod bevriend was, had ik ook meer gelegenheid om zijn voortreffelijk hart onder de ruwe oppervlakte te ontdekken. Doch 't was niet gemakkelijk hem over zijn eigen belang aan de praat te krijgen. Meer dan het reeds medegedeelde omtrent zijne plannen voor de toekomst kwam er maar zelden uit. Doch toevallig brak op zekeren dag het ijs op een punt waar 't niet weer toeging, en sinds dat oogenblik waren wij boezemvrienden.
't Was op een Woensdagmiddag. Door een zeer bijzondere vergunning waren wij beiden ditmaal vrijgesteld van de verplichting om met de andere jongens, onder het oog van een der ondermeesters te gaan wandelen, mits wij maar zorgden op den bepaalden tijd weer thuis te wezen. Welk een genot en welk een verzoeking! Natuurlijk zwierven we door velden en wegen of zochten nog liever het ongebaande, de copie der wildernis met haar verrassingen en bezwaren. Nimrod was in zijn element. Hij had mij plechtig doen beloven dat ik mij door niets ter wereld van een afgesproken richting zou laten afdringen. Alle slooten, die wij op onzen weg ontmoetten, zou

{==150==} {>>pagina-aanduiding<<}
ik met hem overspringen, ze mochten smal of breed zijn. Zonder onze kleeren of ons gezicht te ontzien, zouden wij door alle boschjes heenbreken. Ook zou geen hek of andere afsluiting ons tegenhouden. De werfhonden zouden we van ons afslaan en de boeren, als ze te veel in getal waren, ontloopen.
We hielden beiden ons woord; ik, telkens als 't mij te zwaar werd, in 't hart gegrepen door den glimlach vol minachting dien ik om Nimrods lippen meende te zien zweven, en aangevuurd door zijn voorbeeld. Toch was mijn buis op meer dan tien plaatsen deerlijk gescheurd, terwijl zijn handen erg bebloed waren. Bovendien hadden wij allebei een paar malen in de sloot gelegen.
‘Je hebt je beter gehouden dan ik dacht’ zei Nimrod toen wij eindelijk aan het eind van onzen tocht waren, en ik voelde mij door die lofspraak meer gestreeld dan door den mooisten prijs op het jaarlijksch examen. ‘Je bent die soort van expedities niet gewoon, maar dat went wel. Geef mij je zakdoek even. Er zit bloed op je wang.’
Ik maakte hem opmerkzaam op zijn eigen handen en raadde hem in de eerste plaats om zich zelf te denken.
‘Dat is niets’, was zijn antwoord. ‘Ik voel er niets van en ik ben aan die dingen gewend. De oude zal daar niks van zien als we thuis komen. Ik zal mijn handen wel in mijn zak houden, maar jou gezicht zou ons kunnen verraden en ik zou 't land hebben wanneer je strafwerk kreeg. Maar anders moet ik zeggen dat jij je kapitaal gehouden hebt. Laat ons beginnen met die plunje uit te trekken en in de zon te drogen. Dan zullen we eens kijken hoe we jou buis weer een beetje in mekaar krijgen; er zal wel ergens in de buurt een boerin zijn die er een

{==151==} {>>pagina-aanduiding<<}
naald en draad op na houdt. Ik heb wel honderdmaal mijn broek genaaid als er een scheur in was.’
We bevonden ons in een groot weiland, aan den rand van een waterplas die door Nimrod kortweg een meer werd genoemd. Wij namen een bad en legden onderwijl onze kleeren in de zon. Daarna vlijden wij ons half gekleed in het gras en begonnen over alles en allerlei te babbelen. Nimrod was in een opgewonden stemming. De omgeving en het bewustzijn van volle vrijheid werkten blijkbaar gunstig op zijn humeur. Hij was met de zon, met de grasbloemen, de frissche geuren omhoog en omlaag vertrouwd. Ze begrepen hem en wekten duizend herinneringen op, die hem welsprekend maakten. Hij vertelde mij hoe hij thuis in de groote vacantie urenlang zoo in de lucht kon liggen kijken, hoe hem dan het beeld van zijn lieve moeder, die hij reeds vroeg verloren had, weer voor den geest kwam. Ze was hartstochtelijk op de natuur geweest. Ze had hem, zoolang zij zelve nog gezond was, dag aan dag mee naarbuiten genomen. Zij was zijn eerste en liefste speelkameraad geweest. Aan haar knieën had hij alles geleerd wat hij van de wereld wist, en dat was misschien bedroefd weinig in het oog van een schoolmeester; wat de vrije natuur, het weiland, de lucht en het water betrof was 't veel, want daar wist hij alles van.
‘Jij en geen van de andere jongens’ zei Nimrod met een verachtelijken trek om zijn bovenlip, ‘jij en geen van de andere jongens en Monsieur ook niet, kunnen een kieviet van een griet onderscheiden of aan het kwaken van de kikkers hooren of 't morgen mooi weer zal wezen of niet. Dat heb ik niet van mijn moeder, maar dat heb ik zoo van zelf geleerd. Ik weet niet hoe, maar ik ken 't.’

{==152==} {>>pagina-aanduiding<<}

‘Toen mijn moeder ziek was en niet meer uit mocht’, vervolgde hij na een oogenblik, ‘toen moest ik haar elken morgen, zoolang ze er waren, bloemen brengen; niet van die mooie fijne soorten die gekweekt worden op een theestoof, maar grasbloemen en waterplanten, net zooals ze daar ginder staan. Ze kon daar urenlang naar zitten kijken en verbeeldde zich dan, geloof ik, dat ze weer met mij in 't gras zat - - -. En dan gebeurde 't dat ze lachte, hoewel ze met den dag bleeker werd. De menschen zeiden dat mama de tering had, maar papa, die, zooals je weet zijn halve leven in 't open veld heeft doorgebracht en de heele wereld rondgezworven, papa beweert dat ze te weinig lucht had gegeten. Zij was klein en tenger en veel jonger dan hij. Ze hebben haar in haar jeugd vertroeteld, zegt hij. Drie jaar lang heeft hij volgehouden, dat ze er nog wel van zou opkomen. Hij kon haar niet missen en wat zou hij beginnen als hij met mij alleen moest achterblijven!...’
Nimrod zei dit laatste half met weemoed en half met wrevel. Later heb ik begrepen, dat hij zijn vader een stil verwijt maakte van 't egoïsme dat uit die woorden sprak. Zoo 't ooit tot verschil van meening tusschen zijne ouders gekomen is, dan heeft hij stellig partij getrokken voor zijn moeder. Hij bewonderde zijn vader. Hij was trotsch op die hooge gestalte, op die breede schouders en gespierde armen, maar zijn heele hart was voor zijn moeder geweest. Toen hij in zijn verhaal aan den dag van haar dood kwam, meende ik zelfs een oogenblik te bemerken dat 't hem te veel werd. Doch hij wierp zich plat achterover in 't gras, vergastte mij op een langen geeuw en verklaarde dat hij rammelde van den honger. ‘Je hebt er

{==153==} {>>pagina-aanduiding<<}
natuurlijk niet aan gedacht een paar boterhammen te kapen, zooals ik’ zei hij. Tegelijkertijd haalde hij tot mijn grenzenlooze verbazing de beide genoemde voorwerpen uit den zak van zijn buis, dat een paar schreden van ons af nog altijd te drogen lag. ‘Wees maar gerust. Ik heb ze niet gestolen maar gisteravond eerlijk gekocht van een jongen, die geen trek meer had. Je moet er nooit op uitgaan of wat bij je hebben. Onthoud dat van mij.’
't Was merkwaardig te zien welk een hap hij hierop nam, en even merkwaardig hoe gretig ik zijn voorbeeld volgde.
Intusschen was de zon reeds een heel eind over de helft van haar baan en drong de gedachte aan onze ontvangst als we thuis zouden komen zich meer en meer aan mij op. Doch ik durfde hierover niet beginnen. Nimrod was met zijn geheele ziel buiten. 't Eenige wat ik durfde was, hem te vragen hoe wij de allernoodigste herstellingen aan mijn buis zouden doen, zoodat ik ten minste weer eenigszins toonbaar was. Hij stond op, trok zijn pantalon en vest aan, gooide zijn eigen buis over den arm, en zei dat hij er op uit zou gaan om te kijken of hij geen naald en draad kon machtig worden. Een kwartier later kwam hij werkelijk met deze werktuigen terug en ging nu dapper aan den arbeid. Ik behoef niet te zeggen dat het resultaat niet schitterend was, maar Nimrod was uiterst tevreden.
‘De boerin lachte mij eerst in mijn gezicht uit, toen ik haar om een naald en draad vroeg. Ze wou niet gelooven dat een jongen als ik zijn eigen knoopen aan zijn buis kon zetten; maar toen ik 't haar had voorgedaan zag ze wel, dat ik 't meer bij de hand gehad heb. De boel zit misschien niet zoo mooi aan mekaar als een naaister

{==154==} {>>pagina-aanduiding<<}
uit de stad 't doen zou, maar zoo goed als een boerin kan ik 't ook. Ziezoo, geef me nou jou buis en trek onderwijl de andere plunje aan. Als we thuis komen, blijf jij maar een beetje op den achtergrond. Ik zal wel vooruit gaan.’
Dat zou ik begrepen hebben, ook al had hij 't niet gezegd. Minder uit het besef dat 't zijn plicht was, dan uit de gewoonte om Nimrod blindelings te volgen, antwoordde ik dus dat 't goed was. Doch intusschen maakten wij geen van beiden haast om weg te komen. Wij genoten nog met volle teugen onze vrijheid. Ik voor mij verschoof den fatalen termijn telkens in mijn gedachten. We waren, ook al gingen we dadelijk regelrecht naar huis, nu toch al zoo ver over de grenzen van Monsieurs goedwilligheid, dat wij de straf op dergelijke buitensporigheden in geen geval ontloopen konden. Eindelijk evenwel begreep Nimrod dat 't tijd werd en stelde mij voor te gaan. Hij voor zich zou er niet tegen op gezien hebben den nacht in het weiland door te brengen of ergens in de buurt bij een boer in den hooiberg te kruipen, maar als de nacht inviel zou ik, wittebroodskind naar hij meende, stellig de koorts krijgen en dat wou hij niet op zijn geweten hebben. Hierbij kwam, dat wij naar de boterhammen op school begonnen te verlangen. 't Liep naar den tijd voor 't gemeenschappelijk souper, zei onze maag, en voor een paar stevige sneden, die ons zeker niet zouden geweigerd worden, was 't wel de moeite waard een knorrig gezicht en misschien een paar dagen huisarrest te trotseeren.
't Bleek dat er wezenlijk iets voor ons op zat. Op een halfuur afstands van de school kwam ons een jongen van het weeshuis tegen, die de tong uitstak en zei dat de meester een dikken stok had laten snijden om ons af te ranselen, voor welke

{==155==} {>>pagina-aanduiding<<}
mededeeling hij door Nimrod met een schop beloond werd. Vervolgens ontmoetten wij nog een externe, die ons vertelde dat het heele stadje in rep en roer was, dat ze ons overal hadden loopen zoeken. We konden er op rekenen, dat 't er zwaaien zou.
Ik vond dit bericht nog onaangenamer dan 't eerste, maar Nimrod stak zijn handen diep in den zak en zei kortaf dat het heele geval zijn zaak was. ‘Slaan’, zei hij, ‘durft de oude niet, en als hij kinderachtig genoeg geweest is om zich ongerust te maken, dan kunnen wij 't niet helpen. Hij weet toch wel dat we in geen zeven slooten te gelijk zullen loopen - als ik er bij ben.’
Eindelijk stonden we op de stoep van 't school. Nimrod sloeg de hand aan de bel alsof 't de eenvoudigste zaak van de wereld gold, en stapte, toen de meid ons open gedaan had en met een gil toonde dat ze ons herkende, onbeschroomd naarbinnen. Hij liep rechtstreeks naar de eetzaal, waar we wisten dat op dit oogenblik de borden werden op zij geschoven en de servetten opgerold. Monsieur was dan altijd tegenwoordig, en een van de jongens raffelde het gewone formulier-avondgebed met luider stemme af. Daarna gingen allen, met uitzondering van enkelen die door hun leeftijd bevoorrecht waren, naar boven en naar bed.
Wij traden binnen. Een kreet van verrassing, 'k wil onderstellen, van blijdschap dat wij teruggevonden waren, scheen op 't punt van los te barsten, doch de haast waarmee Monsieur op ons toetrad en zijn toornige blik sloten alle monden. Een angstige spanning heerschte er toen in de zaal.
Nimrod stapte, even onbeschroomd als hij binnengeko-
{==156==} {>>pagina-aanduiding<<}
men was, vooruit, en bleef vlak voor Monsieur staan.
‘Monsieur’, zei hij, terwijl hij mij met zijn arm terug wees toen ik naast hem wilde komen, ‘IK ben de schuldige, IK alleen.’
Monsieur was blijkbaar op zoo'n openhartige bekentenis niet voorbereid. Hij had waarschijnlijk willen beginnen met de vraag waar wij zoolang geweest waren, of mogelijk wel op krachtige wijze zijn ongenoegen over onze onbeschaamdheid willen te kennen geven, maar onder deze omstandigheden viel aan iets dergelijks niet te denken. Hij keek ons zeker wel vijf minuten streng aan. Gaandeweg werd, misschien onder den indruk van ons deerniswaardig voorkomen, die blik evenwel zachter. Eindelijk zei hij met een ernst, die mij de tranen in de oogen bracht: ‘Ik ben hartelijk blij dat gij terug zijt. Als ge wist welk een angst we hebben uitgestaan en hoe men naar u beiden gezocht heeft, zou Nimrod er zich zeker niet op beroemen dat hij de schuld heeft.’
't Was nu de beurt aan Nimrod om met het geval verlegen te raken. ‘Monsieur!’ zei hij met een hartstochtelijkheid die wij niet van hem gewoon waren, ‘'t is toch alleen mijn schuld. Ik en ik alleen heb 't op mijn geweten.... Maar aan angst over ons heb ik wezenlijk geen oogenblik gedacht.’
Monsieur antwoordde niet. Hij wendde zich tot den eersten ondermeester en zei, zoo droog en kortaf als hij dit elken avond deed: ‘Zou u zoo goed willen zijn de andere jongelui naarboven te laten gaan? Deze beiden zullen wel honger hebben. Wij zullen zorgen dat ze iets warms krijgen.’
De ondermeester deed wat hem verzocht werd en ook

{==157==} {>>pagina-aanduiding<<}
Monsieur zelf verliet, toen al de jongens weg waren, de kamer om order te geven, dat men ons eten bezorgde. 't Had den heelen avond voor ons te vuur gestaan. Straks, als wij gegeten hadden, konden we dadelijk naar bed gaan. Monsieur zou ons morgen wel laten roepen om over een en ander te praten.
Toen wij alleen waren, keek ik Nimrod aan. Er biggelde een paar tranen vol spijt of verbeten trots langs zijne wangen. ‘Dat is vervloekt gemeen,’ zei hij. ‘Ik wou liever dat hij mij geranseld had en van school gejaagd. Ik heb hem immers gezegd dat ik al de schuld op mij nam.’

Den volgenden morgen liet men ons uitslapen. Tegen twaalf uur, toen de andere jongens op de plaats aan 't spelen waren, werd ik 't eerst bij Monsieur geroepen. Ik moest hem alles vertellen en ik deed 't natuurlijk zonder Nimrod meer dan mijzelven te bezwaren. Wij waren er samen op uitgegaan met het vaste plan om op onzen tijd thuis te komen, maar 't mooie weer en wat niet al had ons verleid. Ik voor mij was Nimrod vrijwillig gevolgd. Er was geen quaestie van dat hij mij had overgehaald.
Monsieur zeide, dat hij van mijn verhaal niets geloofde. Hij wist heel goed hoeveel invloed Nimrod op ons had en dat Nimrod een wildeman was. Toch had ook ik wijzer moeten zijn en weigeren. Hij wilde 't er echter ditmaal voor houden dat de angst, dien wij uitgestaan hadden, ons een goede les zou wezen. Hij hoopte dat ik in bedenking zou nemen, als zoo iets ooit weer voorkwam, dat er op school menschen waren, die net zooveel belang in ons stelden als een eigen vader en moeder.
Indien ik niet reeds door de ontvangst op den vorigen

{==158==} {>>pagina-aanduiding<<}
avond vermurwd was geweest, zou dit laatste argument den doodslag aan mijn weerspannigheid gegeven hebben. Nooit had ik vermoed, dat Monsieur iets anders in ons zag dan melkkoeien. De ontdekking van het tegenovergestelde, nu niet in den vorm van een verwijt maar als een nuchtere waarheid, deed mij helder inzien hoe onverantwoordelijk wij gehandeld hadden en hoe leelijk 't zou wezen ooit weer iets dergelijks te ondernemen. Doch gelijk de meeste jongens was ik in oogenblikken van gevoeligheid niet welsprekend en zweeg derhalve, terwijl ik moeite had mijne tranen te bedwingen.
‘Ga nu maar’, zei monsieur zacht terwijl hij mij de hand op het hoofd lei en me naar de deur drong. ‘Vraag of Nimrod eens bij mij komt.’
Ik weet niet wat er tusschen Monsieur en Nimrod voorviel, al kan ik 't na het bovenstaande wel vermoeden, maar ik herinner mij heel goed de onbeschrijflijke verwarring van mijn vriend toen hij weer buiten kwam, op mij toetrad en mij ver van de anderen met zich meetrok. Tot driemaal toe beproefde hij te vertellen wat er gebeurd was, maar 't ging niet. Telkens scheen er iets te zijn wat hem de keel toeschroefde, of was 't hem onmogelijk zijn aangeboren trots te overwinnen. Eindelijk zei hij zoo zacht dat ik 't ternauwernood hooren kon: ‘Ze moeten me van den ouwe nooit weer wat zeggen. Als ik geweten had dat 't zoo'n goeie kerel was... dan had ik 't niet gedaan.’

{==159==} {>>pagina-aanduiding<<}

Twee jaar later zaten Nimrod en ik naast elkaar en deden we ons best om een deel van de wijsheid Cornelii Nepotis in ons brein te krijgen. Een beroemd paedagoog, een classicus van het zuiverste water stond ons hierbij ter zijde. Zoo er ooit kans was dat wij de academie bereikten, dan was 't aan zijn hand. Doch dit en een menigte andere dingen begrepen wij destijds nog niet. Integendeel. Menig zaadje van bewondering voor de schoonheden van Griekenland en Rome kwam niet op, of vertoonde zich in den meer burgerlijken vorm van zeer alledaagsche verbazing over het feit dat wij, zonder iets van die kostelijke oudheid te begrijpen of te waardeeren, toch nu en dan een term of een denkbeeld bij ons voelden post vatten. Vooral bij Nimrod viel dit op te merken. Nooit heb ik hem smakelijker zien lachen dan bij de kleine veroveringen op classiek gebied, waaraan hij, zonder 't te willen of te weten, zijn deel had.
‘'t Is allemachtig gek’, zei hij. ‘Ik voer niks uit. Ik kijk ternauwernood naar den onzin, dien ze ons voor gezonde kost willen verkoopen. 't Kan mij niets schelen. Ik wou zelf liever, dat ik er nooit iets van begreep - - - en toch gebeurt het nu en dan. Heb je wel gemerkt, dat ik van morgen zes heele regels achter mekaar vertaald heb, zonder een enkele fout? Dat classicisme, zooals jij 't noemt, is wezenlijk een mooi ding. 'k Heb laatst een paar vellen van Cornelii Nepotis als prop gebruikt, en.... ik raakte de roos. Van 't zomer, als ik thuis ben, neem ik den kerel mee op de jacht.’
Nimrod had nooit de minste neiging getoond om te gaan studeeren, maar zijn vader had 't doorgedreven. Hij moest een titel hebben. Daarna kon hij doen wat hij wou. Zijn vader en grootvader, ja, voor zoover men kon nagaan,

{==160==} {>>pagina-aanduiding<<}
al zijn voorvaderen waren in 's lands dienst geweest en hadden zich min of meer op het veld van eer onderscheiden, maar de familie van zijn moeder had de toga gedragen en zijn papa verbeeldde zich dat de lieve overledene meer naar de sympathie van haar eigen familie dan naar de zijne had overgeheld. Bovendien was er tegenwoordig in het leger geen promotie te maken. Ook daar waren duizend dingen, die een man van karakter zich moeilijk getroosten kon. Papa vond 't dus maar beter, dat Nimrod den meesterstitel in de beide rechten haalde. Dan kon hij later bij hem komen en gaandeweg de administratie van een niet onaanzienlijk landgoed overnemen. Papa Nimrod had 't zijn zoon eerlijk zoo voorgesteld en hem daarna de keus gelaten.
‘Wat mij 't meest in dit plan aanlacht’, had Nimrod gezegd, ‘is het laatste, maar ik vrees dat ik halfweg de studie zal blijven steken. Evenwel, als 't u niet schelen kan of 't een paar jaar langer duurt dan gewoonlijk, dan zal ik 't probeeren, papa! Doch dan moet u mij niet op een gymnasium doen maar bij een privaat-docent. Ik zie er niet tegen op om lessen te leeren, maar wel om een uur of zes per dag op de bank te zitten.’
Daarop had hij zijn vader voorgeslagen hem in den kost te doen bij denzelfden paedagoog bij wien een dag of wat te voren voor mij de schikking getroffen was. Hij had er bijgevoegd dat mijn meerdere geschiktheid om stil te zitten hem voordeel zou doen. Wat hij niet zei, was dat we nog meer van elkaar zouden profiteeren bij allerlei dingen, die ver buiten het terrein onzer studie lagen.
Nu, we hadden een kostelijk leven. Onze leidsman in de schaduw der oudheden maakte 't ons doodgemakke-
{==161==} {>>pagina-aanduiding<<}
lijk, terwijl hij vast overtuigd was alles van ons te vorderen wat maar even vereenigbaar scheen met de geestelijke vermogens van een jongen van 15 of 16 jaar. Hij zette ons enorme stukken van het stevigste kaliber voor, dat is, hij liet ons nooit los zonder een berg van werk voor den volgenden dag en dreigde met het ongenoegen van alle goden van den Olympus als wij ook maar een tittel of jota verwaarloosden. Doch als we den volgenden dag, over ons boek gebogen, maar zorgden dat we de eerste drie of vier regels prompt konden vertalen en ontleden, dan mochten wij voor de rest gerust zijn. Het classicisme greep onzen leermeester bij elke belangwekkende uitdrukking onfeilbaar in den arm en ontvoerde hem aan alle paedagogische plichten. 't Is waar, wij waren zijn leerlingen. Hij werd betaald om ons voor de academie klaar te maken. 't Was niet de vraag of hij Homerus en Cicero begreep, maar of wij die heroën der literatuur verstonden. Doch wat vermocht de man tegen een overmacht van twintig eeuwen? Homerus zong zoetvloeiender dan ooit een sterveling voor of na hem gezongen heeft. De welsprekendheid van Cicero was als een bergstroom, die alles meesleepte in zijn vaart. En onze leermeester was hun ijverigste aanbidder. Hij haalde zijn hart op aan al wat ze hem toewierpen, en verbeeldde zich in gemoede dat dit 'tzelfde was als onzen eetlust op te wekken.
'k Heb later wel eens gedacht of de man in den grond der zaak niet gelijk had? of 't werkelijk niet beter is de liefde voor 't classieke tot den grondslag van de eigen studie der leerlingen te maken, dan de jonge hoofden met een reeks taalkundige vormen op te vullen. 't Laatste zal ten minste bij leerlingen als Nimrod wel

{==162==} {>>pagina-aanduiding<<}
altijd tot de onvruchtbare methoden behooren, en de methode van onzen paedagoog had dit resultaat, dat Nimrod weldra met eerbied over de groote mannen der oudheid sprak.
‘'t Mag zijn wat 't wil’, zei hij nu en dan, ‘maar 't is zeker dat ik met mijn gedachten in een andere wereld raak, zoodra ik die breede verzen en niet minder majestueuze volzinnen van zijn lippen hoor rollen. Waarachtig, als ik niet zoo'n hekel aan studeeren had en 't nut van al die oude paperassen inzag, dan zou ik er alleen daarom pleizier in krijgen. Maar je moet er voor in de wieg zijn gelegd. Ik weet zeker, dat ik 't morgen weer kwijt ben, als ik op mijn eigen beenen sta.’
Tengevolge van de eigenaardige opvatting bij onzen leermeester hadden wij veel vrijen tijd en we besteedden dien op onze wijze. Het vrouwelijk opzicht was ten overvloede allerzachtst en vriendelijk. Onze paedagoog was ongehuwd. Zijne zuster voerde het huisbestier, en zij kon letterlijk alles van ons verdragen. Zij bedekte onze fouten met den mantel der liefde. Daarbij kwam, dat onze leidsman in de oude wereld te eenemaal onbekend was met de gebreken der tegenwoordige. Hij had geen oog voor hare gevaren en koesterde de diepste verachting voor 'tgeen anderen haar verleiding noemen. Indien wij 't maar met Cato den Censor hielden, dan kon niets, niets, onze zedelijke vorming in den weg staan. Hij geloofde niet aan een ander kwaad dan wat reeds door dien Cato bij de ooren was getrokken. Hij kende alle zonden, die de oudheid verontreinigd hadden. Maar aan andere geloofde hij niet.
Nu bestond er voor ons geen reden om den braven man

{==163==} {>>pagina-aanduiding<<}
uit zijn droom te helpen. Hij zou ons toch niet hebben begrepen Onze opvatting stond lijnrecht tegenover de zijne. De zonden der oudheid zagen er in onze oogen als mummies uit, en wat wij op 't terrein der ondeugd uithaalden, was geen kwaad, maar louter speelschheid en behoefte aan beweging. Hierbij was ik weer de volgzame leerling van Nimrod.
Nimrod was onuitputtelijk in het uitvinden van boevenstukken, die hem tot den schrik van alle oude juffrouwen en kindermeisjes in de buurt maakten. Gewoonlijk gebruikte hij mij om onzen paedagoog bij zulke gelegenheden te blinddoeken, wat wel dikwijls maar toch niet altijd gelukte.
Onze paedagoog moest de zoogenoemde leerkamer voorbij, als hij aan zijn studie ging, en verzuimde nooit eens even te komen kijken of er ook bergen of heuvels in de oudheid waren, waarover wij niet heen konden. Daar hij een man van de klok was, konden wij de oogenblikken van dit bezoek vrij nauwkeurig berekenen. Was dit moment eenmaal gepasseerd, dan wisten we dat wij den geheelen avond zonder toezicht zouden blijven. Onze paedagoog zat dan ergens in Griekenland of Italië, en alleen de stem van zijn zuster, die ons altijd zelf kwam roepen als het souper klaar stond, was in staat hem weer thuis te halen.
Doch Nimrod kon zijn plannen niet altijd tot het juiste oogenblik voor zich houden. Soms gebeurde 't, dat hij 't uur van het souper vergat en dat ik een noodleugen, benevens al de goedhartigheid van de juffrouw, te hulp moest roepen om zijn afwezigheid te verontschuldigen. Ik wist dan dat hij was opgehouden door een kattenstrik die in de knoop was geraakt of dat hij in de pret over een

{==164==} {>>pagina-aanduiding<<}
veroverde bel niet aan de gevolgen van zijn bandeloosheid dacht. Een paar maal liet hij èn de juffrouw èn mij er leelijk in loopen door onverwacht een uur later met het onnoozelste gezicht binnen te komen als ganschelijk onbekend met het feit, dat hij over zijn tijd was. De weg, dien hij bij deze strooptochten volgde, liep door ons raam en achter in den kleinen tuin van onzen paedagoog over een muurtje, 'twelk den brandgang van een der achterburen afsloot. Dikwijls droegen zijn kleeren de duidelijke bewijzen van zijn minachting voor de koninklijke route. Eens zelfs in die mate, dat onze brave leermeester lont rook.
‘Nimrod,’ zei hij, ‘als ik u vraag hoe 't komt dat uw jas zoo gescheurd en zoo vuil is, zult gij mij niet kunnen antwoorden. Daarom zal ik 't maar niet vragen en het oordeel over 't gebruik dat ge dezen avond van uw kostbaren tijd gemaakt hebt aan u zelf overlaten. Morgen bij de repetitie zal 't wel blijken of mijn vermoedens gegrond zijn of niet.’
Wij begrepen den wenk en namen onze maatregelen. Nimrod wist van onze juffrouw een kaars te krijgen en bleef den heelen nacht op om zijn werk in orde te brengen. Bij de repetitie sloeg hij er zich dientengevolge zelfs beter dan gewoonlijk doorheen. Onze brave leermeester vergenoegde zich dus met een veelbeteekenenden blik, die bewees dat hij ondanks al zijn eigenaardigheden een verstandig man was.
‘Ik zou er wezenlijk haast toe komen om mijn liefhebberijen te laten loopen en te gaan werken’, zei Nimrod, maar de natuur ging boven de leer en nog dien eigen avond ging hij er weer op af. Doch van toen af wilde hij onder geen voorwaarde dat ik met hem meeging. Hij

{==165==} {>>pagina-aanduiding<<}
stond er op, dat ik al onze vrije uren aan de classieken zou wijden en mij met de borst op de studie toeleggen. ‘'t Is met jou een heel ander geval dan met mij’, zei Nimrod; ‘jij moet met je kop je brood verdienen en hebt zelf verkozen te studeeren. Ik ben er door den ouwe toe gedwongen of, als je wilt, overgehaald. Ik heb er ten slotte geen zin in en zie wel, dat 't toch nooit iets geven zal. Ik vind het heel jammer dat zoo'n goeie vent als onze paedagoog zoo weinig pleizier van al zijn moeite zal hebben, maar ik zou 't nog treuriger vinden dat er van jou ook niets terecht kwam.’
Nimrod had gelijk. Zelfs meer dan hij wist. 't Werd tijd dat hij mij losliet, zou er ooit iets van mijn studie terecht komen. Ook viel 't mij, eerlijk gezegd, meer en meer moeilijk in zijn grappen pleizier te vinden. Ik geloof, in alle nederigheid, dat de classieken hun alles overweldigenden invloed op mij begonnen uit te oefenen. Ik kon het aanlokkelijke van dergelijke amusementen als Nimrod najoeg niet langer inzien. Ze kwamen mij laf en kinderachtig voor, en de oogenblikken waarin zich die stemming liet vernemen, waren niet de slechtste. Zelfs meende ik Nimrod tegen zich zelf te moeten waarschuwen en 'k deed een poging om ook hem te behouden voor de beschavende letteren. Maar dat was heelemaal mis gezien. Nimrod praatte al mijn vertoogen omver. 't Zat hem in het bloed, zei hij. Hij was geen jongen om op een stoel geplakt te worden. Als hij bij ongeluk een geleerde werd, dan zou hij wegkwijnen als een plant die geen zon heeft. Hij meende zelfs in gemoede te moeten worstelen tegen den eerbied dien de royaliteit van onzen paedagoog hem onwillekeurig afdwong. ‘Je ziet wat er van je

{==166==} {>>pagina-aanduiding<<}
wordt als je veel studeert’, riep hij. ‘Wou je soms dat ik ook zoo'n droge Chinees werd en straks het baantje van hem overnam? Een goeie, brave kerel, maar ontzettend vervelend!’
Ondanks dit alles bleven wij de beste vrienden der wereld. Zooveel doenlijk dekte ik nog altijd gaarne de uiten terugtochten van Nimrod; en 's avonds, als wij in bed lagen, genoot ik de verhalen van zijn ondernemingen, wat werkelijk geen kleine verfrissching was. Op een afstand, en door de ruwe penseeltrekken van mijn vriend, werd menig kinderachtig avontuur een hoofdstuk uit een roman van Cooper. Ik kreeg de heele historie in alle geuren en kleuren. Er was een bosch- en graslucht aan elke bijzonderheid. Nu eens had hij een woedend stantje gehad met een boer, wiens kippen hij zwemmen had willen leeren, en dan bij slot van rekening den man voor eeuwig aan zich verplicht doòr hem te helpen bij 't vangen van een jong paard, dat nog in de vorige week een arbeider halfdood had geschopt. Dan weer had hij voor spook gespeeld en een verliefd paartje, dat een hoek van het kerkhof voor rendez-vous gebruikte, op de vlucht gejaagd en waarschijnlijk vooreerst van hun hartstocht genezen. Een eenzaam wonende dame, die bekend was om haar babbelzucht en zich te kwader ure had laten ontvallen, dat er van Nimrod nooit iets zou terechtkomen omdat hij haar mopshond met teer had besmeerd, moest 't veertien dagen lang erg ontgelden. Nimrod vergastte haar op zevenklappers, die hij aanstak en door een kapotte ruit boven de voordeur wist heen te werken. Of Nimrod hing een doode mol aan haar bel, als hij wist dat ze ergens op visite was en laat thuis zou komen. Daarbij zette hij zijn

{==167==} {>>pagina-aanduiding<<}
jachtliefhebberij in 't klein en groot voort. Geregeld bracht hij een stuk of wat vogels mee; eens zelfs een zakdoek vol aal; doch....
Doch ondertusschen schudde onze paedagoog altijd bedenkelijker het hoofd over Nimrod. Hoe meer wij vorderden, hoe meer het bleek dat de jongen geen hoofd en geen zin voor de studie had. 't Ging den braven man, geloof ik, aan 't hart dat hij betaald werd voor iets wat nooit iets geven zou.
‘Mijn broer heeft aan Nimrods vader geschreven dat 't niet langer gaat’, zei op zekeren morgen de juffrouw toen ik nog even na 't ontbijt in de kamer gebleven was. ‘'t Is niet de eerste maal, maar zijn papa heeft er nooit van willen hooren. Nu heeft mijn broer uitdrukkelijk gezegd, dat we hem niet langer kunnen en mogen houden. Wil een ander er van profiteeren, dan moet die 't maar voor zijn geweten verantwoorden. Misschien brengt die dan Nimrod nog aan de academie. 't Spijt ons. 't Is in zijn hart een goede jongen en gij verliest er 't meest aan.’
Ik zweeg. Een jongen van den leeftijd waarop ik toen was, praat ongaarne met een derde over zijn kameraden, vooral wanneer hijzelf min of meer schuldig staat aan 'tgeen in hem gelaakt wordt. Doch de juffrouw voorkwam mijn bezwaren en raadde wat ik dacht.
‘Wij weten alles’, zei ze, ‘maar mijn broer zal er geen woord met u over spreken, omdat hij overtuigd is dat gij in den laatsten tijd zelf hebt ingezien, dat de toekomst van Nimrod een heel andere is dan de uwe. Als zijn papa hem laat studeeren, dan is 't alleen om den titel, maar met u is 't geval heel anders. Mijn broer heeft er al lang over gemaald dat gij niet meer bij mekaar behoort. Hij ver-
{==168==} {>>pagina-aanduiding<<}
wacht, dat gij u dubbel zult aangrijpen als Nimrod weg is. Er is een tijd waarin gekheid geen kwaad kan, maar men moet ook weten wanneer het zaak wordt er mee uit te scheiden.’
Ik betuigde dat ik 't met haar eens was, maar waagde de opmerking dat 't toch nog zoo erg niet liep en dat een woord van onzen leermeester ook Nimrod wel op den goeden weg zou terugbrengen. Ik zei dit, ofschoon ik er zelf niets van geloofde. Maar ik meende dat de juffrouw hoogstens de helft wist van 'tgeen er gebeurde, en rekende vooral op de afgetrokkenheid van haar broer. ‘Nimrod is een goede, beste jongen’ zei ik. ‘Ik zal niet beweren dat hij hard werkt; maar zal dit onder de leiding van een ander ooit beter worden, juffrouw!’
‘Nimrod werkt niet alleen niet hard, maar hij werkt in 't geheel niet. Hij verknoeit zijn tijd met allerlei dingen die heel goed voor jagers en ruiters, maar niet voor advocaten en doctoren zijn. Daarbij heeft men onder onze kennissen vreeselijk geklaagd over allerlei kattekwaad dat er uitgehaald wordt. Men verdenkt Nimrod. Zijt gij wel zeker’, vroeg zij, mij strak aankijkend, ‘dat Nimrod altijd 's avonds met u in de leerkamer zit en studeert voor den volgenden dag?’
Ik kreeg een kleur en draaide op mijn hakken rond. ‘U weet wel dat er veel babbelaars in de wereld zijn, juffrouw!’ antwoorde ik ontwijkend.
‘Nu goed’, zei ze, ‘we zullen daar niet naar onderzoeken. Ook zal ik niet vragen vanwaar al die rare dingen komen, die de meid nu en dan uit de kachelbak haalt, en waar de koorden van onze gordijnen gebleven zijn, die verleden week allemaal tot vlak onder 't laatste knoopje waren afgesneden. Mijn broer zegt altijd dat men geen proces op touw moet zetten, als men 't niet tot het laatst kan

{==169==} {>>pagina-aanduiding<<}
volhouden. Maar 't is voor Nimrod, alles en alles overwogen, en ook voor u goed, dat ge uit mekaar gaat. Mijn broer heeft hem op 't oogenblik in zijn kamer en zal 't hem wel aan zijn verstand brengen. 't Spijt ons, maar 't is zoo beter.’
Ik kon haar in mijn hart geen ongelijk geven en vergenoegde mij dus met te vragen, of er ook al beslist was waar Nimrod zou blijven.
‘Wel zeker,’ zei ze met warmte. ‘Dacht je dat mijn broer een jongen zou loslaten als hij niet wist, dat een ander zijn werk zou overnemen? Nimrods papa zegt dat hij bijzonder gelukkig is geweest. Een jong mensch, die pas rector werd, zal hem met zijn goedvinden van ons overnemen. Hij heeft misschien nog beter slag dan wij om met jongelui om te gaan. Mijn broer is misschien te oud en - - - te geleerd.’
Ik protesteerde tegen de eerste meening en vertelde haar hoe integendeel de groote geleerdheid of, als ik 't zeggen mocht, de afgetrokkenheid van haar broer, aan Nimrod, ten minste nog eenige liefde voor het classicisme had ingeboezemd. Ik maakte tevens van de gelegenheid gebruik om in 't breede uit te weiden over het goede hart en de eerlijkheid van mijn vriend. ‘Hij is misschien wat wild, maar 't is een hart van goud,’ verzekerde ik, plechtig genoeg.
Doch de juffrouw maakte de zeer practische opmerking, dat 't een groote zegen is als iemand een hart van goud heeft, maar dat er meer noodig is om Latijn en Grieksch te leeren.

Aan de academie vond ik Nimrod terug. Hij was een

{==170==} {>>pagina-aanduiding<<}
reus geworden. De roem van zijn buitengewone lichaamskracht was hem vooruitgesneld. 't Eerste wat hij me zei, was dat hij zelf zich nog meer verbaasde dan ik, dat wij in 'tzelfde jaar waren ingeschreven. ‘Ik dacht, dat zoo'n werkezel als jij me ten minste twee jaar vooruit zou wezen’, vervolgde hij met een gullen schaterlach. ‘Een prachtig land daarginder. De rector was een jonge kerel van nog geen dertig jaar, en pas voor drie jaar gepromoveerd. Hij heet rector, omdat er niemand onder en niemand boven hem staat. Ik was zijn eenige leerling. Als 't mooi weer was, dan staken we een boek in onzen zak en gingen uit jagen. Ik heb, zoo waar ik leef, den heelen Nepos verschoten. Je herinnert je dien snuiter nog wel.’
Ik antwoordde, dat ik mij den genoemden geleerde nog heel goed herinnerde en vroeg hem, daar hij een paar dagen voor mij gearriveerd was, hoe 't met het groenloopen stond en wat hij zelf persoonlijk dienaangaande ondervonden had.
‘O’, antwoordde Nimrod, ‘'t is een kostelijke instelling. Ik kan mij al verkneukelen van pleizier, dat ik 't andere jaar meedonderen zal. Ik verzeker je intusschen dat ze van mijn groentijd geen pleizier zullen hebben. Ik heb geen plan mij te laten commandeeren. Gisteren middag, toen ik aan 't station naar den trein stond te kijken, kwam er een kereltje als een Friesche turf en zei me dat hij student was, en dat hij plan had me op zijn kast te zien en dat ik een pak papillotten moest meebrengen. Ik keek hem boven op zijn bol en vroeg of hij die zelf noodig had, dan of ze voor zijn liefje bestemd waren. In 't eerste geval zou 't mij een pleizier zijn ze eigenhandig in zijn haar te draaien. In het andere geval zou ik ze graag zelf willen bezorgen.

{==171==} {>>pagina-aanduiding<<}
Ik heb toen wel denkelijk heel bar gekeken, want 't ventje is afgedropen zonder mijn boekje in te vullen en ik kan hem waarschijnlijk nooit terugvinden - - -. 't Krioelt hier van schoolkinderen. Er gaan er zes op een gewonen boerenjongen.’
Wij knoopten nog dien eigen dag de oude vriendschapsbanden weer stevig vast en begonnen met een wandeling naar een uitspanning even buiten de poort, op gevaar af dat wij er studenten zouden vinden. We dronken er onze eerste fijne flesch en rookten onze eerste fijne sigaar. Nimrod was recht in zijn element, ofschoon 't mij voorkwam dat hij ruwer en onverschilliger was geworden.
‘'t Zal den ouwe geld kosten, dat hij mij hierheen gestuurd heeft’, klonk zijn verzekering. ‘Hij is al een heele pruim kwijt, waaraan al de goden van den Olympus hun hart hebben opgehaald. Ik had er een heel rek met geweren en een eigen jacht voor kunnen hebben. 't Is jammer van de duiten. Maar de man heeft 't zelf zoo gewild. Ik heb hem genoeg gewaarschuwd en laten zien, dat er nooit iets van terecht zou komen. Ik heb geen kop voor studie. Ik heb er geen pleizier in. Als ik een titel haal, wat zeer twijfelachtig is, zal ik er geen haas meer om schieten. Of zouden de hazen iets voelen voor een advocaat?’
‘Niet waarschijnlijk,’ meende ik, ‘of ze moesten 't gehoord hebben van den een of anderen armen knolleboer, die gek genoeg geweest is om te procedeeren. Als de oude heer jou naar een houtvesterschool gestuurd had, zou hij wijzer gedaan hebben. Maar je weet, de meesterstitel is bij ons verplichtend voor een rijk man, die carrière wil maken.’
‘Maar lieve man, ik wil geen carrière maken. Ik denk er nog net precies over als altijd. Een carrière is voor

{==172==} {>>pagina-aanduiding<<}
mij net zoo'n ondenkbaar ding als 't voor een kraai is zich voor ooievaar uit te geven. Ik laat dat carrière maken voor de liefhebbers. Ik zal al heel blij wezen als ik met een jaar of tien gepromoveerd ben. Als dat duivelsche propaedeutisch er maar niet was! en als ik maar door mijn klein mathesis ben heengesukkeld!’
Ik vroeg hem of hij van de mathesis meer of wel minder wist dan van 't Latijn en Grieksch; en hij merkte niet dat ik hem voor den gek hield.
‘Ben je dronken,’ vroeg hij, alsof 't een conscientievraag was. ‘Ik weet van alle drie even veel, dat wil zeggen, niemendal. 't Beetje wat wij nog samen van onzen paedagoog geleerd hebben is er alweer glad uit, ofschoon ik je met een woord van waarheid verklaren kan, dat 't mij pleizier zou doen als ik dien ouden knaap nog eens zoo'n stuk uit Homerus of uit Cicero mocht hooren voorlezen. Onder die lui komt toch ook al de klad. 't Is 't echte soort niet meer. Mijn rector leuterde den heelen dag over de quaestie hoe een woord in de wereld gekomen was en van welke andere woorden 't familie was en wat er overbleef als je 't doorsnee. 't Was net of hij een haas zat te villen, maar er bleef niet eens een kluif voor den hond over. Lezen... dat kon hij waarachtig niet, ten minste niet zooals de onze. Dat was een eeuwige goeie kerel. Toen ik pas van hem vandaan was, kreeg ik om de veertien dagen een brief. Je hoeft nooit te vragen of je ze lezen moogt, want je krijgt ze toch niet, hoor! Als ik dood ben en begraven word, dan neem ik ze mee in de kist. Heeft hij je nooit verteld dat hij mij schreef?’
Ik kon hem ten stelligste verzekeren, dat ik er nooit iets van gehoord of ook maar vermoed had. En hoewel

{==173==} {>>pagina-aanduiding<<}
Nimrod niet vertelde wat er in de brieven stond, bevestigde het feit van die correspondentie mij in de overtuiging, die in de laatste jaren met den dag sterker geworden was, dat wij samen onder de leiding van een der bescheidenste en edelste menschen geweest waren. Waarom had ik er niet meer van geprofiteerd? Aan Nimrod was dit alleen niet te wijten.

't Was minder te verwonderen dat Nimrod met behulp van een repetitor nog vóór de kerstvacantie klein-mathesis deed en er met simplex doorrolde (ofschoon ook dit met recht als een mirakel beschouwd werd) dan dat hij geen, grooter opgang maakte onder onze jongelui. Ik had gedacht, dat hij op de handen zou gedragen worden, in een ongeloofelijk korten tijd enorm ‘gezien’ zou zijn. Doch het tegendeel was 't geval en dit leerde mij het academieleven van een nieuwe zij kennen. De lichaamskracht, waarover Nimrod beschikte, werd zelfs op de gymnastiek en bij het schermen slechts matig op prijs gesteld. Alleen bij openbare uitvoeringen kon men niet nalaten er mee te bluffen. Voorshands was zij meer lastig dan bewonderingswaardig. Ook werd haar ruwste openbaring nu en dan op treffende wijze beschaamd door de vlugheid en handigheid van anderen, die toonden dat er een denkend brein achter elke beweging werkte. En buiten de club der athleeten vond Nimrod in 't geheel geen sympathie. Men scheen hem te beschouwen als een tammen stier, die niet stootte als hij niet getergd werd, die uit zichzelf geen kind eenig kwaad zou doen, en men stelde deze negatieve deugd alweer op matigen prijs. Nimrods onverschilligheid, voor de achting

{==174==} {>>pagina-aanduiding<<}
en genegenheid van iedereen, werkte ook al niet mee om dien indruk weg te nemen of te verzwakken.
Nimrod had echter een zestal meer intieme kennissen. 't Waren de leden van een academische dievenbende, met wie hij avond aan avond door de stad trok om zijn hart aan de belknoppen, stoepleuningen, uithangborden en desnoods aan de luiken der rustige burgerij op te halen. Dit leger maakte nu en dan een belangrijken buit. Al wat het bijeenbracht, vond ik den volgenden dag op Nimrods kamer. Ook dronken de leden van dat corps ontzettende massa's wijn en bier, die mij de gastmalen der Batavieren en Kaninefaten herinnerden. Zij gebruikten daarbij zoo niet de schedels, dan toch, de gouden en zilveren vaten hunner vijanden en brulden zoogenaamd studentikoze liederen, die de nachtwacht deden stilstaan en.... wijken. Nimrods stem klonk steeds boven het koor uit.
Een paar malen woonde ik die orgieën bij, maar mijn gestel en aanleg konden er niet tegen. Ik vond zulke feesten meer interessant dan mooi. Ik verbeeldde mij, dat er bij een weinig meer kalmte tevens meer genoegen zou geheerscht hebben. Ik kon niet nalaten aan dronken koeien te denken. De goden van den Olympus, welke Nimrod er in zag, bespeurde ik het minste niet.
‘Jij bent te lang buiten mijn oogen geweest, vrindje’ zei Nimrod, toen ik hem op een naargeestigen morgen na een orgie zoo bescheiden mogelijk deze indrukken meedeelde. ‘Jij hebt te veel zitten studeeren en lammertjespap gegeten. Blijf jij in 't vervolg maar een keer weg, als 't je te kras is. Ik wil 't niet op mijn geweten hebben, als jij dood gaat en van 't slagveld moet gedragen worden. De vent, die 't jou gedaan heeft, zal ik on-
{==175==} {>>pagina-aanduiding<<}
dertusschen van avond eens een klein bokaaltje presenteeren. Ik wil mij met dat heer wel eens meten.’
‘Och,’ zei ik, ‘ze hebben 't allemaal gedaan.’
‘Des te beter’, riep hij met een homerischen lach, ‘van avond salueer ik ze allemaal met een bokaal - me zelf ook.’

Nimrod werd mij toch spoedig al te ruw. Zonder hem juist te mijden, zocht ik hem toch maar zelden meer op, moest ik mij zelfs geweld aandoen om de betrekking niet gansch en al af te breken. Ik maakte mij wijs dat zijn club mij tegenstond, maar 't was Nimrod zelf, wiens neiging tot al wat onbeschaafd was mij begon te hinderen. Niet dat ik fijner van smaak en gevoel was dan de meeste jongelui. Men weet, de academie is juist de hoofdzetel der kieskeurigheid niet. Maar Nimrod maakte 't al te grof. Zijn levenswijze was niet ongelijk aan die van een koddebeier ja, hij ging feitelijk driemaal per week met een boerenkinkel als polsdrager en een afgezetten rijksveldwachter als kameraad op de jacht; hij lag uren aan één stuk met die heeren in het gras, dronk met hen uit een en dezelfde veldflesch, luisterde met verrukking naar hun verhalen en trachtte hen te evenaren in ordinaire snoeverij. Ik zag 't aankomen, dat deze omgang het laatste greintje van hoogere beschaving in hem dooden zou, maar ik kon er niets aan doen.
Men vertelde ten overvloede allerlei wonderlijke dingen van 'tgeen er op zijn kamer gebeurde. Het animeerde mij niet bijzonder om onverwacht bij hem op te loopen. Een mijner kennissen had kamers gezien, die door Nimrod

{==176==} {>>pagina-aanduiding<<}
pas verlaten waren, en met eigen oogen aanschouwd hoe de muur vol gaten was. Dit waren de plekken waarop Nimrod zijn pistool richtte als hij zich oefende in 't schijfschieten. De meid had aan den schrik eens een zenuwtoeval te danken gehad en de hospes had Nimrod beleefd verzocht zijn liefhebberijen elders den teugel te vieren. Bovendien wemelde 't bij hem van allerlei gedierte. Een groote dog lag, als iemand de kamer opkwam, van onder de canapé naar iemands beenen te gluren, misschien wel bloot uit nieuwsgierigheid of beleefdheid, maar dat was hem niet aan te zien. Een ander monster, 'twelk tot geen bekend ras behoorde, doch zeker, naar zijn slagtanden te oordeelen niet gansch ten onrechte onder de wilde zwijnen had kunnen geclassificeerd worden, hield onder de aanmoedigende kreten van Nimrod en zijne vrienden elken avond met gezegden dog een spiegelgevecht, dat nooit tot een resultaat leidde en dus noch den strijdlust der beesten bedwong, noch de nieuwsgierigheid der toeschouwers bevredigde. Ook hield Nimrod, wat ik bij geen ander student heb aangetroffen, den nijdigsten papegaai, die ooit in een koperen kooi gekrijscht heeft. Het sarren van dat dier vormde het tweede nommer van ieder avondprogramma. Dan was 't daarbij een tabagie, waarin geen gewoon sterveling kon ademhalen. De vrienden van Nimrod rookten uit korte pijpen grof gesneden tabak en bootsten bij dat genot de Amerikanen na. Ook dronken zij liever klare jenever dan bitter en liever rhumgrog dan punch, ofschoon ze ook niet ongenegen waren zich bij voorkomende gelegenheden met laatstgenoemde artikelen te behelpen.
Nimrod was weldra de held van de straatjeugd der

{==177==} {>>pagina-aanduiding<<}
academiestad. Hij verkwistte een kapitaal aan de liefhebberij van paarden dresseeren. Nu eens zag men hem met een vierspan, dan weer deed een rijtuig met de zes alle vensterruiten rammelen. En ook daardoor kwam hij in minder fijn gezelschap. Vooral tijdens de kermis trok hem het paardenspel met onweerstaanbare kracht. Men kon hem avond aan avond met dezen of genen van de eerste sujetten of met de clowns in een bierhuis vinden. De geestigheid der laatstgenoemden scheen vooral bijzonder in zijn smaak te vallen. Als zijn vader er niet tijdig de lucht van gekregen had, zou hij in de vacantie een paar clowns te logeeren gevraagd hebben. Hij vond het ontzettend dom van den ouden heer, die zich koninklijk zou geamuseerd hebben met deze aardigste van alle aardige kerels, maar hij durfde 't toch niet doorzetten tegen zijn wil.
Hoe 't verder met Nimrods academische loopbaan ging, kan men zich gemakkelijk voorstellen, te meer als ik er bijvoeg dat hij stelselmatig den omgang met menschen uit zijn eigen stand ontweek. Een poging om hem weer op de goede baan te brengen mislukte deerlijk. Ik had niet zonder moeite de vergunning van een achtenswaardige en aanzienlijke familie verkregen, om Nimrod bij haar te introduceeren. Men had van den wildeman gehoord, men was meer dan eens in de gelegenheid geweest hem langs straten en grachten te zien vliegen. Men was volstrekt niet verlangend naar een meer intieme kennismaking. Doch ik sprak als Brugmans en had de voldoening, dat men toegaf. Ook moet ik bekennen dat Nimrod toen ik hem eindelijk had overgehaald zich allervoortreffelijkst gedroeg en bepaald meeviel.
Doch daar stuift hij, een dag of veertien na deze officieele

{==178==} {>>pagina-aanduiding<<}
eerste visite, mijn kamer op en overstelpt mij met verwijten. Hij had evenals ik een invitatie gekregen voor een deftig diner en gaf nu mij de schuld, dat hij er heen moest.
‘Ik heb een hekel aan diners,’ zei hij. ‘Toen ik om jou pleizier te doen mij naar die familie liet slepen, heb je mij bepaald verzekerd dat hetgeen gevolgen zou hebben, dat ik er voor goed af was. Je hebt mij bedrogen. Je hebt er mij opzettelijk laten inloopen. Je hebt er op gerekend dat ik met mij zou laten sollen als een kind en een mal figuur maken tegenover lui, die mij niemendal schelen kunnen. Dat vind ik gemeen. Ik had dit 't allerminst van jou verwacht. Je weet wel dat ik geen vent ben om met ouwe freules over de laatste oefening, of met jonge nesten over het jongste concert te leuterkousen.’
Ik bewees hem mijn onschuld en drong er tevens sterk op aan dat hij gaan zou. 't Waren alleraangenaamste menschen. Als hij eenmaal in dien kring thuis was, zou 't hem uitstekend bevallen. Wij gingen samen. Hij liep al genoeg in de kijk, alsof hij alleen maar oog had voor paarden en honden. Hij zou mij persoonlijk een enorm genoegen doen als hij ging.
Nu, hij ging, en zat aan tafel naast het mooiste en liefste meisje dat men met oogen zien, met ooren hooren kon. Doch toen ik hem den volgenden dag plaagde en vroeg of hij zich niet geamuseerd had, was zijn antwoord: ‘Da's eens, maar niet weer. Ik eet liever spekpannekoeken dan truffels. En, lieve goden! wat was die meid coquet!’

Hoewel de afstand tusschen Nimrod en de meerderheid

{==179==} {>>pagina-aanduiding<<}
onzer tijdgenooten met den dag grooter werd, bleef deze en gene hem toch de hand boven 't hoofd houden om zijn goedhartigheid, die werkelijk aan zijn ruwheden ontsnapt scheen te zijn. Hij kon geen armoede zien. Hij was, evenals op school, steeds bereid voor de verdrukte onschuld in de bres te springen. En hij deed 't zonder eenige vertooning van deugd. Dit laatste vooral maakte een goed effect. Een student is in den regel een slecht economist. Hij vraagt niet wat er van een aalmoes of zoogenaamd liefdewerk terechtkomt, maar bewondert kortweg de zedelijke beginselen op zichzelf. Dat is 't bewijs voor onze eerlijke opvatting van de dingen.
Toch is 't mij later wel eens voorgekomen, dat wij ook toen, als we beter uit onze oogen gekeken hadden, zonder aan het beginsel der menschlievendheid en goedhartigheid te kort te doen, verstandiger hadden kunnen handelen. Of was het wel beschouwd, iets anders dan een dolle streek, toen Nimrod op zekeren middag zijn volle portemonnaie uit het raam gooide en op den hoed van een blinden fluitspeler? En kon men bewijzen, dat hij bij die gelegenheid niet dronken was?

De verhouding tusschen Nimrod en zijn vader leverde ten minste in geenen deele het bewijs, dat eerstgenoemde zijn hart voor de zachtere invloeden des levens openhield. Vader en zoon vervreemdden meer en meer van elkaar. Terwijl gene zijn wrevel over Nimrods geldverkwisten verkropte en niet dan noode de vraag weerhield of zoonlief 't dan nooit tot zijn propaedeutisch zou brengen, nam de ander bij voorkeur alle gelegenheden waar om zijn vader tegen te spreken. Hierdoor waren de vacan-
{==180==} {>>pagina-aanduiding<<}
tiedagen zóó prettig voor beide partijen, dat de oude heer, wiens illusie 't altijd geweest was zijn zoon voorgoed thuis te krijgen, volstrekt niet ontevreden scheen als Nimrod op reis ging. Ik vernam deze bijzonderheid van een mijner kennissen, wiens familie in de nabijheid van Nimrods vaderlijk erfgoed woonde. Daarbij kwam spoedig een omstandigheid, die de breuk onherstelbaar maakte.
Nimrod werd verliefd. Op zekeren morgen, terwijl hij het veld afliep om een haas te zoeken die hem den vorigen avond in de schemering ontgaan was, kwam hij een boerendeern tegen die op zijne vraag naar haar naam en woonplaats, brutaal ten antwoord gaf, dat dit hem volstrekt niet aanging, doch dat zij 't hem zeggen wou, zoodra hij van zijn kant haar verteld had wie hij was en wat hij met haar te maken had. Ze was pas in het dorp gekomen. Ze had een paar jaar gediend in een streek waar 't wemelde van jonkers, die haar en de andere meisjes naliepen. Als hij, wat zij aan zijn kleeding meende te zien, ook zoo'n soort van jonker was, dan kon hij gerust doorwandelen en haar alleen laten. Ze had genoeg van die heertjes gehoord en gezien, om te weten wat hun vriendelijk goeden morgen en goeden avond beteekende. Toen zij dit niet zonder stemverheffing gezegd had, keek ze hem flink in de oogen en wilde voorbijgaan.
Doch Nimrod trad haar in den weg. Hij had in die oogen iets gelezen wat tot nog toe een verborgenheid voor hem was geweest. Die korte, duidelijke verklaring boezemde hem eerbied in. Ook zag hij nu pas hoe mooi ze was. Hij stak den arm uit en zei op zijn gewonen bevelenden toon, dat zij blijven moest en zijn vraag beantwoorden.

{==181==} {>>pagina-aanduiding<<}

Doch zeker moet zij die geste niet hebben begrepen, want zonder hem met een woord te verwaardigen gaf ze hem een geduchten slag in 't gezicht en liep ijlings heen, terwijl Nimrod haar verbijsterd nakeek. Daarna, op eens tot bezinning komende, wierp hij zich op den grond en brulde 't uit van woede. Een vrouw had hem geslagen. Voor 't eerst in zijn leven had hij iemand gevonden die hem aandorst. Hij zou zich wreken. Hij kon dien smaad niet op zich laten rusten. Doch tegenover een meisje was hij machteloos. Zijn ridderlijk gevoel kwam er tegen op, dat hij haar met gelijke munt zou betalen. Ook was ze mooier dan eenig meisje dat hij ooit had gezien. Haar cordaatheid was op zichzelf een deugd. Ze was in haar recht. Ze had zich gelukkig in zijne bedoelingen vergist. Als hij zijn arm werkelijk had uitgestrekt om haar te beleedigen, dan zou hij dien arm op dat oogenblik hebben afgehakt. Hij moest haar opzoeken. Hij moest weten waar zij woonde. Hij moest haar zeggen, dat hij een eerlijke jongen was, die geen ander gebrek had dan dat hij wat ruw was. Doch... ruw... dat was zij ook.
Nimrod zwierf dagenlang rond, zonder zijn schoone te vinden. Elken morgen kon men hem aan den kruisweg zien zitten, waar zij uit zijn oog was verdwenen. Hij hoopte dat ze weer daar langs zou komen, maar ze kwam niet. Overal waar hij maar vermoeden kon dat men hem terecht zou helpen, vroeg hij naar al de boeren in den omtrek die nieuwe dienstboden gekregen hadden. En als hij gehoord had, dat er hier of ginds zoo'n boer was, dan ging hij er heen onder 't een of ander voorwendsel, al was 't twee uur ver. Hoe meer hij teleurgesteld werd, te ondraaglijker werd de onzekerheid en te pijnlijker de gedachte, dat zij

{==182==} {>>pagina-aanduiding<<}
hem verdacht van oneerbare bedoelingen, dat zij hem geslagen had zonder te weten hoe mooi en hoe verwonderlijk groot ze in zijn oogen was en hoe ze 't dagelijks meer werd. Dit alles terwijl hij voor geen geld ter wereld aan iemand zou verteld hebben wat er in hem omging.
Eindelijk kwam hij te weten waar zij woonde. 't Gelukte hem zelfs haar te spreken en te overtuigen dat alleen de angst en de herinnering van andere ontmoetingen haar opvliegendheid konden rechtvaardigen. Hij, de wilde jager, was toen zoo bescheiden, zoo bedeesd zelfs, dat zij op haar beurt zichzelf beschuldigde en hem de hand ter verzoening reikte. Ze was daarbij even heftig in haar berouw als zij 't in haar toorn geweest was, en, naar Nimrod met verrukking opmerkte, nog wel eens zoo mooi. Al het ruwe van haar eerste optreden verscheen nu als vrouwelijke fierheid. 't Was hem een eer, dat zij hem geslagen had. 't Was de ridderslag geweest voor een nieuwe levensopvatting. Een wereld vol wondere gewaarwordingen en gedachten lag er voor hem in haar nu zoo vriendelijk oog.
Sinds zag hij haar dagelijks en vermeed zij niet hem te ontmoeten. Zijn ontluikende liefde werd beantwoord met een warmte, die in volkomen harmonie was met de werking der natuur op den vollen middag van een verrukkelijken zomerdag. Ze was, evenals hij, een kind der natuur en gaf zich geheel aan hem over. Daarentegen toonde zij geen zweem van schrik of verbazing toen hij haar verteld had, dat zijn vader op het groote buiten in de nabijheid woonde en dat hij de erfgenaam van 't geheele vermogen was. 't Was natuurlijk dat een meisje zich te weer stelde als een jonker haar met slechte oogmerken naderde, maar dat

{==183==} {>>pagina-aanduiding<<}
een jonker verliefd werd op een boerenkind, daarin was niets vreemds, als hij 't maar eerlijk meende.
't Duurde niet lang of een paar gedienstige geesten hadden den ouden heer verteld wat er omging. Met eigen oogen kon hij zich overtuigen dat 't waar was, want Nimrod maakte volstrekt geen geheim van zijn liefde. Op de jongste kermis had hij openlijk met zijn uitverkorene gedanst en twee boerenzoons, die op hun manier den Don Juan tegenover haar speelden, achtereenvolgens blauwe oogen bezorgd. Ook had hij den plattelandsdokter, die hem vertelde hoe ruchtbaar de zaak was en hoe jammer.... ronduit gezegd dat hij zich met zijn pillen en pleisters had te bemoeien, tenzij de dokter hem 't pleizier wou doen aan 't geachte publiek mee te deelen dat hij, Nimrod, plan had om zoo gauw mogelijk af te studeeren en dan dadelijk met zijn schoone te trouwen, papa mocht hoog springen of laag. Liefde was een zaak die ieder voor zich zelf moest verantwoorden. Hij had nooit over trouwen gedacht, maar hij had nu gevonden wat hij hebben moest: een meisje dat haar handen wist te gebruiken en niet coquet was. Moeder natuur had te zijnen behoeve een wonder gewrocht.
De dokter schudde het hoofd en verklaarde, toen de oude heer hem bij zich ontbood en zijn raad vroeg, met volle overtuiging, dat de jongen gek was, dat hij, dokter, bereid was 't op schrift te geven. Zoo'n attest kon noodig wezen, want als 't zoo bleef lag Meerenberg niet ver weg. Hij voor zich zou den ouden heer raden de meid te laten oplichten en zoover weg te brengen dat Nimrod haar niet vinden kon. Die hartstocht zou dan vanzelf wel bedaren. Als 't maar eerst zoover was, kon men later verstandig met het jonge mensch praten.

{==184==} {>>pagina-aanduiding<<}

De oude heer vond dat idee wel voortreffelijk, maar was toch een beetje bang voor een strijd, waarbij al de hartstochtelijkheid van zijn zoon aan het licht zou komen. Hij hield niet van opspraak. Om het denkbeeld van den dokter te verwezenlijken, was er, wel is waar, alleen wat geld noodig en een weinig beleid; doch niettemin kon hij 't voor zichzelf niet verheelen dat de onderneming zich gemakkelijker onder een glas wijn liet bepraten, dan feitelijk ten uitvoer leggen. Hij besloot zich dus voorshands met de helft van het programma te vergenoegen en hij deed dit langs den meest gebruikelijken weg.
Hij ging persoonlijk naar de hofstee, waar Nimrods schoone diende, en overlei de zaak met den boer. 't Zou dezen niet tot schade zijn als hij de meid onder een of ander voorwendsel wegzond. 't Was den ouden heer zelfs wel een vijf en twintig gulden waard, wanneer dit heel gauw en wat kortaf geschiedde. Hij van zijn kant zou meneer zijn zoon wel voor een paar dagen verwijderen. Als deze terugkwam moest alles in orde zijn.
De boer had er niet tegen en 't complot gelukte perfect. Nimrod, die geen kwaad vermoedde en wien 't alleen maar verwonderde dat papa niets scheen te weten van 't geen iedereen wist, vernam na een afwezigheid van een paar dagen eenvoudig dat zijn uitverkorene verdwenen was. Zij had zich zeker, zei men, op de een of andere manier aan haar meesters eigendom vergrepen, want ze was op stel en sprong uit haar dienst gezet. Waar ze was..... ja, dat wist niemand.
Nimrods woede kende geen palen. Hij liep regelrecht naar de boerderij, waar het feit had plaats gehad, en dreigde den boer dat hij hem zou doodslaan indien hij niet de waar-
{==185==} {>>pagina-aanduiding<<}
heid, de volle waarheid zei. 't Was een schandelijke leugen als ze zeiden dat zij gestolen had of iets van dien aard... Er moest iets anders achter zitten. Waarom had de boer haar met pak en zak weggezonden, en juist toen hij afwezig was?
De boer in quaestie was geen held en bekende, na lang razen en tieren van Nimrod, de heele historie. Daarna zwoer hij bij hoog en laag, dat hij, noch iemand van de zijnen wist waarheen ze getrokken was. ‘Toen ik haar gezegd had’, stotterde hij, ‘dat wij haar niet langer konden houden, omdat uw papa 't niet hebben wou, toen zei ze dat niemand denken moest dat ze jou achterna geloopen had en dat ze liever de wijde wereld inging dan twist te stoken tusschen vader en zoon. Daarop heeft ze haar kleeren bij mekaar gepakt en is heengestapt zonder boe of ba te zeggen.’
Nimrod wist toen genoeg. Zonder een oogenblik te aarzelen liep hij naar huis en stormde de kamer van zijn papa binnen. Naar hij mij zelf verteld heeft, moet er toen een vreeselijk tooneel hebben plaats gehad. Nimrod had zijn vader verweten, dat deze zich op een slinksche manier in de zaak gemengd had en de oude heer had aan Nimrod bewezen, dat alles om zijn best wil geschied was, maar dat 't nu ook uit moest zijn. Hij zou toch nooit de toestemming krijgen tot een huwelijk. Dwazer plan, dan een boerenmeisje te trouwen, was nooit in eens menschen brein opgekomen. 't Was zaak dat hij hoe eer hoe liever naar de academie terugging en zijn examens deed. Als zijn vader eens dood was, moest Nimrod zelf weten wat hem te doen stond. Maar zoolang hij leefde, zou er van die gekheid niemendal komen. Was Nimrod bovendien dwaas

{==186==} {>>pagina-aanduiding<<}
genoeg te meenen, dat die meid niet wist wat ze deed?
De oude heer durfde niet verder gaan en gooide 't zelfs alras in 't gemoedelijke. Doch ook dit hielp niet om den indruk van papa's handelwijze uit te wisschen. Zelfs de herinnering aan zijn lieve moeder was niet meer dan een handgreep, en liet hem koud. De verdenking, dat hij zich door een intriguante had laten beetnemen was een beleediging voor haar, die zijn geheele ziel vervulde. De klap dien ze hem bij hun eerste ontmoeting gegeven had, was de waarborg harer eerbaarheid. En de fierheid, waarmee zij haar dienst had verlaten, behoefde geen commentaar. De zoon viel dus heftig uit en tartte papa te bewijzen wat hij zoo even gezegd had.
't Natuurlijk gevolg van deze uitdaging was, dat de oude heer nog heftiger uitviel en de meest grievende onderstellingen omtrent de deugd en bedoelingen van het meisje voor den dag bracht, waarschijnlijk om zijn zoon al 't gewicht van het vaderlijk gezag te doen gevoelen. Nog was hij 't hoofd van zijn gezin en zou hij weten wat hem te doen stond als Nimrod den goeden naam van zijn geslacht verkoos te bezoedelen. Zoolang Nimrod in zijn huis was en zijn geld verteerde, zou papa wel zorgen dat hij andere dingen dan die malligheden in het hoofd had. 't Was hoog tijd dat Nimrod aan zijn examens ging denken. Zijn grenzenlooze luiheid had al geld genoeg gekost. Al de andere jongelui van zijn kennis waren verder dan Nimrod. Papa gebood hem zoodra mogelijk aan 't werk te gaan en 't verzuimde in te halen. Zoolang hij niet gepromoveerd was, stond hij onder zijn vaders opzicht. Er had al veel vroeger aan dat leegloopen een eind moeten komen. Dan zou hij die gek-
{==187==} {>>pagina-aanduiding<<}
heid waarschijnlijk nooit in zijn hoofd hebben gehaald.
Nimrod had zich op de lippen gebeten en zijn vader kortaf gesommeerd te zeggen waar zijn meisje gebleven was. Toen deze dit even kortaf weigerde had hij geantwoord, dat hij er dan zelf op uit zou gaan om haar te zoeken. Als hij haar gevonden had zou zijn vader al die beleedigende woorden misschien terugnemen. Zoo niet, dan ging hij de wijde wereld in en zou zijn eigen weg wel vinden.
De oude heer wilde in dit contract niet treden. 't Was hem onverschillig wat Nimrod deed, als de wereld maar niet kon zeggen, dat hij de hand in die zaak gehad had of zich door de mooie praatjes van zijn jongen had laten misleiden. Overigens wist hij ook zelf niet waar de meid gestoven of gevlogen was. Wat hij gedaan had, was in Nimrods belang geschied. Op de toestemming van zijn vader behoefde hij nooit te rekenen.
Hiermee was de breuk voor goed gevormd. Nimrod gespte nog dien eigen dag zijn jachtgeweer over den schouder en ging er op uit om het spoor zijner uitverkorene te vinden. Doch wederom was dit dagenlang te vergeefs en toen hij eindelijk zijn doel bereikte en haar sprak, weigerde zij naar hem te luisteren en vorderde dat hij haar met rust liet. Naar al wat hij vertelde, was de verbindtenis tusschen hen beiden een doorn in 't oog van zijn vader. Zij had er nog nooit over gedacht, dat dit zoo zijn kon. Wat wist zij van standen en rangen in de maatschappij? Doch 't was zoo. Zijn vader had gelijk. 't Kon nooit tot iets goeds leiden.
Op iets dergelijks had Nimrod niet gerekend. Hij keek alsof de bliksem voor zijn voeten was ingeslagen en staarde

{==188==} {>>pagina-aanduiding<<}
haar een poos verbijsterd aan. Was de meid gek? Had hij wel goed gehoord en kon 't ook zijn dat zij 't geval erg grappig vond? dat ze er gekheid van maakte! Wilde zij misschien eens beproeven hoever zijn liefde voor haar ging? Stelde zij hem daarom den eisch, tusschen haar en zijn vader te kiezen?
Het laatste kwam hem 't meest aannemelijk voor. Hij haastte zich met de duurste eeden te verzekeren, dat zijn plan reeds gemaakt, zijn keus al gedaan was. Zijn vader mocht weten wat hij aan zich zelf of aan zijn familie verplicht was, hij, Nimrod, wist wat hij haar beloofd had en zou zijn woord gestand doen. Hij had een paar armen aan zijn lijf en zou den kost wel voor twee ophalen. Hij was niet bang om te werken. Of vreesde zij soms dat hij daarvoor te grootsch was? dat zij gebrek zou lijden als ze straks zijn vrouw werd?
Neen, dat was het niet, maar zij wou geen twistappel worden tusschen vader en zoon. Hoeveel ze ook van hem hield, ze mocht niet de oorzaak zijn, dat hij zijn vader niet de oogen zou toedrukken. Ze zei dit op haar manier, doch 't was duidelijk. Toch scheen 't of Nimrod het niet begreep en 't nooit zou begrijpen. Als zij dan maar zeggen wou, hoe zij 't hebben wilde. Ze kon toch niet verlangen dat hij haar vergat, de liefde voor haar uitrukte alsof het onkruid was?
't Eenvoudige boerenkind bleek nu een goede dosis gezond verstand te bezitten en op den tast af beter den weg in het donker te kunnen vinden dan menig hoogwijze onder den zegen van het volle zonlicht. Wat de vader van Nimrod nooit zou bewerkt hebben door zijn gestrengheid, dat bereikte zij door haar zachtmoedig volhouden. Nimrod moest naar de academie terug en hard werken. Hij moest

{==189==} {>>pagina-aanduiding<<}
zijn jachtgeweer thuis laten en niets wat op jagen of visschen betrekking had aanraken, voor hij zijn vader weer onder de oogen kwam als iemand die zijn plicht had gedaan. Was hij dan nog voor haar dezelfde, dan mocht hij de zaak met zijn vader overleggen. Zij van haar kant zou hem niet vergeten, dan alleen wanneer hij halverwege bleef steken.
't Gelukte haar Nimrod te overtuigen dat dit de eenige weg was, dien een eerlijk man in zijn geval mocht inslaan. De oude heer vermoedde weinig dat hij een bondgenoote had gevonden in haar, die, naar hij meende, de eer van zijn geslacht belaagde.

Nimrod kwam terug en ging met woest geweld aan 't werk. Hij vermeed zijne vroegere vrienden zooveel dit aan een academie mogelijk is. Daardoor kwam hij weder meer tot ons, die de voorkeur gaven aan de werken des vredes. Ook versmaadde hij de hulp van een mijner vrienden geenszins, toen hij bemerkte dat deze, ofschoon een jongejuffer in physieke kracht een reus in de studie mocht heeten. 't Ging wel met horten en stooten, maar 't ging toch. 't Ging onder grappen en plagen, maar de reus constateerde niettemin dat hij met elken dag iets won op de onhebbelijkheden van den wilden jager. Ik herinner mij nog, hoe hij op zekeren morgen met een uitdrukking van verbazing en verrukking mijn kamer opstoof en mij vertelde, dat Nimrod drie uur aan éen stuk op zijn stoel had gezeten. Toen hij eenmaal zoover was, was 't ergste geleden. Hij maakte er persoonlijk een zaak van eer van,

{==190==} {>>pagina-aanduiding<<}
mijn ouden schoolmakker geheel en al klaar te maken. Hoe 't ook liep, hij zou er hem brengen.
Nimrod vertelde aan niemand wat de reden was van zijn arbeidzaamheid. Wij dachten allen, dat den ouden heer de eer daarvan toekwam en vermoedden niet eenmaal dat er liefde in 't spel was. Hadden wij 't vermoed, onze critiek omtrent de beweegredenen van Nimrod zou destijds zonder twijfel niet edelmoedig zijn geweest. Aan zedelijk overwicht van een meisje zonder opvoeding en beschaving over een jongen uit onzen stand hadden wij zeker niet gedacht.
En toch bestond het. Nimrod liet zich in zijn ruwheid evengoed aan een rozenband leiden als de troubadours uit de middeleeuwen of de verliefdste saletjonker uit de dagen van Madame De Pompadour. Heeft hij gevreesd dat wij hem zouden uitlachen als hij zijn hart voor ons uitstortte? Wel waarschijnlijk. Of volgde hij misschien alleen den drang van zekere zelfgenoegzaamheid? Ook mogelijk. Menschen, die veel in en met de natuur omgaan, sluiten zich lichtelijk af van de wereld. Zij hebben dan weinig behoefte om de indrukken van anderen te kennen en het oordeel van anderen te hooren. Dat is menigmaal hun ongeluk, maar ook zeer dikwijls hun kracht. Nimrod werd met den dag zachter of liever minder ruw door zijn plicht te doen, zonder naar onzen lof te dingen of onzen blaam te vernemen. Zelfs geloof ik, dat hij in zijn geslotenheid een offer bracht aan haar, die zijn geheele ziel vervulde. Want dat dit laatste 't geval was, betwijfel ik geen oogenblik. De overgang was te groot om alleen te kunnen gelden als een ruwe poging om zijn vader te doen zien, dat hij wel kon als hij maar wilde; om zijn zin te krijgen, na de achting voor zich zelf herwonnen te hebben.

{==191==} {>>pagina-aanduiding<<}

Nimrod deed een halfjaar na zijn bekeering, dat heet volgens de gewone academische berekening zoo ongeveer vier jaar later dan de regel is, zijn propaedeutisch en kwam er met simplex door. Doch reeds den volgenden dag zat hij voor zijn candidaats te blokken, alsof hij verteerd werd door een onverzadelijken dorst naar kennis. En werkelijk, toen ik een halfjaar later de academie verliet, twijfelde ik niet of zijn candidaats zou beter zijn dan het propaedeutisch geweest was en zich geen vier jaar laten wachten.
Hij had al zijn vroegere kennissen voorgoed van zich afgestooten en zat niet zonder eer in een hoogst fatsoenlijke club. Hij had zich zelfs uit beginsel bij enkele beschaafde families laten introduceeren en deed wat hij vermocht om zijne ruwheden geheel af te leggen. Dat gelukte hem vrij goed. Al keek nu en dan de koddebeier nog door de struiken, 't was voor een jonge dame van opvoeding niet langer onmogelijk met genoegen en zonder blozen naar hem te luisteren.
Ongelukkig begreep de oude heer de beteekenis van deze verandering heel verkeerd en meende hij, te onzaliger ure, zijn zoon een handje te moeten helpen. Toen Nimrod voor een paar weken thuis kwam, vond hij een paar alleraardigste maar zeer coquette nichtjes bij papa gelogeerd, met de kennelijke bedoeling zijn aandacht om 't zeerst te trekken. Daarover ontstak hij in toorn. Nog dienzelfden middag was hij zoo lomp en ruw, dat de bedoelde dametjes overal vertelden nooit grooter buffel ontmoet te hebben. Toen de oude heer hem na haar vertrek over zijn gedrag onderhield en niet onduidelijk te kennen gaf, dat hij de hoop gekoesterd had hem op deze

{==192==} {>>pagina-aanduiding<<}
manier van zijn dwaze liefde voor het boerenkind te genezen -, toen verzocht hij papa dringend maar ernstig dergelijke pogingen voorgoed te laten varen. Hij zou zijn woord aan het boerenkind houden. Papa mocht van zijn kant doen, wat hem goed dacht.
‘Zij heeft mij een klap gegeven’, zei Nimrod, ‘toen ik haar voor 't eerst ontmoette. Ze dacht, geloof ik, dat ik net zoo gemeen was als een troep anderen. Sinds het oogenblik waarop zij mij vergiffenis vroeg en erkende dat ze zich vergist had, is er een andere geest in mij gevaren. Als u soms plan hebt, mij aan een zoogenaamd fatsoenlijker meisje te koppelen, dan zult u zien dat ik weer dezelfde ruwe jager van vroeger word. Uw fijne dametjes zouden mij niet klein gekregen hebben.’
De oude heer keek zijn zoon verbaasd aan. Hij begreep er niets van en vergenoegde zich met de verklaring, dat hij alles hoopte van den tijd.
Doch intusschen ontzonk hem de moed om Nimrod te berispen toen deze, ditmaal zonder zijn geweer, er op uit ging om zijn eerste en eenige liefde op te zoeken en haar te vertellen dat zij geduld moest hebben, daar hij wel vertrouwde dat de oude heer in 't eind nog eieren voor zijn geld zou kiezen.

Drie jaar na zijn propaedeutisch is Nimrod gepromoveerd, wel is waar alweer met den derden graad, en op stellingen, maar toch deugdelijk gepromoveerd. Hij geleek op dat tijdstip vrij wel op een ordinairen meester in de rechten en zou, er was geen twijfel aan, als hij zich buiten vestigde en zijn papa in de administratie van de familie-
{==193==} {>>pagina-aanduiding<<}
goederen behulpzaam was, een niet minder goed figuur maken dan de meesten onzer landjonkers.
En intusschen had de oude heer werkelijk gaandeweg iets van zijn weerzin tegen het boerenkind laten vallen. Zelfs had men hem een paar maal kunnen verrassen bij een poging om den weg te vinden naar de hofstee, waar zij nog altijd dienstbaar was. De volharding van Nimrod wekte zijn nieuwsgierigheid. 't Kon toch geen ordinaire boerenmeid zijn, voor wie zijn zoon zich getroost had als een ezel te werken en jaar op jaar het jachtseizoen te laten voorbijgaan zonder een enkelen haas te schieten.
Eindelijk overwon hij zijn tegenzin geheel en stapte naar de hofstee, met het plan bij den boer te informeeren of deze over zijne dienstbode tevreden was. Daarin stak, meende hij, geen gevaar. 't Verbond hem tot niets. Misschien kreeg hij ongunstige berichten en dan was 't nog beter.
Toen hij het hek door en reeds bijna aan de woning genaderd was, ontmoette hem een meisje met een zeldzaam eerlijk en open oog, dat hem bescheiden vroeg of meneer soms den baas wou spreken. Dan moest hij een heel eind achter het huis de wei ingaan, waar de baas aan 't werk was. Wou meneer hier evenwel wachten op de bank voor het huis, dan zou zij zelf den baas gaan roepen.
De oude heer begreep, als bij instinct, dat dit het meisje in quaestie was en stond een oogenblik verlegen wat hij zeggen zou. Hij zag er tegen op nog verder te loopen, want hij vond het wat gek de vraag, die hem op het hart lag, midden in een weiland te doen, terwijl de baas misschien druk aan 't hooien was en al de arbeiders er bij stonden. Daarentegen stuitte 't hem ook weer

{==194==} {>>pagina-aanduiding<<}
tegen de borst, van haar, die hij nog altijd als een indringster beschouwde, een dienst aan te nemen. Hij vroeg haar dus, zonder rechtstreeks op de vraag te antwoorden, of de vrouw ook al niet in huis was. Hij kon zijn boodschap wel aan deze doen.
‘Ik zie wel dat meneer hier heelemaal vreemd is’, was het antwoord, dat van een eenigszins weemoedigen maar des te bekoorlijker glimlach vergezeld ging. ‘Meneer weet zeker niet, dat de vrouw al voor twee jaar gestorven is. Ze heeft anders lang genoeg gelegen en de dokter uit de stad is er bij te pas gekomen. De baas was erg bedroefd. Hij bleef met zes kinders zitten. Doch met Gods hulp sloegen wij er ons tot nog toe doorheen.’
‘“Maar dan is er toch zeker wel iemand die de huishouding in orde houdt en de plaats van de moeder ingenomen heeft!”’ zei de oude heer, minder uit nieuwsgierigheid dan om iemand te vinden tot wie hij zich wenden kon.
‘Och, we doen dat allemaal zoo'n beetje’, was het min of meer ontwijkende antwoord; ‘behalve mij, is er een zuster van de vrouw bij ons. Die is na haar dood dadelijk bij ons komen inwonen, maar ze is zwak en ziekelijk en kan al niet veel meer meedoen dan nu en dan eens naar de kinders kijken. Wil meneer dat ik haar zal roepen? of wil ik meneer bij haar brengen?’
De oude heer antwoordde niet dadelijk. Hij begreep, dat die zwakke en ziekelijke zuster hem niets dan goed van het meisje zou vertellen, en tevens dat al de zorg van het huishouden feitelijk op de schouders van het lieve kind neerkwam. Hij kon niet nalaten haar met een zweem van bewondering aan te kijken. 't Verbaasde hem vooral dat zij in geheel haar voorkomen en spraak zooveel ver-
{==195==} {>>pagina-aanduiding<<}
schilde van de boerenmeisjes, die hij tot nog toe ontmoet had. Doch eensklaps onderdrukte hij al die gewaarwordingen en zei, terwijl hij haar streng aankeek:
‘Ze praten heel raar over u hier in den omtrek. Jij bent, naar ik begrijp, het meisje dat zekeren jongeheer den kop op hol heeft gebracht.’
't Bloed vloog haar naar het voorhoofd en haar oogen gloeiden van toorn. Zij wierp de hooihark, die zij in de hand hield, op den grond, zoodat een paar pennen stuk sprongen. ‘“Als gij zijn vader niet zijt..... dan laat ik den kettinghond op u los,”’ riep ze met heesche stem, terwijl ze met den voet stampte.
De oude heer keek haar bewonderend aan. Ze was verbazend mooi zooals ze daar voor hem stond met haar hoofd in den nek. Dat was geen gewone boerenmeid. Hij stemde zijns ondanks den toon wat lager en zei met een gedwongen glimlach: ‘Dan kunt ge den hond wel aan de ketting laten, jonge juffer, want ik ben zijn vader.’
Zij opende de lippen om te antwoorden, maar wat ze zeggen wou bestierf haar op de lippen. De oogen schoten haar vol tranen, maar ze wou en zou niet schreien en drukte die tranen terug. Een rilling, alsof ze op het punt was geweest een misdaad te doen, of reeds een misdaad gedaan had, voer langs haar heele gestalte, die op dat oogenblik trots haar boersche kleeding slank en majestueus scheen. ‘“Dan moge God 't u vergeven,”’ bracht ze eindelijk met moeite uit. ‘“Toen ik meende dat uw zoon mij beleedigen wou, toen heb ik hem een slag in 't gezicht gegeven. Toen ik later inzag, dat ik hem onrecht gedaan had, heb ik hem.... leeren liefhebben.”’
Zij keerde zich om zonder den ouden heer verder met

{==196==} {>>pagina-aanduiding<<}
woord of blik te verwaardigen, en verdween om den hoek van het huis.
Daar stond hij, de man van hooger beschaving en stand, met een gevoel alsof ook hij een slag in het aangezicht had gekregen, en alsof die wel verdiend was.
Zou hij misschien evenals zij, inziende dat hij haar onrechtvaardig gegriefd had, moeten eindigen met haar als zijn lieve dochter aan te nemen? Zou dat zijn boete moeten zijn?
De oude heer glimlachte bij die vraag. Hij nam schijnbaar even rustig den terugweg aan als hij gekomen was. Hij besloot onderweg eens te overleggen hoe hij Nimrod nog zou kunnen overtuigen, dat hij een dwaasheid gedaan had en nog grooter dwaasheid doen zou als hij een natuurkind, een even ongeslepen diamant als hij zelf was, trouwde. Hij zou 't dan tevens met zichzelf zien eens te worden of hij hem deze ontmoeting zou meedeelen of niet, zijn uitverkorene voorstellen als een furie of als de Engel van den heiligen toorn.
Doch toen hij aan zijn huis kwam, had hij 't nog niet verder gebracht dan tot den indruk dat zij 't schoonst geweest was toen zij den hond op hem wilde loslaten.
Verduiveld, als hij zelf in zijn jonge jaren eens zoo'n meid was tegengekomen, dan was hij misschien ook in staat geweest... een gekheid te doen.

De liefde heeft over den hoogmoed en over de vrees voor het oordeel der wereld gezegepraald. Ook de oude heer is door het eenvoudige natuurkind verwonnen en heeft bij slot van rekening den hemel gedankt dat hij de

{==197==} {>>pagina-aanduiding<<}
nederlaag had geleden. Hij heeft daarna, hoewel schoorvoetend, al de stappen moeten doen, die tegenover een aanstaande schoondochter van gelijken rang noodzakelijk zouden zijn geweest en, laat mij dit tot zijn eer zeggen, voor het uiterlijk heeft hij zijn rol roiaal gespeeld, het geluk van zijn kinderen niet vergald door een knorrig gezicht en een brommende toestemming.
Integendeel. Op de eerste ontmoeting was een tweede gevolgd waarbij hij de beleedigde in haar eer herstelde, en gulweg beleed te haren opzichte gedwaald te hebben. Hij had toen werkelijk een stroom van tranen aan haar oogen zien ontspringen, doch 't waren tranen van dankbaarheid en geluk geweest, in wier glans hij 't voorteeken van een benijdenswaardig huiselijk leven voor zijn zoon en ook ten deele voor zichzelf had aanschouwd.
Onder dien indruk had hij spoedig een derde bezoek gebracht en toen niet haar, maar den boer en de schoonzuster aangetroffen. Ze hadden hem heel wat te vertellen gehad van den zegen die in hun huis woonde sinds den dag waarop die jonge dienstbode zich had aangemeld. Straks waren de kinderen er bij gekomen en hadden op hun manier die goede getuigenissen onderteekend. Er was geen twijfel aan of zij was de ziel en het leven van dezen kring. 't Huis waar zij rondging was gezegend.
‘En,’ zoo dacht de oude heer onder 't huiswaarts keeren, ‘mijn huis is zoo leeg en koud, vooral sinds Nimrod in mij den vijand van zijn geluk ziet.’
Die gedachte was pijnlijk, maar desniettegenstaande hield hij haar vast.

{==198==} {>>pagina-aanduiding<<}

Ik geloof niet er meer te vertellen valt. Mijne lezers begrijpen reeds lang hoe de historie afliep. Doch wat ze misschien niet vermoeden is, dat Nimrod zelf, toen de zaak eindelijk ten volle haar beslag gekregen had, de eerste geweest is om den ouden heer gelijk te geven. Immers, deze had niet toegegeven dan na ernstigen tegenstand en met de volle overtuiging, dat zijn aanstaande schoondochter aan rijkdom van gemoed vergoedde wat ze aan fijne beschaving miste, of liever, dat zij te hoog in de zedelijke opvatting der dingen stond om niet zeer spoedig de beste vormen van den beschaafden omgang zich eigen te maken.
‘'t Is verbazend,’ zei Nimrod me nog onlangs: ‘We zijn nu nog geen jaar getrouwd, maar al was ze in onzen stand geboren en opgevoed, ze kon zich niet gemakkelijker in den kring van papa's kennissen bewegen. Toen papa eindelijk zijn toestemming gegeven had, wou hij volstrekt dat ze een jaar naar een kostschool zou gaan en ten minste fransch leeren. Maar ze zei dat dit niet noodig was. Zoo'n beetje fransch zou haar toch niet aanbrengen wat wij verlangden. 't Zou maar een vernisje zijn om 't gebrek aan verf te bedekken. Wij moesten die zaak maar aan haar overlaten. Zij zou wel zorgen dat ze ons geen schande aandeed.’
Laat ons aannemen dat Nimrod bijzonder toegevend was en niet competent om in deze te oordeelen, doch laat ons ook niet voorbijzien dat er in haar theorie een diepe waarheid lag. Ook durf ik als ooggetuige verzekeren, dat haar uiterlijke verschijning met deze theorie in overeenstemming is. Geen zweem van pronkzucht beleedigt bij haar den goeden smaak. Ze is steeds eenvoudig gekleed

{==199==} {>>pagina-aanduiding<<}
en kiest bij voorkeur stoffen, die zich laten plooien zonder breede banen te maken. 't Was kennelijk haar toeleg zoo min mogelijk in het oog te vallen.
Doch de oude heer kon reeds drie maanden nadat zij met Nimrod haar intrek bij hem nam, niet buiten haar. En Nimrod?!
‘Lieve vriend,’ zei hij in hetzelfde discours waaraan ik bovenstaande volzinnen ontleende: ‘Ze heeft mij getemd, zooals ge weet. Ik ben naar de homoöpathische methode genezen. Nu is zij dagelijks bezig met mij tam te houden door een andere methode, waarvoor ik den rechten naam nog niet gevonden heb - ge weet, ik was nooit sterk in 't Grieksch -, maar die ik voorloopig maar op zijn Hollandsch zal noemen: de methode van alle zachtaardige en verstandige huisvrouwen.’






{==200==} {>>pagina-aanduiding<<}

Nog niet ontvankelijk.

Ontgoocheling. Bijdrage tot de billijke waardeering van het zoogenaamde Spiritisme, door Dr. A. Rutgers Van der Loeff.
In deze brochure troffen mij drie dingen: 1o, de lengte en langwijligheid der inleiding; 2o, de vinnige toon, die zoowel met alle vriendschapsbetuigingen aan 't adres van Dr. Meyboom als met den quasi-wetenschappelijken zinbouw spot; 3o, het feit dat men er niets in vindt van wat wij recht hadden te verwachten, maar verwezen wordt naar een volgende brochure die ook zonder deze in de wereld had kunnen komen.
Dat de inleiding lang en vervelend is, erkent de schrijver zelf. Na zes pagina's lang gegoocheld te hebben met het woord ‘ontgoocheling,’ door M. gebezigd in een zin die voor elk ander zoo helder als de dag is, schrijft Dr. V.d.L.: ‘Was mijne critiek vervelend, zij was toch noodig en kan misschien nog dienen tot leering, hoe moeilijk het is van ieder ijdel woord rekenschap te geven.’ Wij vragen voorts met alle be-
{==201==} {>>pagina-aanduiding<<}
scheidenheid of iets wat ‘toch noodig’ is, daarom tevens zeer vervelend moet wezen? en of de dingen die ‘misschien tot leering’ van de een of andere waarheid kunnen dienen, niet veel beter aan hun bestemming zullen beantwoorden als ze niet vervelend zijn?
't Wonderlijkste van het geval ligt evenwel in iets anders. Dr. V.d.L. laat, aan de belijdenis dat zijn critiek vervelend was, voorafgaan dat hij, bij 't spreken over het edele doel van Meybooms bekend schrijven in de Vrijheid, ‘verder met het nare opschrift maar vrede zal maken’ en - let wel! - ‘het zelfs voor eigen oogmerk in dienst nemen.’ En waarachtig, hij doet het ook!
Naar den vinnigen toon kan ieder zich bij de brochure zelve informeeren. Dr. V.d.L. heeft als polemicus een manier van schrijven die wij fluweelenpootachtig mogen noemen. Ik voor mij lees liever de satiren van Boileau.
Doch erger is een andere teleurstelling, die de brochure mij bereid heeft. Ik hoopte eindelijk eens in duidelijke bewoordingen te vernemen wat het spiritisme eigenlijk is, en ik kreeg niets dan twee phrases waarvan de eene op het behandelde in deze brochure moet slaan, en de andere verwachtingen opwekt waarmee men een mensch geen veertien dagen alleen mag laten. ‘Ik heb zoeken aan te wijzen,’ meldt de eerste volzin, ‘dat dit onderwerp alleszins verdient op wetenschappelijke wijze te worden onderzocht, beoordeeld en gewaardeerd. - - - Bij eene volgende gelegenheid hoop ik op dit laatste terug te komen, en in het licht te stellen, hoe er werkelijk met zulk eene wetenschappelijke behandeling een aanvang is gemaakt die iets goeds belooft.’
Eilieve, help ons spoedig aan die in-het-licht-stelling,

{==202==} {>>pagina-aanduiding<<}
ten minste wanneer de laatste woorden, ‘een aanvang die iets goeds belooft,’ niet moeten aanduiden dat we alsdan weer, in plaats van iets wezenlijks te vernemen, met de belofte van een derde brochure zullen worden vertroost.
Voorshands blijft ons nu slechts te onderzoeken in hoever Dr. V.d.L. werkelijk betoogd heeft dat het spiritisme alleszins verdient op wetenschappelijke wijze te worden onderzocht, beoordeeld en gewaardeerd - - - - -, zegge, onderzocht, beoordeeld en gewaardeerd - - - en dat zeer bepaald op wetenschappelijke wijze.
Ik druk op dit laatste, dewijl mij daardoor het recht gegeven wordt om 't een en ander, wat èn in de brochure èn daarbuiten dikwijls als een belangrijk punt in de quaestie op den voorgrond staat, reeds dadelijk af te snijden en buiten discussie te brengen. Ook wordt hierdoor, in verband met de inleiding die mede niets ter zake doet, de brochure feitelijk tot zoo geringe afmetingen teruggebracht dat ook een niet-spiritisch of niet-spiritistisch oog haar kan overzien.
Immers, Dr. V.d.L. maakt heel wat werk van een punt 'twelk mijns inziens tot de quaestie als wetenschappelijk vraagstuk hoegenaamd niets afdoet. Ik bedoel de beteekenis der sympathie welke erkend wetenschappelijke mannen voor het spiritisme aan den dag leggen, anders gezegd, het vertrouwen 'twelk dit laatste zou verdienen als zekere menschen, omtrent wier zedelijk en wetenschappelijk gehalte geen twijfel kan geopperd worden, er zich mee afgeven.

Die sympathie bewijst in casu te weinig. Evengoed zou ik van mijn kant kunnen vragen of de afkeer van het

{==203==} {>>pagina-aanduiding<<}
spiritisme, door zooveel bekwame en gemoedelijke mannen aan den dag gelegd, niet klaar en krachtig bewijst dat gezegd spiritisme een afwijking van den goeden weg is en dus als een ziekelijk verschijnsel moet beschouwd worden.
Maar noch 't een, noch 't ander heeft met het wetenschappelijk vraagstuk iets te maken; 't kan hoogstens als begoochelend decoratief gebruikt worden. Ook valt al dadelijk in het oog, dat het zeer bezwaarlijk is er eerlijk mee om te gaan. Als Dr. V.d.L. zijn autoriteiten oproept, dan plakt hij hun alle diploma's die hij maar vinden kan op de borst, terwijl hij de wetenschappelijke mannen, wier houding tegenover het spiritisme aan zijn tegenpartij ten goede zou kunnen komen, met kennelijke minachting bejegent, met onwilligen en kwâjongens op éene lijn plaatst. Dr. George Sexton, die door de Gebroeders Davenport tot het spiritisme bekeerd schijnt, heet ‘Mag. art. lib., Doctor Med. Jur. et Philos., Lid der koninklijke Maatschappijen van Zoölogie en Geographie te Londen, Eere-secretaris van het Britsch Genootschap tot hervorming der Pharmacognosie, uitgever van het journaal der eclectische geneeskunst (The New Era), schrijver van vele geleerde werken, waaruit blijkt’ (aan wien of wie?) ‘dat hij op 't gebied der natuurkundige, psychologische, historische, phylosophische en theologische wetenschappen alles behalve vreemdeling is.’ Daarentegen heet het van de heeren der wetenschap, die geen lust toonden zich van hunne dagelijksche studiën te laten aftrekken ten einde experimenten naar aanleiding of ten behoeve van een spiritistische séance te doen, als de persoonlijke ervaring van den schrijver: ‘Wel is waar heb ik raad en medewerking gezocht in de geleerde wereld; maar mijn bevindingen waren

{==204==} {>>pagina-aanduiding<<}
over 't algemeen niet van pleizierigen aard. Sommigen, die mij met belangstelling aanhoorden, daar zij ook zelf wel iets van de zaak gezien hadden, hielden zich wijselijk (sic!) stil of meenden dat zulke vreemde dingen op hun gebied niet thuis behoorden. Anderen, afgeschrikt door het suspecte voorkomen of door eene eerste mislukte proef, verklaarden met de malligheid verder niets te doen te willen hebben. Weder anderen stelden mij den eisch: laat mij dan toch zelf zien! waaraan ik verklaren moest niet zoo onvoorwaardelijk te kunnen voldoen, omdat er veel van omstandigheden afhing, zooals bij de meeste experimenten op het gebied der natuur, vooral die van physischen, astronomischen, chemischen en physiologischen aard, evenzeer het geval is.’
Mij dunkt, op het standpunt des schrijvers ware 't eerlijk geweest ook hierbij al de titels en waardigheden der respectieve autoriteiten te vermelden. Terwijl hunne bezwaren reeds op zichzelf als gewoon menschelijke bezwaren nog zoo gek niet zijn, zouden ze er dan, in het oog van menigeen die zich vergaapt aan den schijn, minstens even ontzagwekkend uitzien als die fameuse Dr. Sexton.
Doch, zooals ik zei, voor ons heeft noch het een noch het ander eenige waarde. De geschiedenis leert, dat hooge titels volstrekt geen onbedriegelijke kenmerken zijn van een extra-gezonde geestesontwikkeling, terwijl er omgekeerd boeren en buitenlui worden gevonden, die op een gegeven moment in degelijk oordeel en bruikbare wijsheid een professor de baas zijn.

{==205==} {>>pagina-aanduiding<<}

Wij kunnen de eerste zeventien pagina's der brochure dus gerust overslaan en ons bepalen tot die volzinnen welke, zoo 't heet, den wetenschappelijken kant van het vraagstuk raken. Dr. V.d.L. bereidt ons en zichzelven op de weinige maar krachtig voedende resultaten, die wij hier te wachten hebben, door een ernstig protest tegen de beschuldiging als zouden hij en de zijnen bijgeloovigen zijn. ‘Laat Köhler-aberglauben door Köhler-unglauben met smaad en machtspreuk bekampt worden. Onder hen, die noch tot de eene noch tot de andere categorie behooren, kan, dunkt mij, slechts één wapen ontvankelijk worden verklaard - namelijk de wetenschap.’
Hij heeft gelijk. Niets is billijker en onder mannen van gezond verstand meer passend. Doch vooraf mag met recht gevorderd worden dat het spiritisme bewijze, op wetenschappelijk gebied thuis te behooren en dus werkelijk iets anders te zijn dan een afdwaling van den menschelijken geest. Zonder dat bewijs kan 't wel een voorwerp van experiment wezen, doch niet in den zin en op de wijze als door Dr. V.d.L. wordt verlangd.
Dr. V.d.L. meent dat de zoogenaamde spiritistische manifestatiën zich ‘buiten kijf het voorkomen van natuurverschijnselen geven en dus, voor zoover zij door de zinnen waargenomen kunnen worden, aanspraak maken op een plaats in 't natuurkundig gebied.’
Wat beteekent hier de uitdrukking ‘zich het voorkomen geven’? en wat beduidt dat ‘aanspraak maken’? Steekt er, al verder, iets achter de woorden ‘voor zoover zij door de zinnen kunnen waargenomen worden’? of zijn ze met hun allen een minder gelukkige stoplap? Indien er iets achter steekt, dan vervalt de meening dat het spiritisme een

{==206==} {>>pagina-aanduiding<<}
natuurwetenschap zou zijn, want welke natuurwetenschap is er, die ruimte overlaat voor een deel 'twelk niet door de zinnen kan waargenomen worden?
Ook is wel min of meer aan bedenking onderhevig wat Dr. V.d.L. verder zegt: dat hij, namelijk, het spiritisme voorshands liefst zou plaatsen ‘onder de curateele van physica en physiologie.’ Dit geeft ons immers den indruk alsof hij zijn pupil straks, als de wetenschap niet naar zijn pijpen wil dansen, onder de genoemde curateele zou wegnemen en elders in den kost doen, misschien wel bij het dogma waarvan hij nu nog zegt niets te willen weten. ‘Verzuimt de wetenschap,’ roept hij met zoovele woorden uit, ‘om van wat haar als een parel wordt aangeboden ook maar de echtheid of onechtheid te keuren, dan moet niet alleen schaamte daarvan het gevolg zijn, maar tevens misschien een billijk verwijt.’
Ik kom er voor uit, deze manier wil mij niet recht bevallen. 't Is mij daarbij te moede alsof de vader of voogd van een niet zeer vluggen en niet zeer volgzamen jongen den Rector of Directeur van 't school tracht in te pakken door al de ondeugden van den knaap als deugden aan te prijzen. 't Is een jongen met een helder hoofd en een hart van goud. Maak er nu, als ge kunt, een knap man van. Doch straks, als 't blijkt dat de Rector of Directeur hiertoe niet in staat is, dan neemt de papa of voogd hem weg en vertelt overal dat de school en het toezicht niet deugden. Dit is wel een zeer gebruikelijke manier, maar 't is niet de beste, noch voor den jongen, noch voor de reputatie van den vader of voogd -; althans bij lieden die verstand van opvoeding en onderwijs hebben. Of mag 't in casu de vraag wezen hoe het spiritisme ‘aangebo-
{==207==} {>>pagina-aanduiding<<}
den’ wordt? Geef 't zooals het is, geef eenvoudig de manisfestatiën, maar dan deugdelijk geconstateerd, en onthoud u van alle insinuaties ten laste van hen die niet a priori willen gelooven dat een tafel wordt opgeheven zonder mechanische krachtsaanwending, of dat harmonica's door de kamer vliegen, ook als er niemand is die er mee solt en ze een ander naar het hoofd gooit. Zelfs klinkt het verdacht, dat is in dit geval alsof men 't met de aanvraag om een wetenschappelijk onderzoek maar half meent, wanneer men onderscheid maakt tusschen huiselijke en openbare séances. Wetenschappelijke onderzoekingen behooren immers onafhankelijk te zijn van den graad van intimiteit der aanwezigen?
't Eenige waarover Dr. V.d.L. zich zeer stellig uitspreekt, en wat ik voor mij om zijnentwil (als 't mocht) wel gaarne bij het wetenschappelijk onderzoek zou willen laten gelden, is zijn persoonlijke ondervinding ten opzichte van het spiritisme, de weg waarlangs hij zelf een geloovige geworden is. Ik acht het niet onwaarschijnlijk dat uit zijn meedeelingen hieromtrent eenig licht opga over de vraag of ook een andere wetenschap dan de physica en de physiologie ons van dienst zou kunnen wezen bij de ‘beoordeeling’ en ‘waardeering’ van het spiritisme.
Laat ons hier een oogenblik stilstaan.

De heer V.d.L. wekt onze belangstelling door de cordate verzekering dat hij volstrekt vreemd is aan alle bijgeloovigheid, dat hij meer bepaald, ‘behalve aan God, aan niets gelooft dan wat de zinnen (hem) toonen,’ wat

{==208==} {>>pagina-aanduiding<<}
‘uit- of inwendige ervaring (hem) leert of op historische of rationeele gronden gebouwd is’ (sic!). Hij heeft vroeger zelfs meermalen moeten hooren, dat hij een ultraliberaal, een vrijgeest was. Nooit, hoezeer hij een paar malen zijn best deed om zijn fantasie kunstmatig op te winden, had hij een voorteeken, een visioen of iets van een spook of spooksgelijke waargenomen. Zelfs was hij bij de optreding van het spiritisme hier te lande een verklaard tegenstander. Ook is hij op 't oogenblik nog zelf te eenemaal ontbloot van mediumskracht. Dus was, en is hij nog heden, zoo nuchter als de verklaardste scepticus maar verlangen kan. Toen de tafeldans aan de orde van den dag was, toen heeft hij zijn familie ten strengste verboden zich met die kunstenarij af te geven. Hij heeft daarbij, naar hij 't zelf uitdrukt, zelfs geforceerde maatregelen gebruikt. 't Was zijn streven te ontdekken of het spiritisme ook zijn oorzaak kon vinden in verklaarbare werkingen van natuur of kunst. Hij was zelfs niet vreemd aan 't vermoeden dat er misleiding of zenuwachtige zelfopwinding in 't spel kon zijn.
Doch intusschen nam hij kennis van de uitgebreide litteratuur over het onderwerp, bij voorkeur van de werken van Perty en Daumer, woonde achtereenvolgens een honderd séances bij, zag mediums werken, zooals hij 't uitdrukt, van allerlei soort, stand, leeftijd en sekse en... werd eindelijk een bekeerde. 't Staat sedert hij hem vast dat het spiritisme realiteit heeft, dat het als zoodanig een nauwkeurig wetenschappelijk onderzoek verdient.
De groote vraag, die nu aan de orde komt, is natuurlijk: hoe dat onderzoek behoort te geschieden.
Dr. V.d.L. wil nu dat daarbij alleen sprake zal zijn van

{==209==} {>>pagina-aanduiding<<}
een verschijnsel en eischt, dat de zuiver empirische methode, ‘laat het zijn naar de strengste regelen en voorwaarden,’ zal worden toegepast.
Tot zoover gaat alles misschien vrij goed. Doch nu vragen wij, die nog niet zoover zijn als Dr. V.d.L., de stof voor dat onderzoek: een beschrijving van de verschijnselen die wij te beoordeelen hebben. En hier schiet de schrijver te kort.
In plaats van het eerste wat ons noodig is om spiritist te kunnen worden, een nauwkeurige beschrijving van het eigenaardig karakter der manifestatiën, krijgen wij het betoog dat Meyboom niet goed geëxperimenteerd heeft, dat deze zich heeft laten verleiden door vooringenomenheid tegen het spiritisme, dat hij met de goocheltoeren van een man, die de zaak ten voordeele van zijn beurs exploiteert, dorst aankomen tot veroordeeling van 'tgeen hij niet kent of ten minste niet voldoende heeft leeren kennen.
Wij laten dit voor 'tgeen het is, doch ook bijaldien Dr. Meyboom verkeerd geëxperimenteerd heeft, blijft ons de vraag naar de kenmerken van het echte spiritisme vervolgen. Welke zijn die kenmerken? Hoe kan ik, leek in deze jongste en geheimzinnigste wetenschap, de zekerheid verkrijgen dat ik niet bedrogen word? dat de wonderen die ik heb bijgewoond, het procesverbaal van een medium, de mededeeling van manifestaties enzoovoort echt zijn, zoodat ik met gerustheid kan zeggen: hier is spiritisme!?
Dr. V.d.L. heeft, ofschoon hij honderd séances bijwoonde, nog geen maatstaf gevonden waarnaar hij het valsche van het echte weet te onderscheiden. Duo cum faciunt idem, zegt hij terecht, non est idem; maar dit brengt mij

{==210==} {>>pagina-aanduiding<<}
geen stap verder. De vraag is, wien van beiden ik mijn vertrouwen kan geven? welke verschijnselen door een bekende natuurkracht en welke door nog onbekende krachten worden veroorzaakt? Dr. V.d.L. gevoelt dit zelf als hij met zoovele woorden zegt volstrekt niet te willen ontkennen, ‘dat elders dikwijls bij de zaak, die voor misbruik zoo vatbaar is, werkelijk bedrog of zelfbedrog plaats grijpt.’ Vooral wanneer wij deze erkenning van de mogelijkheid van misleiding in verband brengen met de verklaring dat zijn eigen ernstig onderzoek naar het goed recht van 't spiritisme eerst begonnen is nadat hij ‘onverwacht een bijzondere aanleiding’ daartoe had gekregen en zich ‘als eerlijk man tot onderzoek verplicht achtte,’ wordt het geval er niet beter op.
Wij kunnen 't er dus wel voor houden dat het eerste bewijs voor het recht van 't spiritisme op de aandacht van wetenschappelijke mannen nog moet geleverd worden, of liever, dat wij nog een opgave te wachten hebben van de kenmerken waardoor het echte spiritisme zich van goochelarij onderscheidt. 't Is toch niet te vorderen dat een mensch zijn kostelijken tijd aan een onderzoek van 't spiritisme geve, indien hem niet daghelder bewezen is dat hij met spiritisme te doen heeft.
Dr. V.d.L. kan uit de onzekerheid op dit punt, die hij zelf erkent, den afkeer van velen voor het spiritisme voorshands verklaren. Zijn verzekering aan den heer Roorda van Eysinga, dat wij met een enorme zaak te doen hebben, is een ijdele klank, terwijl zijn verbazing over onze geleerden eer aan onnoozelheid dan aan gekrenktheid over hun gemis van echt wetenschappelijken zin doet denken. ‘Indien,’ roept hij met blijkbare ver-
{==211==} {>>pagina-aanduiding<<}
heffing uit, ‘indien waarlijk geleerde mannen (de zaak) werkelijk als een weinig of niets beduidend kinderspel beschouwen, dan komt 't mij schier onmogelijk voor, dat zij, juist bij die Heeren, zóó buitengewone antipathie en dikwerf zóó bittere tegenspraak verwekt, dat men er zich aan ergeren moet. Inderdaad, dat is mij een zielkundig vraagstuk waarvan ik op mijn beurt niets begrijp. 't Geldt hier immers slechts daadzaken, verschijnselen die - gelijk alles wat op 't oneindig gebied der stoffelijke en geestelijke wereld, hoe nieuw en vreemd het schijne, om te worden geconstateerd en geapprecieerd slechts behoeft onderzocht te worden - op gelijke behandeling recht en aanspraak hebben.’
Misschien wel, doch, nog eens, dan moet er noch bij u noch bij ons eenigen twijfel bestaan omtrent den aard der verschijnselen, dan moet ik voor 't minst zeker zijn dat gij zelf geen twijfe! meer koestert en met zeer stellige overtuiging het echte van het valsche weet te onderscheiden, dan moet gij ons een korte handleiding bezorgen waarmee wij uwe séances kunnen gaan bijwonen en het bedrog buiten de deur zetten, zoodra 't zich vertoont. Wij hebben nog zooveel op het hart eer we zoover zijn.
Waarom is een privaat-séance te verkiezen boven een publieke? Gij hebt het feit erkend, maar de verklaring achterwege gelaten.
Waarom is bij de meeste séances het halfduister te verkiezen boven het volle licht?
Waarom ‘gaat het niet’ als er ongeloovigen in de kamer zijn?
Deze laatste en meer andere vragen hebt gij ook zelfs niet aangeroerd, veelmin beantwoord. Toch meenen wij dit

{==212==} {>>pagina-aanduiding<<}
antwoord te moeten afwachten, eer we erkennen mogen dat uw spiritisme recht heeft op een wetenschappelijk onderzoek.

Wij kunnen 't hierbij laten en rustig de tweede brochure van Dr. V.d.L. afwachten. Misschien geeft het procesverbaal van ‘den aanvang van een wetenschappelijke behandeling die iets goeds belooft’ ons wezenlijk licht. Doch wij moeten vooraf nog even protesteeren tegen een zeer verkeerde manoeuvre van den schrijver, die reeds in deze eerste aflevering wordt aangewend. Wij doen het met al den ernst die in ons is.
Welke is die manoeuvre?
Wij zullen de geheele periode die er door bezoedeld wordt letterlijk meedeelen.
Dr. V.d.L. schrijft op pag. 18, na zijne oproeping aan alle mannen van wetenschap om zich het spiritisme aan te trekken: ‘Het spiritisme kon immers wel eens een parel zijn van zuiver water, te goed om in 't slijk geworpen en door de zwijnen vertreden te worden!’ (NB. Wie zijn in dit geval de zwijnen?). ‘Doch dit beeld is te zwak; ik stel mij liever een stroom voor, die zorgvuldig geleid en binnen zijne bedding gehouden, ten zegen kan worden voor eene onafzienbare landstreek. Maar als de bevolking nu te vergeefs den raad en de hulp der waterbouwkunde inroept - en dan later van het wassen der vloeden dijkbreuk en overstrooming de gevolgen zijn; - waaraan dit te wijten? Welnu, de spiritistische beweging is zulk een stroom, die licht door een storm van dweepzucht kan wor-
{==213==} {>>pagina-aanduiding<<}
den voortgezweept en, meer en meer uit de bronnen van 't bijgeloof met vreemde wateren gevoed, ten laatste zóó hoog de golven doet opbruisen, dat ze de zwakke dammen van 't verstand doorbreken en vernielend voortrollen steeds verder en verder, tot schade en verderf van duizenden. Ik vraag wederom: wie verdient het verwijt? Of zou zoo iets niet mogelijk, niet natuurlijk zijn? Ach, hoe menig kind is plotseling de dupe geworden van schrikbeelden, die het zich vormde over sommige natuurverschijnselen, of het slachtoffer van een onvoorzichtig en verkeerd gebruik der krachten en voorwerpen, die 't niet kende - alleen omdat de vader, in plaats van tijdig in te lichten, 't onnoozele schaapje aan zich zelf overliet! En leveren ook niet de krankzinnigenhuizen menig voorbeeld op van rampzalige ontaarding en verbijstering der phantasie, enkel tengevolge van onkunde, die zoo gemakkelijk door grondig onderwijs had kunnen worden voorkomen?!
‘Maar helaas, 't schijnt wel dat de wetenschap de mogelijkheid van zulke uitkomsten met opzicht tot het spiritisme niet inziet en dus zijn (haar) verantwoordelijkheid niet gevoelt.
‘En daarom, wanneer eens bij de geweldige vlucht die de zaak inmiddels neemt, dat zoogenaamde bijgeloof mocht afdalen van de meer ontwikkelde standen tot de lagere volksklasse en men dáár door 'tgeen toch met de oogen gezien en met de handen getast wordt, verlokt en zelfs gedrongen, bij veel ijver en weinig verstand zich laat medeslepen in een maalstroom van valsche theoriën, ongerijmde speculatiën en voorbarige hypothesen waardoor de wereld weer betooverd zal worden erger nog misschien dan vóór de dagen van Balthazar Bekker; - aan wien zult gij

{==214==} {>>pagina-aanduiding<<}
daarvan toerekenen de schande, of laat ik maar zeggen - de schuld? Is 't niet in de eerste plaats aan de priesters in het heiligdom der natuur en des geestes, die hunne roeping van voorgangers en voorlichters op den weg der waarachtige kennis hebben miskend?’
Tot zoover Dr. V.d.L.

Met allen eerbied voor het persoonlijk karakter van Dr. V.d.L. aarzel ik niet te zeggen, dat zijn uitval te rauw klinkt om onnoozel te heeten, ook al zijn hier de zelfverblinding van den spiritist, het fanatisme van den dogmaticus, de dweepzucht van den priester in 't spel.
Hoe! Terwijl men persoonlijk in de bres springt en zich opwerpt als handhaver van het goed recht eener beweging ‘die millioenen aanhangers verworven heeft in alle deelen en beschaafde landen der wereld’; terwijl men overtuigd is met een enorme zaak te doen te hebben; terwijl men met hoogmoed wijst op een schaar van wetenschappelijke mannen die het spiritisme met ingenomenheid begroet hebben, van zijne resultaten het heil en de verlossing der wereld verwachten -, vreest men niettemin voor den dag waarop deze kracht uit den hooge zich zal doen gelden onder de groote massa, die eeuw aan eeuw uitziet naar licht! Maar zal de groote stroom (om bij het aangegeven beeld te blijven) de stroom, die uit de waarheid ontsprong en door de wetenschap van zooveel millioenen meer ontwikkelden gevoed werd, ooit kunnen verloopen in de moerassen van het bijgeloof, de modderige plassen waaruit de vrees voor spoken ons tegenwalmt? Indien hiervoor werkelijk gevaar bestaat, wat wordt er dan van uw geloof, mijne heeren

{==215==} {>>pagina-aanduiding<<}
van het spiritisme? Wat blijft er dan over van uwe experimenten en manifestatiën?
Bovendien, deze tactiek, de schuld op anderen te gooien, is een slechte manoeuvre zoolang gijzelf met al de wetenschappelijke autoriteiten, waarop gij u telkens beroept, nog niets anders in uitzicht stelt dan een wetenschappelijke behandeling met welke ‘een aanvang is gemaakt en die iets goeds belooft;’ zoolang gijzelf nog moet erkennen niet eenmaal te weten onder welke rubriek der wetenschap gij uw troetelkind hebt te plaatsen. Indien ‘dat zoogenaamd bijgeloof’, 'twelk inmiddels ‘een geweldige vlucht’ neemt, mocht afdalen tot de minder beschaafde en minder onderwezen volksklassen -, zult gij dan verder zijn met uwe classificatie? zult gij dan voor 't minst hebben aangewezen tot welke rubriek der wetenschap de dorstende, naar kennis en licht, zich te wenden heeft? Gij zijt immers nu nog maar aan het ‘voorshands’ onder ‘curateele stellen’ bij de physica en de physiologie? ja, door uw vrees om de volle verantwoordelijkheid te dragen wekt gij 't vermoeden, dat het u zelfs met dat begin van classificatie geen ernst is!
Doch er is iets anders, iets ergers in de manoeuvre van Dr. V.d.L. waarop ik moet wijzen. Hij houde 't mij ten goede als ik kort en rond mijne meening zeg. Deze manier van de schuld op anderen te gooien is erger dan laf.
Wat is er van de zaak? 't Blijkt duidelijk uit de brochure van Dr. V.d.L. dat er scheiding begint te komen tusschen de fatsoenlijke en de onfatsoenlijke spiritisten, dat hij en de zijnen, die tot de eerste soort behooren, zich van het vulgaire deel willen afmaken. Zij beginnen bang te worden voor hun eigen werk. Zij doorzien de mogelijkheid dat

{==216==} {>>pagina-aanduiding<<}
zich allerlei gespuis in hunne gelederen indringt; dat goochelaars en boerenbedriegers de manifestatién, die voor henzelven met een wetenschappelijk kleed omhangen zijn, zullen gaan nadoen; dat de mannen des volks in hun naam en op hun gezag door listiger lieden zullen bedrogen worden.
Als verstandige lieden willen zij tegen die eventualiteit gewaarborgd zijn. 't Is begrijpelijk!! Maar welk recht heeft Dr. V.d.L. om, terwijl hij op deze manier bij voorbaat zijn eigen handen in onschuld wascht, der tegenpartij verwijten naar het hoofd te werpen die zij wel 't allerminst heeft verdiend? Dwingt hij ons daardoor niet om wat wij met verschooning door de vingers zouden willen zien, nu open en rond bij zijn naam te noemen?
Neen, mijne heeren spiritisten! niet wij, die weigeren een ernstige studie van uwe hallucinaties te maken, maar gij, die onbezonnen deze hallucinaties voor de openbaring van tot heden onbekende krachten uitgeeft, gij zijt de schuldigen als straks de misleide schare uw quasiwetenschappelijke phrases in haar jargon vertaalt. Niet wij, maar gij zijt de schuldigen, omdat gij uw onrijpe vruchten, en dat luidruchtig genoeg, op de markt hebt gebracht. Niet wij, maar gij, omdat ge den stroom hebt laten voortloopen, ja, al uwe waterkruiken en vaten vol avontuurlijke phantasie daarin hebt uitgegoten, in plaats van naar de spa te grijpen om als wakkere arbeiders voor het algemeen belang een dam op te werpen, ten minste zoolang den stroom op te houden tot de mannen der wetenschap hunne instrumenten hadden opgesteld, na behoorlijk te zijn ingelicht omtrent hetgeen gij van hen verlangdet.
Van dit laatste is niets geschied, en nu zoudt gij de schuld

{==217==} {>>pagina-aanduiding<<}
op ons willen werpen als straks het bijgeloof om zich heengrijpt!...
Neen, mijne heeren, gij die de eene séance voor, de andere na op touw zet, gij die de wereld in beweging brengt alsof reeds morgen de dag zal aanbreken waarop alle zegels zullen losgemaakt worden en een ieder zal kunnen lezen in het boek der Openbaring van al wat geheim en verborgen heette, gij hebt het op uw geweten als teleurstelling de hoofden in de war brengt en de krankzinnigengestichten vult! Gij en niemand anders!
Of is 't geen misdaad dat gij de onnoozele schapen onder de, zoo 't heet, meer ontwikkelde standen hun zenuwen en gezond verstand hebt laten offeren, zonder ook maar een oogenblik tot nadenken te komen en de mogelijkheid te stellen dat gij zelf op den verkeerden weg waart?
Is 't geen misdaad dat gij, zonder acht te geven op de rampzalige ontaarding en verbijstering der phantasie die zich nu reeds hier en daar vertoonen, de zaak maar rustig haar gang hebt laten gaan of, wat erger is, die phantasie voortdurend hebt geprikkeld?
Is 't geen misdaad dat gij reeds lang menig kind de ‘dupe’ hebt zien worden van schrikbeelden, die het zich vormde omtrent natuurverschijnselen, zonder het naar buiten, in de vrije lucht te brengen, opdat het een weinig tot zich zelf mocht komen?
Gelooft mij, mijne heeren! ik zou het harde woord misdaad niet gebruiken als een uwer erkende voorgangers niet gesproken had van schuld; maar nu 't er uit is, nu is 't er uit en nu moet 't er ook maar uit blijven.

{==218==} {>>pagina-aanduiding<<}

Ik eindig. De tweede brochure van Dr. V.d.L. zal hem, hoop ik, aanleiding geven tot een grondiger en degelijker behandeling van de zaak. Voorshands kan ik in de groote verwachtingen van dezen geloovige omtrent het spiritisme nog niet deelen en heb ik, eerlijk gezegd, hoegenaamd geen kijk op ‘dat merkwaardig en geheimzinnig kind der eeuw,’ waarop eerlang een licht zal vallen ‘dat niet gemakkelijk zal kunnen worden weggegoocheld.’
De oudelui mogen zich illusies maken; ik geloof niet aan wonderkinderen.









{==219==} {>>pagina-aanduiding<<}

Iets over een prospectus.

Een oogenblik attentie, waarde vrienden, voor een ‘prospectus’ dat wèl niet in alle opzichten even mooi, maar toch min of meer leelijk is en daarenboven op last of verzoek van een zich noemende ‘Nederduitsche Hervormde Predikanten-Vereeniging’ werd geschreven. Het stuk is onderteekend door de heeren Dr. J.J. van Oosterzee, hoogleeraar te Utrecht, Dr Ph.J. Hoedemaker, predikant te Rotterdam, Dr. F.W. Merens, predikant te Utrecht en H.W. van Loon, predikant te Voorthuizen. Bij hen is alzoo het vaderschap te zoeken. In ieder geval, deze heeren zijn, als ‘de commissie,’ aansprakelijk voor het stuk, terwijl voorts de ‘Theologische boekhandel van Höveker & Zoon te Amsterdam’ zich de eer der uitgaaf liet welgevallen en 't prospectus ‘bij alle boekhandelaren gratis verkrijgbaar’ heeft gesteld.

't Prospectus vangt aan met eenige mededeelingen omtrent de ‘voorstanders der moderne richting op kerkelijk

{==220==} {>>pagina-aanduiding<<}
gebied,’ welke mededeelingen alleen, of op zichzelf, het geld..., 'k wil zeggen, het gratis aanbod reeds waard zijn.
De voorstanders voornoemd worden ons geschetst als mannen vol ijver en werklust. ‘Met alle middelen die hun ten dienste staan’ zijn ze dag op dag aan den arbeid. ‘Zij organise(e)ren meetings, richten vereenigingen op, en verspreiden duizenden tractaatjes en populaire geschriften.’ Hoe men ze ook noeme, den naam van luiaards verdienen ze dus niet. Integendeel, ze zijn een wakker slag van menschen. Te wakker zou men haast zeggen. Wat ze tot heden gedaan hebben weet men; wat ze morgen nog doen, welke nieuwe ‘middelen’ ze nog vinden en aanwenden zullen -, wie zal 't bepalen? Genoeg, de lof van een arbeidzaam volkje te zijn komt hun volgens 't prospectus toe; 't getuigschrift is voor de ‘voorstanders’ meergemeld te belangrijker wijl het uitging van ‘de commissie’ die toch eigenlijk niet met hen dweept.
Bij die eene loftuiting blijft het evenwel niet. 't Prospectus meldt verder dat die ‘voorstanders der moderne richting’ hun ‘beschouwingen’ en ‘beginselen’ trachten voor te dragen en aan te bevelen ‘op een wijze, waardoor zij algemeen verstaanbaar zijn, zonder de godsdienstige overtuiging te schokken.’ Algemeen verstaanbaar is dit bericht mogelijk niet, en op de sierlijkheid van den volzin valt stellig iets af te dingen; doch laat ons, wat stijl betreft, bij 't heele prospectus elke hoop laten varen, en wat het andere aangaat ons herinneren dat een goed verstaander maar een half woord noodig heeft.
Zooveel is duidelijk te kennen gegeven: de meergenoemde ‘voorstanders’ stellen er prijs op dat ze algemeen verstaan worden. Ook dit getuigenis strekt dien voorstan-
{==221==} {>>pagina-aanduiding<<}
ders tot eer. 't Moest eigenlijk wel zoo niet wezen, maar 't is zoo. In een wereld waar zooveel schrijvers en sprekers met hun publiek verstoppertje spelen; waar verreweg de minsten zich verstaanbaar uitdrukken, daar wordt ten slotte min of meer loffelijk wat in een ordentelijke wereld niets anders dan natuurlijk en plichtmatig zou zijn. Mogen wij 't prospectus gelooven, dan zijn in ons vaderland althans de voorstanders der moderne richting ook voorstanders van een goeden stijl. Van gebrek aan eerbied voor hun moedertaal, voor zichzelven en hun publiek, zijn ze dan niet te beschuldigen. Het taalbederf en, voorzoover 't er mee samenhangt, 't bederf der goede zeden komen dan waarschijnlijk voor hun rekening niet. 't Moet hun aangenaam wezen dit erkend te zien.
IJverige menschen, beleefde menschen, menschen die iets te zeggen hebben en het goed willen zeggen! Inderdaad, die moderne menschen schijnen op den weg van 't menschelijke een goed eind gevorderd.
Wat weet men nog meer van hen?
Zij trachten ‘verstaanbaar’ en werkzaam te zijn, aldus 't prospectus, ‘zonder de godsdienstige overtuiging te schokken.’ Dit getuigenis moge zijn wat het wil, in ieder geval is 't verrassend. Hoelang, ach, hoelang reeds ging de booze door 't land, die zoo geheel andere dingen verkondde! In rijm en onrijm, op kansel en catheder, in voorwoord en naschrift, voor 't christelijk salon en aan belangstellende dienstboden, op allerlei toon, langs allerlei wegen, werd schier door heel de wereld, en niet het minst in deez' gezegende oorden waar onze wieg eenmaal stond, de driestheid, de ruwheid, de vermetelheid, 't volstrekt gemeene, het heiligschennend karakter der moderne richting,

{==222==} {>>pagina-aanduiding<<}
zegge, der moderne ‘voorstanders’ gelucht. Zij waren het die niets, letterlijk niets meer ontzagen, ongeveer als die rechter in de bekende parabel. Tegen hun critiek was zelfs het heiligste niet meer beveiligd. Het ‘geloof der eenvoudigen en kinderkens’ te schokken, de ‘gemeente te verwoesten,’ den ‘Heer der gemeente naar de kroon te steken,’ den ‘tempel der waarheid tot in zijne grondvesten te ondermijnen,’ den ‘godsdienst der vaderen’ te belachen, in éen woord, dat alles te doen waarin, naar sommigen willen, de duivel van oudsher zijn duivelsch behagen schiep -, het scheen een kolfje te zijn naar der modernen hand: hun ijverigst pogen, hun eenige toeleg, hun vreugde en lust. Wie telt mij al de harten die er ‘geweend’ en ‘gebloed’ hebben, die er ‘gewond,’ ‘doorboord’ en ‘gebroken’ zijn door allerlei ervaring van den Vandalengeest dier moderne ‘voorstanders’? Zelfs door een paar ‘edele ongeloovigen’ werd, zoo verzekerde men, bijvoorbeeld hun ‘stelselmatige bijbelbestrijding’ misprezen en betreurd. Om hunszelfswil moest men die ‘voorstanders’ meergemeld natuurlijk beklagen. Met zulke gevoelens de eeuwigheid in te gaan, wat kon ontzettender zijn? Toch was dit het ergste niet. Het ergste was juist die daemonische zucht om in den vreeselijken draaikolk ook anderen mee te slepen; met honenden saterlach tot in het midden der tempelen, tot in het stille bidvertrek, de geloovigen te ontrusten; met alle macht de onnoozelen te ‘schokken’ in hun ‘godsdienstige overtuiging’ en dus gaandeweg den laatsten zweem van godsdienst te doen verdwijnen uit stad en land. Ja, dit was het ergste. Tenzij nog erger dan dit ergste hun manier mocht zijn, hun echt satanische manier, van zich 
‘te mommen als engelen des lichts,’ dat is, iets

{==223==} {>>pagina-aanduiding<<}
anders te zeggen dan zij meenden, dat is, hun eigen gedachten achter fraaie en vroomklinkende woorden te verbergen en alzoo het tegendeel van ‘algemeen verstaanbaar’ te zijn.
Bedrieg ik mij, of hebben zelfs de leden der ‘commissie’ bovengemeld, een iegelijk naar de mate der gaven hem gegeven, aan 't verspreiden van zoodanige meening omtrent de ‘voorstanders der moderne richting’ recht dapper meegewerkt?
Ik meen mij niet te bedriegen.
Te verrassender is mij daarom het prospectus; doch ook bij deze verrassing blijft het niet.
Had men vroeger en later wel eens verzekerd dat die moderne voorstanders, trots al hun tobben, heel weinig terrein wonnen en van dat weinige, vooral in den allerlaatsten tijd, het meerendeel alweer moesten prijsgeven -, ook dit bericht, of deze verzekering, wordt in 't prospectus gelogenstraft. Dat vertelsel van 't weinig winnen en veel verliezen schijnt in de schatting van Van Oosterzee en de overige heeren der commissie een onwaar geklap te zijn. Reeds in hun eerste alinea geven zij 't te kennen. Men verneemt er uit dat de voorstanders meergemeld ‘door den gang van zaken op kerkelijk gebied’ tot de overtuiging zijn gekomen ‘dat ze niet slechts de meer aanzienlijke en beschaafde leden der gemeente, maar ook de massa van het volk voor hunne beschouwingen moeten winnen.’ Men lette op dit ‘niet alleen - - maar ook’, in verband met dien ‘gang van zaken.’ Er scheen dus wel gang in 't werk te zijn. 't Ging waarlijk bij ‘de meer aanzienlijke en beschaafde leden der gemeente’ niet kwaad. Voorspoedig genoeg zelfs om de ‘voorstanders’ naar een nieuw terrein voor hun arbeid te doen omzien. Zij meenden dit weldra te vinden onder ‘de massa van het volk.’ Dus meenende gingen

{==224==} {>>pagina-aanduiding<<}
zij moedig voorwaarts - - en alweer niet zonder zegen!
Alinea vijf van 't prospectus verklaart, zonder omwegen, dat zelfs ‘eenige geloovige predikanten’ onder de massa van het volk ‘den invloed der moderne blaadjes bespeurden,’ 't welk, nader omschreven, hierop neerkomt dat gemelde predikanten bij ‘de massa van het volk’ met niet weinig sympathie voor de populaire geschriften der moderne voorstanders te doen kregen.
Het dient erkend, in langen tijd is aan de voorstanders in quaestie niet zooveel bemoedigends voorgehouden als nu vanwege de commissie J.J. Van Oosterzee c.s. hun onder de oogen of voor den geest wordt gebracht.
Natuurlijk, een mensch blijft mensch. Ook een modern mensch heeft op zijn arbeidsveld bijwijlen eenige opbeuring noodig. Hoe zou de verklaring hem niet sterken, dus ongevraagd en ondubbelzinnig gegeven, dat zijn arbeid niet ijdel is; dat in verschillende klassen der maatschappij de sympathie voor zijn streven gaandeweg toeneemt! Niet altijd ziet hij de vruchten van zijn werk. Soms krijgt hij een gevoel van op rotsen te ploegen. Welkom, derhalve, een iegelijk die in staat en bereid is hem beter in te lichten. Te welkomer als zulke berichten ‘van de buitenwacht’ in geenen deele op vleierij zijn aangelegd en evenmin uit overdreven optimisme voorkomen -, wat in den ruimsten zin van 't prospectus der vier genoemde heeren geldt.
En zoo leert men dan hier weer, mijne vrienden, dat wie in deze wereld iets doen wil, ook iets gedaan kan krijgen; dit allereerst en in 't algemeen. Vervolgens, meer tot de bijzonderheden komend, ziet men 't opnieuw bevestigd dat te onzent een goed woord nog altijd een goede plaats vindt, dat in deze landen nog immer bij velen wel-
{==225==} {>>pagina-aanduiding<<}
kom is wie eerbied heeft voor ‘godsdienstige overtuiging,’ dat geen ondankbaar werk doet wie met de borst zich toelegt op de beoefening van zijn schoone moedertaal, als een wiens lust het is te eenigertijd ‘algemeen verstaanbaar’ te worden.... Neen, geen ondankbaar werk! Zoo iemand zal worden verstaan. Aan dit alles valt niet te twijfelen en in dit alles ligt iets ongemeen verkwikkends, niet waar? Doch weest nu kloek!... Bereidt u op iets dat minder, laat mij flinkweg zeggen, dat in 't geheel niet verkwikkelijk is en ons, eilacie, 't onvolmaakte der tegenwoordige wereld weer vrij gevoelig herinnert.
Ik weet er niets beters op dan nu ‘de commissie’ zelf te laten spreken. Ziehier:

‘Door den gang van zaken op kerkelijk gebied daartoe gebracht, zijn de voorstanders der moderne richting, naar het schijnt, tot de overtuiging gekomen, dat zij niet slechts de meer aanzienlijke en beschaafde leden der gemeente, maar ook de massa van het volk voor hunne beschouwingen moeten winnen, voordat zij hunne toekomst, althans in de kerk, verzekerd kunnen achten.’ (‘Voordat zij hunne toekomst verzekerd kunnen achten,’ hunne toekomst, let wel! Is dat vriendelijk? Is het edelmoedig? Is het waar?)
‘Zullen die beschouwingen evenwel ingang vinden bij een volk, dat, voorzoover het niet geheel van kerk en godsdienst vervreemd is, gehecht blijft aan het geloof door de vaderen beleden, dan moeten zij voorgedragen worden op eene wijze, waardoor zij algemeen verstaanbaar zijn, zonder de godsdienstige overtuiging te schokken. Het volk moet den indruk ontvangen, dat het niets verliest wanneer het de rechtzinnige opvatting ten opzichte van de Heilige

{==226==} {>>pagina-aanduiding<<}
Schrift, de heilsopenbaring, den persoon en het werk van Jezus Christus prijsgeeft en tegen de nieuwere denkbeelden inruilt.
Met alle middelen, die hun ten dienste staan, trachten de leiders der beweging dit doel te bereiken. Zij organiseren meetings, richten vereenigingen op en verspreiden duizenden tractaatjes en populaire geschriften, waardoor de moderne beginselen in de huizen gebracht worden, ook van hen, die zich niet onder 't gehoor van den modernen prediker laten vinden.
Een tweetal jaren geleden meenden eenige geloovige predikanten het stilzwijgen niet langer te mogen bewaren, terwijl de waarheid die hun dierbaar was op deze wijze niet slechts bestreden maar ook in een valsch licht geplaatst werd, vooral daar het hier eenvoudigen gold, die men door een gemoedelijken toon en eene valsche voorstelling gemakkelijk misleiden kon. Zij gingen tot de uitgave van soortgelijke blaadjes over, waarvan vier en twintig nommers verschenen.
Niet omdat het debiet te gering, maar omdat een andere aanvang, regeling en uitvoering in het belang van eene meer algemeene verspreiding wenschelijk waren, staakten zij deze uitgave, maar kwamen èn door hetgeen zij van den invloed der moderne blaadjes bespeurden èn door talrijke aanvragen, die hen opwekten om hunne taak weder op te nemen, spoedig tot de overtuiging dat eene nieuwe uitgave hoogst wenschelijk was.
Op de jongste vergadering der Nederduitsche Hervormde Predikanten-Vereeniging werd deze zaak ter sprake gebracht en als resultaat van deze besprekingen tot de voortzetting van den arbeid besloten.’

{==227==} {>>pagina-aanduiding<<}

Aldus 't prospectus! Nu beoordeele wie er belang in stelt of ik te veel heb gezegd.
Omtrent de leiders der moderne beweging wordt hier verklaard:

1o,dat zij met den meest mogelijken ijver voor hun beginselen en beschouwingen opkomen;

2o,dat zij hun best doen om ‘algemeen verstaanbaar’ te zijn;

3o,dat zij op geenerlei wijs ‘de godsdienstige overtuiging’ (hunner medemenschen) willen ‘schokken;’

4o,dat zij, bij dit hun streven, zoowel onder de ‘meer aanzienlijke en beschaafde leden der gemeente,’ als bij ‘de massa van het volk’ tot heden niet ongelukkig zijn geweest.


Dit een en ander zegt het prospectus op zijn manier, maar dit zegt het dan toch. Wie het tegendeel beweert, kan niet lezen.
Maar 't prospectus zegt nog meer. En nu juist komen we aan het treurige van 't geval.
't Prospectus zegt duidelijk dat een mensch zekere ‘rechtzinnige opvatting’ van kerkelijke leerstukken kan laten varen zonder letsel voor zijn ‘godsdienstige overtuiging.’ Dit, en niets anders, niets meer of minder, zegt het prospectus in naam van ‘eenige geloovige predikanten,’ ja, van geheel de ‘Nederduitsche Hervormde Predikanten-Vereeniging.’ Nog is dit het treurige niet, o neen! Maar het treurige komt nu en is hierin gelegen dat gansch dit corps van predikers, in stede van zich te verheugen over gemeld feit of gemelde ontdekking, er door ontroerd wordt en verontwaardigd en te wapen geklept.
Ja, dit is treurig!

{==228==} {>>pagina-aanduiding<<}

Dus openlijk te hooren verklaren, door een schare van mannen die aan de academie gevormd werden om een deel van het Nederlandsche volk op een gewichtig levensgebied te kunnen voorlichten, dus openlijk door hen te hooren verklaren dat jammerlijk misleid en van het dierbaarst goed beroofd wordt wie toeneemt in kennis zonder daarbij in zijn godsdienstige overtuiging geschokt te worden -, ja, dat is treuriger dan iemand zeggen kan.
Voor deze predikers der godsdienst is dus de ‘rechtzinnige opvatting’ van zekere leerstukken iets anders, iets hoogers, belangrijkers, dan ‘godsdienstige overtuiging’? In dat geval zijn belanghebbenden tegen hen gewaarschuwd.
Onder de hand veroorloof ik mij nog een paar vragen:
't Prospectus had van de leiders der moderne beweging verklaard dat ze hun best doen om ‘algemeen verstaanbaar’ te zijn. Is het nu verstandig, is het billijk, als in éen adem van hun ‘gemoedelijken toon’ en van hun ‘valsche voorstelling’ (van anderer denkbeelden) te gewagen? Indien dit noch verstandig is, noch billijk, indien het zeer sterk op recht onedele verdachtmaking gelijkt -, waarom er dan mee aangekomen? Dit ten eerste.
En ten tweede:
Indien de modernen zich ‘algemeen verstaanbaar’ trachten te maken en door niet weinigen, zoowel onder de ‘meer beschaafden en aanzienlijken’ als onder ‘de massa van het volk,’ ook worden verstaan en juist dáarom met sympathie bejegend -, waartoe dan de opmerking dat zij met ‘eenvoudigen’ te doen hadden ‘die men gemakkelijk misleiden kon’? Wil het zeggen dat zij ‘de meer beschaafden en aanzienlijken’ óók wel ‘misleiden’ konden, maar.... niet zoo gemakkelijk?

{==229==} {>>pagina-aanduiding<<}

En ten derde:
Waartoe toch, in naam van 'tgeen ons lief is, waartoe nog langer om klaarheid en duidelijkheid gevraagd als, naar 't prospectus ons wil doen gelooven, in deze wereld de misleiding te grover en algemeener wordt, naarmate men te ernstiger zich ‘algemeen verstaanbaar’ wil maken?
Inderdaad, de menschenwereld zou ons voorgoed en geheel onverstaanbaar worden, bijaldien 't onder ons dus geschapen stond.
Liever dan mij door deze gedachte te laten ontroeren, liever geloof ik ten slotte aan de onverstaanbaarheid, aan het slechte Hollandsch, aan den onzin kortom, van 't prospectus der heeren Van Oosterzee, Hoedemaker, Merens en Van Loon. Een prospectus dat, ja, als bij ongeluk, op eenige goede eigenschappen van de ‘voorstanders der moderne richting’ de aandacht vestigt, maar voor de rest door innerlijke tegenspraak verteerd wordt, even zielloos is als zinloos en, hoezeer ook de uitgaaf aanprijzend van ‘Christelijke volksblaadjes tegen het ongeloof onzer dagen,’ noch voor het christendom, noch voor het ongeloof van eenige waarde.

Op de ‘jongste vergadering der Nederduitsche Hervormde Predikanten-Vereeniging’ werd derhalve tot de uitgaaf van ‘christelijke volksblaadjes’ besloten.
‘Men kon,’ dus luidt het prospectus verder, ‘men kon niet blind zijn voor de bezwaren, waardoor (die onderneming) gedrukt werd.’
Kon men dat niet? Dat is de vraag nog. Voor heel wat dingen scheen de vergadering met stekeblindheid geslagen. Voor menig teeken des tijds. Ook ‘de commissie,’ door

{==230==} {>>pagina-aanduiding<<}
haar benoemd, schijnt tegen de helderheid van haar blik te getuigen. En wat die ‘bezwaren’ aangaat, door haar geopperd, ze bewijzen ons onwederlegbaar dat de vergadering een zeer vreemden kijk had op de zaak waarvoor zij zich aangordde.
Welke bezwaren zag zij?
Ziehier:

-Het is gemakkelijker te bestrijden dan te verdedigen.

-Het is onmogelijk om, bij eene ernstige behandeling van zaken, ze in enkele zinsneden af te doen.

-Wat den minder ontwikkelde voldoet, trekt den meer beschaafde niet aan.

-Wat de beslist rechtzinnige verlangt, stuit den minder rechtzinnige af.

-Wat de prediker met genoegen en instemming leest, het wordt door het gemeentelid niet altijd begrepen.

-Tegenwerpingen, uit den mond van dezen gehoord, beantwoord, weerlegd, zouden bij genen door de wederlegging opgewekt worden.

-Niet alle schrijvers hebben denzelfden tact, hetzelfde inzicht, een soortgelijk doel voor oogen en beide, schrijvers en lezers, rekenen meestal met hunne eigene behoeften en die van hunne onmiddellijke omgeving.


Ziedaar de bezwaren waarvoor de vergadering ‘niet blind’ was. Wèl geteld zijn 't er zeven. In den trant der vergadering voortgaande, of niet blind zijnde, zou men gevoeglijk tot zeventig maal zeven kunnen komen. Doch nu zijn 't er maar zeven en daaraan houden wij ons. Laat zien!

{==231==} {>>pagina-aanduiding<<}

Het is gemakkelijker te bestrijden dan te verdedigen.
Is dat waar? In 't algemeen zeker niet. De geschiedenis van Belfort, de eerste expeditie naar Atchin, een goed deel van onze vaderlandsche historie kunnen 't bewijzen. Doch ook in 't bijzonder geval waarmee de vergadering zich bezighield is de stelling niet vol te houden. Of zou de vergadering in ernst willen beweren dat de zaak waarvoor zij de wapens aangespt erg wrak staat? De veste van haar geloof zoo wrak? Ik meende dat zelfs ‘de poorten der hel’ haar niet zouden overweldigen. Dit werd ons zoo dikwijls door de mannen dier vergadering toegevoegd dat ik 't onthouden heb. Het heette dat wij ongeloovigen wel in de lucht schermen, wel heel wat omhalen, doch machteloos zijn tegenover ‘het bolwerk des geloofs’ en zoo verder. ‘Wat beduidt dan nu plotseling dat bezwaar? Waar blijft de ‘illusie der modernen’? Geldt het niet langer: ‘nubecula est et transibit’? Is de ‘fata morgana’ op eenmaal in een wezenlijk, strijdbaar leger veranderd? O mijne heeren, verstaat gij uzelven en elkander wel? Wat roemt gij dag aan dag op uw crediet bij ‘de massa des volks’! Wat spreekt gij, tot zelfs in 't prospectus, van het volk dat ‘gehecht blijft aan het geloof door de vaderen beleden’! Wat beteekent dit alles zoo ge tegelijk meenen kunt dat dit geloof gemakkelijker te bestrijden is dan te verdedigen? Begint uw vertrouwen op de taaiheid van overgeleverde vooroordeelen dan inderdaad te wankelen? Het zij zoo! Maar werkt dan geen nieuw vooroordeel in de hand! Dringt noch uzelven, noch anderen de dwaling op dat in het rijk der waarheid eenige andere macht dan die der waarheid, 't zij in 't bestrijden 't zij in 't verdedigen, machtig

{==232==} {>>pagina-aanduiding<<}
zou zijn. Indien gij onmachtig zijt in 't verdedigen, zoo wijt het aan uzelven, aan de onverdedigbaarheid uwer zaak of aan uw eigen flauwheid en onkunde, ook aan uw onvermogen om u ‘algemeen’ of zelfs maar eenigszins ‘verstaanbaar’ te maken.
Dat's éen:
- Het is onmogelijk om, bij eene ernstige behandeling van zaken, ze in enkele zinsneden af te doen.
'k Wil gelooven, mijne heeren, dat ernst en breedsprakigheid onder ulieden op den duur zijn verward geworden. Uwe langdradigheid is van overlang bekend; uw langwijligheid niet minder. Dit evenwel behoorde u niet blind te maken voor de wijsheid van het Spreukenboek, voor den adel van paradox en aphorisme; voor de macht der classieke soberheid, in één woord, waarvan ge toch wel eens vernomen hebt. Kent gij de Bergrede? Kent gij zekere parabels? In ‘enkele zinsneden’ wordt er zeer veel ‘afgedaan.’ En dit ‘bij eene ernstige behandeling van zaken,’ dat kondt gij toch weten. Maar bovendien, mijn lieve heeren, wat hebt gij op zekeren dag in een liberaal blad gelezen? 't Prospectus zegt het ons: ‘Niets is - - zoo dienstig om een denkbeeld ingang te doen vinden, als de plotselinge, onverwachte, voorbijgaande opwekking aan een tractaatje ontleend -; die juist omdat zij onvolledig is, tot eigen nadenken opwekt.’ Ziet nu eens, dat leest ge, dat neemt ge over, met die beschouwing zijt gij 't eens, en - - aan die beschouwing ontleent gij uw tweede bezwaar?.... Hoe hebben we 't met elkander?.... Of zijt gij, zonder 't te weten, door de gedachte aan dat ‘eigen nadenken’ (van 't volk) een beetje aan 't haspelen geraakt?

{==233==} {>>pagina-aanduiding<<}

- Wat den minder ontwikkelde voldoet, trekt den meer beschaafde niet aan.
Dat's iets anders en heel wel mogelijk. 'k Zou zeggen: laat uw schrijvers nu maar eerst met ‘den minder ontwikkelde’ beginnen. Voor de ‘meer beschaafden’ wordt door anderen wel gezorgd voor zoover ze 't alleen niet afkunnen. Éen raad nog: sammelt niet te lang tegenover ‘den minder ontwikkelde’! hij mocht u onder de hand eens ontgroeien. Om de waarheid te zeggen, ik dacht eigenlijk dat ge 't met ‘den minder ontwikkelde’ lang klaar hadt. Of is die tijd er óok al geweest?
- Wat de beslist rechtzinnige verlangt, stuit den minder rechtzinnige af.
Het stuit niet, maar het stoot hem af (dit in 't voorbijgaan!). Welnu, het stoote hem af! Wat schuilt daar nu voor een bezwaar in? Laat den ‘minder rechtzinnige’ dan een volgende keer zijn hart eens ophalen. Ieder op zijn beurt en elk wat wils! Uw publiek moet niet te maltentig worden. Doch ik merk het wel, ze beginnen 't u lastig te maken nog eer gijzelven begonnen - - -, of omdat ge reeds aan 't einde zijt? Kon ik u maar helpen! Wist ik maar goed wat nu eigenlijk een ‘beslist rechtzinnige’ en wat een ‘minder rechtzinnige’ is! En dan, wat zoo'n ‘beslist rechtzinnige verlangt.’ Men hoort soms dat ze zeer stout zijn in hun verlangens. Kunt gij ze met den besten wil niet voldoen? 't Is me een wereld tegenwoordig! De schapen staan overal tegen de herders op! Ja.... en dan hebben we zeker nog een reeks van soorten tusschen die twee bedoelde rechtzinnigen in! Wezenlijk, ik voel iets van dit bezwaar numero vier. In uw plaats zou 'k misschien.... misschien zeggen: laat al die verschillende recht-
{==234==} {>>pagina-aanduiding<<}
zinnigen het onder mekaêr maar afdoen naar hun believen; er is tóch, zelfs voor een ‘Nederduitsche’ (lees eigenlijk: Nederduitsch-) ‘Hervormde Predikanten-Vereeniging’ geen eer meer aan te behalen. 't Is er Babel in Sion geworden of, onschriftuurlijk gezegd, een huishouên van Kéa of, nog anders, een kittelloorig, eigenwijs geslacht, de uitzonderingen natuurlijk niet te na gesproken, maar die hebben dan ook uw blaadjes niet noodig.
- Wat de prediker met genoegen en instemming leest, het wordt door het gemeentelid niet altijd begrepen.
Dat ziet en hoort men wel meer. Doch ik meende dat de ‘christelijke volksblaadjes’ niet zoozeer voor ‘den prediker’ (om bij de door u gemaakte onderscheiding te blijven) als wel voor ‘'t gemeentelid’ werden geschreven. Bovendien, in dit geval zou 't ‘genoegen’ of de ‘instemming’ van dien ‘prediker’ (ik ken hem niet persoonlijk, maar kan me zoo iemand wel voorstellen) bij mij minder afdoen dan 't gezond verstand van zoo'n gemeentelid. 't Bezwaar numero vijf is stellig van geen gewicht, of ge moest spijkers op laag water willen zoeken, wat ik niet hopen wil.
- Tegenwerpingen uit den mond van dezen gehoord, beantwoord, weerlegd, zouden bij genen door de weerlegging opgewekt worden.
Dat zou een malle historie zijn. Maar dan zou het toch zeker aan de weerlegging haperen, of ge moest met soortgelijke Doppers te doen hebben als broeder P. Huet ons, een poosje geleden, te aanschouwen gaf. Ik denk evenwel voor 't naast dat het wel aan de weerlegging zou liggen. Zorgt er maar voor dat die goed is, onwederlegbaar is, dan zijt ge er. En anders komt ge er niet. De zaak staat tóch al hachlijk genoeg. 'k Moet zeggen, bezwaar numero zes zou

{==235==} {>>pagina-aanduiding<<}
me in uw plaats nog al wegen. Als het ding niet te verdedigen is.... neen, dan wordt het kwaad, dat beken ik. Zoo'n bezwaar geldt alleen voor zeven....
- Niet alle schrijvers hebben denzelfden tact, hetzelfde inzicht, een soortgelijk doel voor oogen en beide, schrijvers en lezers rekenen meestal met hunne eigene behoeften en die van hunne onmiddellijke omgeving.
Wat dit zevende bezwaar aangaat, ik vat het niet best. ‘Niet alle schrijvers hebben denzelfden tact,’ dat gaat goed; 't zou zelfs kunnen wezen dat ze altegaêr bedroefd weinig of in 't geheel geen tact hadden. ‘Niet alle schrijvers hebben hetzelfde inzicht,’ dat gaat óok goed en zal almede wel waar wezen; ze hebben ook niet hetzelfde uitzicht en doorzicht enzoovoort. Doch in de groote zaak, de zaak van 't geloof waarvoor, of van 't ongeloof waartegen gijlieden strijdt, in die zaak zal het inzicht onder ulieden toch wel zóo niet verschillen of ge kunt immers ‘broeders’ blijven? Anders, dat begrijpt ge, zou 't al een heel dwaze geschiedenis worden. Tegen anderen te gaan strijden en van uw eigen corps niet zeker te zijn! Nu verder! ‘Niet allen hebben een soortgelijk doel voor oogen’ - - als wie of wat? Dit is niet duidelijk. ‘En beide, schrijvers en lezers, rekenen meestal met hunne eigene behoeften en die van hunne onmiddellijke omgeving.’ Dat is wèl duidelijk, doch moet dát een bezwaar heeten? Nu wordt ge toch ál te mismoedig. Het lijkt me al heel wel zóo te ‘rekenen.’ Wie zichzelven en zijn onmiddellijke omgeving kent, die heeft het een goed eind ver gebracht. Zoe iemand kan best een stichtelijk tractaatje schrijven. Is zelfkennis niet de moeder der wijsheid? En zouden er niet vrij wat minder ‘predi-
{==236==} {>>pagina-aanduiding<<}
kers in de lucht’ zijn, als alle ‘predikers’ konden goedvinden een weinig ernstiger en hartelijker op ‘de behoeften van hun onmiddellijke omgeving’ te letten?

'k Moet evenwel zeggen dat reeds het eerste der zeven bezwaren meer dan genoeg zou zijn om een gewoon mensch, zoo hij 't wezenlijk voor een bezwaar hield, van een onderneming als die der meergemelde predikanten-vereeniging (met den hoogleeraar J.J. Van Oosterzee als patroon?) te doen afzien. Is het toch ‘gemakkelijker te bestrijden dan te verdedigen,’ en weet men daarbij, gelijk 't prospectus 't weet, dat de bestrijders onvermoeid en onvermoeibaar zijn -, dan is de quaestie al beslist, al finaal uit; dan zal 't verdedigen een onbegonnen werk zijn.
Doch de heeren denken er anders over: ze zijn, naar 't schijnt, geen gewone menschen. Ze hebben het werk al op touw gezet en reeds vier ‘christelijke volksblaadjes tegen 't ongeloof’ in de wereld gebracht, bij wijze van proefnommers.
Misschien geef ik er later eens een proefje van. Doch reeds nu verklaar ik, met de hand op 't hart, dat van die proefnommers, gelijk van 't prospectus, kan gezegd worden wat ik verleden jaar een Noord-Brabantschen boer van een lompe koe hoorde zeggen:

‘Rondom leelijk!’








{==237==} {>>pagina-aanduiding<<}

Uit het dagboek van een Indisch geneesheer 1).

In deze bladen spreekt niet zoozeer de geneesheer als wel de toerist, maar een toerist van edele soort, een onderzoeker van het echte ras, een man vol eerbied voor de wonderen der schepping, dorstend naar kennis, gedreven door een machtige liefde voor natuur en waarheid, begaafd met een hoog ontwikkelden zin voor schoonheid en kunst.
Indien het ten slotte mocht blijken dat er van zijn boek een genezende kracht uitgaat, dan is het niet de geneesheer, de praktizeerende arts, maar de mensch en dichter wien we dit danken. Om die reden acht ik den titel minder gelukkig. Hij voorspelt iets anders, voor het groot publiek mogelijk wel iets minder belangwekkends, dan ons hier gegeven wordt.

{==238==} {>>pagina-aanduiding<<}

Nog minder gelukkig, dan de titel, is de eerste volzin van dit boek. Men oordeele:
‘'t Is onnoodig, de reis van Batavia naar Bógor te beschrijven, daar bijna ieder, die Batavia bezoekt, ook Buitenzorg gezien heeft, en zich levendig de indrukken herinnert, die men op dien weg ontvangen heeft, en die meestal de eersten zijn, die de natuur van Java ons geeft.’
Waar moet dat heen? dacht ik.
‘Die - - die - - dien - - die - - die - -,’ 't is of men met een oefening in den ie-klank te doen heeft.
En dan die noodelooze tentoonstelling van komma's!
En, wat nog 't ergste is, die zonderlinge redeneering! Voor den kunstlievenden lezer een grove ketterij. Voor alle lezers, kunstlievend of niet, zeer weinig aanmoedigend.
Mijn goed gesternte heeft gewild dat ik niettemin zou voortlezen; en zoo 'k van dien eersten volzin hier rep, 't is om een iegelijk die er zich door liet afschrikken (gevoelige zielen, voor wie de eerste indruk beslist, zijn er immers overal?) de verzekering te geven dat die eerste volzin de slechtste der weinige minder goeden is in Groneman's dagboek.

‘Sedert junghuhn zijn onwaardeerbaar ‘Java’ schreef, is ons geene bijdrage tot de kennis der bergen van West-Java geleverd, die de schetsen van den heer groneman in waarde, ik zeg niet evenaart, maar nabij komt,’ schrijft de heer Veth in zijn ‘voorrede.’ De heer Veth kan het weten en verdient geloof. Voor de vrienden van geologie en mineralogie, voor de velen of weinigen die met name omtrent

{==239==} {>>pagina-aanduiding<<}
West-Java's vulkanen nog vragen op het hart hebben, kan het aanbevelend woord des Leidschen hoogleeraars een welkome vingerwijzing zijn, en daarom herhaal ik het hier.
Wat mijzelven betreft, in mijn schooljaren mocht ik, helaas, te weinig van gemelde onderwerpen vernemen om op den middag van mijn leven aan een voortzetten van studie op hun gebied te kunnen denken. 't Zal wel hieraan, en hieraan alleen, zijn toe te schrijven dat ik van heel wat belangrijks, door den heer Groneman ten beste gegeven, vooralsnog niet veel kan navertellen. Ik vrees dat het anderen onder soortgelijke omstandigheden niet anders zou vergaan.
Stel bijvoorbeeld, we zijn met Groneman naar den grooten zijkrater van den Patóeha op weg geweest. We hadden, 't is waar, schier geen oogen genoeg om rechts en links en vóór en achter, omhoog en omlaag, al het vreemde en stoute en verrassende van 't natuurtafereel te bewonderen. Doch niettemin mag ik vragen: was 't wel alles aan ons leeken besteed? Stel, we zijn straks van onzen tocht thuisgekeerd; we worden met vragen bestormd. Gelukkig verstaat de heer Groneman uw smeekenden blik en neemt het woord. Hij vertelt veel, vertelt aangenaam. We zijn - - ja, waar zijn we ook weer? De eene plek geleek zoo weinig en toch ook zooveel op de andere, dat we de verschillende deelen van 't geheel alweer tamelijk door elkaar hebben gehaspeld. Niet alzoo onze gids. Hij is thuis op 't terrein. Hij vertelt maar voort alsof het alles nog voor hem lag. Luister:
‘De vorming van dezen bodem’ (welken? ik ben 't, zoowaar, al weer vergeten, 't is dan ook moeilijk uit mekaêr te houden; doch luister nu maar!) ‘de vorming

{==240==} {>>pagina-aanduiding<<}
van dezen bodem was op verschillende plaatsen zeer uiteenloopend. Nu eens vonden we een uiterst dun zwavellaagje op een donkerder kleilaag van eenige centimeters dikte, en daaronder weer een meer of minder diep doordringende zwavellaag. Elders ontbrak de bovenste dunne zwavellaag geheel en troffen we slechts een betrekkelijk dunne kleilaag boven een homogene massa aan, die grootendeels uit bezonken zwavel bestond.’
Ja, zoo was het!.... Wij herinneren 't ons nu weer duidelijk....
‘Enkele half verweerde trachietblokken en tallooze volkomen verweerde puinmassa's, die bijna geheel uit aluinaarde bestonden, lagen op deze sedimentlagen verspreid.’
Wij zetten een wijs gezicht en kuchen toestemmend.
‘De meeste steenbrokken hadden een witgrijze kleur, vooral die, welke op de breukranden der vulkanische spleten lagen en dus 't meest aan den verweerenden invloed der vroeger opstijgende zwaveligzure dampen blootgesteld waren geweest. Andere steenen hadden een roodachtig gemarmerd aanzien.’
Op de manier van de albasten knikkers, denkt ons leekenhart - door een zalige herinnering getroffen -, doch we durven 't niet hardop zeggen en dat is maar goed ook; ieder op zijn terrein!
‘Langs den oostelijken oever voortgaande - - -’
En zoo gaat Groneman voort. Waarom zou hij ook niet? Hij weet dat er zijn die met aandacht naar hem luisteren, met inspanning hem volgen langs meeroevers en slibplaten en modderpoelen, langs fumarolen en solfatara's, over wegbrokkelende en ondermijnde puinkorsten heen, soms op handen en voeten tegelijk, enkele malen met meer ‘zwa-
{==241==} {>>pagina-aanduiding<<}
veligzure dampen’ in den neus dan hun waarschijnlijk lief is.... Welnu, laat hen te zamen dus voortgaan; 't kan zijn nut hebben. Doch, nog eens, wat zullen wij leeken er van navertellen? 't Is niet op deze tochten, niet bij deze verhalen, dat wij in onze verbeelding den heer Groneman recht warm de hand hebben gedrukt.
De schrijver van het ‘dagboek’ is, geloof ik, de man niet om over een grapje onder zijn oogen verbaasd of verstoord te worden; wèl de man om een welgemeende bedenking tegen zijn boek te willen aanhooren; en 't is in deze overtuiging dat ik er thans mee voor den dag kom, na al schertsend mijn weg te hebben gebaand. Men vermoedt reeds wat er nu komen zal.
Het dagboek heeft, zooals het daar voor mij ligt, iets tweeslachtigs waardoor het minder lezers zal trekken dan mogelijk en wenschelijk ware geweest. Nevens tal van bladzijden die blijkbaar voor den grooteren kring van 't beschaafd publiek bestemd zijn, bevat het anderen, niet minder in getal, die in zekeren zin haar carrière hebben gemist wijl ze in zuiver natuur-wetenschappelijk gezelschap thuis behooren. 'k Begrijp wat een enkele antwoorden zal. Voor een auteur die zijn onderwerp grondig kent en innig liefheeft, is 't zoo moeilijk zich in te houden als hij eenmaal aan 't woord is voor een gemengd publiek. Hij laat zich, door de zucht om zijn evenmensch wijs en gelukkig te maken, allicht tot grooter uitweiding en hooger vlucht verleiden dan aanvankelijk in zijn plan lagen. Zelf gansch en al in zijn element, kan hij al spoedig niet anders denken of zijn lezers en hoorders zijn ook in het hunne. Wilt gij hem straks van het tegendeel overtuigen, hem zeggen dat hij al doceerend te ver is gegaan, hij troost zich met de

{==242==} {>>pagina-aanduiding<<}
gedachte dat er toch meer van zal blijven hangen dan ge wel denkt. Nu is het waar: er blijft in de wereld heel wat hangen; doch is de wereld er beter om? Zijn het de beste lezers, die gedurig met een bijzonder leergierig gezicht verklaren: ‘dat nieuws heb ik alweer opgedaan, je kunt het licht meenemen’? Hoeveel wordt er opgedaan en meegenomen dat... ja, dat onder leekenbehandeling nog erger ‘verweerde’ dan die trachietblokken van zooeven, en wel mogelijk een grondslag voor allerlei beschouwingen en gevolgtrekkingen werd, die in broosheid zelfs de meest ‘ondermijnde puinkorsten’ van West-Java's vulkanen overtrof!
In ieder geval, díe bedoelde leergrage personen zijn toch stellig niet het eenige publiek waarop de auteur van het ‘dagboek’ heeft gerekend. Veel minder nog stelde hij zich een publiek voor dat uit louter natuurwetenschappelijk gevormden bestond. Een schrijver zoo openhartig en mededeelzaam als de heer Groneman, zoo geneigd om vóór en na alles zijn eigen wereld- en levensbeschouwing ten beste te geven; een schrijver die over de wetten van ons persoonlijk bestaan, over onze maatschappelijke inrichtingen, over onze inzichten en uitzichten voor heden en toekomst, zooveel op het hart heeft als hij en daarbij over zoo groot een talent van voorstelling mag beschikken; zulk een schrijver kan bijna niet anders dan het grootst mogelijk publiek verlangen en verwachten. Hij is er ons waarlijk niet minder om. Reeds thans verlang ik voor mij naar de ‘studie van menschenkarakters op Java,’ die de heer Groneman, blijkens het ‘naschrift’ van zijn broeder, voor de pers gereed heeft. En nu ik uit gemeld naschrift verneem dat ze alleen dan het licht zal zien ‘wanneer dit eerste gedeelte’

{==243==} {>>pagina-aanduiding<<}
(de thans verschenen ‘bladen’) ‘gunstig door het publiek mocht ontvangen worden,’ nu spreekt het als vanzelf dat zulk een gunstige ontvangst tot mijn wenschen behoort en 't zal aan mij niet liggen zoo ze met tal van ‘vrome wenschen’ onvervuld mocht blijven.
De hoogleeraar Veth vraagt in zijn voorrede ‘of dit boek wel eene aanbeveling noodig had,’ en gaat dan, zichzelven beantwoordend, aldus verder: ‘Het zou ongetwijfeld ook zonder deze overal zijn weg vinden, behalve daar waar het zichzelf in den weg staat; en waar dit laatste het geval is, helpt ook mijne aanbeveling niet.’ - Dit is nu wel resoluut gesproken en 't klinkt ook niet kwaad, doch ik geloof niettemin, en durf het in alle bescheidenheid zeggen, dat de stelling betwistbaar is. 't Gaat immers met de boeken als met de menschen. Menig mensch stond zichzelven in den weg en kwam niet verder, tot tijd en wijle dat een ander hem aanbeval en aldus op weg hielp om, wat men noemt, ‘zijn weg te maken.’ In een wereld waar de eerste indruk zoo dikwerf een groote rol speelt is zulk een stand of gang van zaken dan ook wel te begrijpen.
‘Met zoo'n druiloor zal ik niet kunnen geworden,’ zegt iemand die wat heet gebakerd is. ‘Die druiloor zal u meevallen,’ zegt een ander, ‘probeer het eens met hem.’ En hoe dikwijls viel het mee! ‘Als ik nog denk aan die eerste ontmoeting,’ zoo heet het dan later, ‘hemel, wat een verkeerden indruk kreeg ik toen. 't Had weinig gescheeld of...’ Natuurlijk, 't scheelde nu en dan maar heel weinig of we hadden een degelijk mensch als een onbeduidend schepsel, een aangenaam en gezellig mensch als een knies- of druiloor laten loopen. Gelukkig dat de aan-
{==244==} {>>pagina-aanduiding<<}
beveling van een derde ons tegen 't beloopen van schade en, wat meer zegt, tegen 't plegen van onrecht te goeder ure kwam waarschuwen.
Met de boeken ging 't ons menigmaal niet anders. ‘Wel enorm, wat 'n vervelend boek is dat! Een ware rijst-en-brijberg, dank-je!’ En de spreker schoof het weg. En 't is gebeurd dat die rijst-en-brijberg niets meer of minder was dan - -, bij voorbeeld, dan het eerste hoofdstuk van Dickens' Bleak-house!!
Ook Groneman's boek nu, ik gaf het reeds te kennen, staat min of meer zichzelf in den weg. Het beveelt zich niet aan door zijn titel, niet door zijn eersten volzin, niet door het tweeslachtige waarop ik wees, niet door zeker Rousseauisme waarop ik wijzen zal, niet door menigen uitval tegen ‘het christendom’ die te Voltairiaansch is om nog van onzen tijd te wezen. Door dit een en ander en nog meer doet het ‘dagboek van een Indisch geneesheer’ zich minder gunstig voor, en als de heer Veth mocht bedoeld hebben dat geen aanbeveling ter wereld bij machte is het leelijke mooi, het onware waar te maken, zoomin in 't boek van Groneman als in welk ander ook, dan stem ik dit oogenblikkelijk toe. Mijn wensch is slechts dat niemand door de gebreken van het werk onbekend blijve met hetgeen er aantrekkelijks in wordt gevonden.
Van aantrekkelijk gesproken, wat dunkt u van een schets als deze (ik sla voor de hand op)?
‘Daarna reden wij langs de woeste en steile hellingen van een wildbegroeide diepte, die op ontoegankelijke plaatsen nog met oude boomstammen getooid was: de eenzame overblijvers van lang gevelde bergwouden -; trotsche gedenkzuilen van vroegere grootheid, die, langzaam kwijnend

{==245==} {>>pagina-aanduiding<<}
en klagend, de dorre, met varens en orchideën, met slingerplanten en lianen beladen armen omhoog beurden.
‘Daar kwamen we een bonte cavalcade van inlandsche hoofden met vrouwen, kinderen en volgelingen tegen. Schilderachtig bewoog zich de veelkleurige stoet langs den donkergroenen bergwand. De vurige, met rood laken en zilverbeslag opgetooide paardjes klauterden vroolijk tegen 't smalle bergpad op en verdwenen spoedig met ruiters en voetgangers achter de begroeide rotsen.’
't Is of men het ziet.
Straks staat de reiziger met u bij een waterval die vriendelijk ruischt en klatert, op dat oogenblik nog te vergelijken met een spelend, dartelend kind. Maar reken er op....
‘Als de westmousson zijn onweerswolken door den dampkring drijft en donderende plasregens over bergwouden en dalen neerstroomen; als 't bruischende water langs duizenden gleuven en hellingen voortschiet en op den bodem der ravijnen samenstroomt; als de beken tot machtige stortvloeden aanzwellen en, door de afgespoelde aarddeelen rood en oranje gekleurd, tusschen en over haar oevers voortgolven -, dan raast en dondert de val met een oorverdoovend geweld; dan trilt en beeft de bodem en sidderen de rotsen boven 't hoofd van den natuurvorscher die zich schoorvoetend onder de dreigende gewelven waagt; dan storten begroeide aardlagen en naakte rotsblokken in den kokenden golfstroom neer, die de steenen verzwelgt en de aardklompen verbrokkelt en wegspoelt, de stammen en takken vaneenscheurt en meesleept in woedende, onweerstaanbare vaart.’
In zoo'n teekening schuilt kracht. En wat dunkt u van het volgende?

{==246==} {>>pagina-aanduiding<<}

‘De vallei van Gánda-Soli ligt vóór ons; een paradijs in een wildernis; een onmetelijke oasis in een oneindige bergwoestenij!
‘Recht voor ons in 't noordwesten ligt een reusachtige steenhoop, een wild dooreengeworpen massa van bergen en rotsen en heuvels en steenklompen. De veelvormige voet van dat stout gebergte rust op den bodem van 't stille dal, en zijn tallooze hellingen en ruggen rijzen, zachtglooiend hier - en ginds onbeklimbaar steil, tot in de wolken op.
‘De eene golvende berglijn verheft zich achter de andere: een chaös van ribben en kloven, van ruggen en kruinen! maar hoog boven dat alles rijzen een paar donkere en zware kalktorens op. Duizende voeten hoog hangen hun loodrechte rotswanden boven den diepen dalbodem en stijgen hun ontoegankelijke kruinen door de zinkende wolken in den vrijen hemel op.
‘Die wanden zijn naakt en levenloos; alleen de tallooze spleten en groeven vingen de eerste plantenkiemen op en ontwikkelden ze in den vochtigen nevel der wolken. Maar uit een ontzaglijke hoogte beheerschen ze 't leven der omringende diepten en den gelukkigen droom der slapende vallei....
‘Niet ver van 't hoogste punt van den bergpas, vanwaar men voor 't eerst in de diepe valleien neerziet, ligt het eenzame poststation Ngênól. Vandaar rolt de wagen langzaam over een heerlijk slingerpad langs de glooiende berghelling neer. En langzaam zinken de verwijderde kimmen achter 't lagere kalkgebergte weg en treden de afzonderlijke groepen van dezen woesten bergchaös op den voorgrond. - - - - - Hoe dikwijls heb ik 't verrukkelijk panorama bewonderd als de ondergaande zon 't met

{==247==} {>>pagina-aanduiding<<}
zijn tintelenden gloed bestraalde en bezielde. Dan sloeg ik den kap van mijn wagen wijd open en gaf ik mij een geruimen tijd aan den onverdeelden wellust van oog en hart over. Dan gevoelde ik; dan leed ik; dan genoot ik.... Dan ademde ik met volle teugen de zachte berglucht in en dan dronk ik den bezielden adem der goddelijke natuur. Dan herleefden langvergeten jongelingsdroomen voor de lijdende gedachte, en dan schiep ik mij nieuwe illusiën, even schoon, even ijdel als de boeiende droombeelden die voor mij opdoemden en wegzonken met 't gloeiend avondrood. Maar helder en kalm als 't starrenlicht, dat straks den hemel vervulde en den stervenden avondgloed vergeten deed -, zoo helder werd het in mijn hoofd, zoo kalm in mijn gemoed als de vrije gedachte en de ernstige wilskracht die jongelingsdroombeelden terugdrongen in 't verleden en den man opriepen - - tot volharding in den levensstrijd.’
Hier is geen vergissing mogelijk. Een mensch die zóó schrijven en beschrijven kan, is een geboren vriend van natuur en kunst; verwonderen mag 't ons niet zoo de lezer van zulke bladzijden naar de ‘collectie teekeningen’ verlangt die (volgens 't naschrift meergemeld) door onzen auteur in de Preangerregentschappen naar de natuur zijn ontworpen. Dat waarnemingstalent, dat fijn en diep gevoel, die vaardigheid om weertegeven wat men ziet en gevoelt! Indien de teekenstift en de schrijfpen van den heer Groneman tegen elkaar opwegen, hoeveel rijks en schoons is er van haar samenwerking te wachten!
Misschien alweer jammer dat ze niet van den aanvang af, niet in de bladen van dit dagboek reeds, elkaêr gesteund hebben. Zooals de zaken nu staan heeft de pen

{==248==} {>>pagina-aanduiding<<}
te veel voor haar rekening gehad, het schier onmogelijke moeten beproeven. Wie gevoelde het dieper dan de schrijver zelf! Reeds op de derde bladzij van zijn boek zien we hem met de herinnering eener ‘natuurpracht’ worstelen, ‘die te grootsch is voor elke uiting van gevoel of gedachte.’ Half klagend roept hij: ‘welk penseel kan dat teruggeven, welke taal 't omschrijven!’ Men beseft het: als pen en penseel het vereenigd niet kunnen, veel minder zal elk afzonderlijk er toe in staat zijn.
Nogtans, te dikwerf keert de klacht over des kunstenaars onvermogen terug.
- ‘Wie 't schoone der natuur ziet en begrijpt, tracht den ontvangen indruk aan anderen mee te deelen; doch machteloos zijn woorden en lijnen, en machteloos is de stoutste verbeelding, om zulk een werkelijkheid te schetsen zulke natuurwonderen te volgen, bij wier aanblik de mensch verstomt, de wereld vergeten wordt en de tijd sterft -,’ aldus op bl. 16.
- ‘Een trotsche, rijke mengeling van licht en schaduw, van groen en bruin, in honderden tinten en tonen, onnavolgbaar voor 't stoutste penseel, onbereikbaar voor de krachtigste phantasie -,’ zegt bl. 68.
- ‘'t Was een verrukkelijk gezicht; ondenkbaar voor de levendigste verbeelding, onnavolgbaar voor 't stoutste penseel -,’ heet het bij een andere gelegenheid (bl. 225).
- ‘Ik heb opgeteld wat we van ons standpunt overzagen; maar 't ligt buiten mijn bedoeling de indrukken te schetsen, die dat onvergelijkelijk grootsche gezicht op ons maakte, omdat dit geheel boven mijn vermogen is -,’ hooren we een eind verder (bl. 260).
Dit gedurig terugkomen op zijne onmacht als dichter,

{==249==} {>>pagina-aanduiding<<}
als kunstenaar, is een misgreep van den auteur. De tafereelen, door hem geschetst, kunnen er in geen enkel opzicht door winnen. Wel kunnen zijn lezers er moê en ongeduldig bij worden. Men versta mij wèl, de heer Groneman staat te hoog om de overtollige stijlsieradiën der brekebeenen niet te minachten, waaronder sinds eeuwen dat bekende ‘mijn pen weigert te schetsen,’ en 't even classieke ‘wie vermag - - naar waarde te schilderen,’ en 't ontroerend ‘de verbeelding weigert mij haar dienst’ een breede plaats innemen. De klachten van den heer Groneman zijn welgemeend en hebben, dit lijdt geen twijfel, met het ijdele woordenspel van hartelooze en wansmakige rhetors geen de minste verwantschap. Toch behooren zij onder de zwakheden die hij op den duur zal overwinnen. Naarmate zijn kunstzin en kunstvaardigheid zich hooger ontwikkelen, zal hij minder van zijn onvermogen spreken, nog minder eenig onderwerp meer aanvatten waartegen zijn talent niet is opgewassen. Dan zal wel niet zijn strijd als kunstenaar ophouden, maar 't publiek zal er niet meer in betrokken worden, en de producten van den kunstenaar zullen edeler van gehalte, machtiger in werking zijn.
Ik herinner mij niet dat Heinrich Heine in de vele Noordzee-liederen ooit over zijn onvermogen als dichter geklaagd heeft. Ook is 't mij niet bekend dat bevoegde kunstrechters ooit over zwakheid en eentonigheid in den beroemden bundel gemord hebben. Geen wonder, de groote lyricus was zich van zijn souvereine macht bewust. Men moest Heine zijn om telkens en wederom de groote, eeuwige ‘Thalatta’ aan te durven. Men moest haar aandurven als hij, om zeker te zijn van 't slagen.

{==250==} {>>pagina-aanduiding<<}

De schrijver van het ‘dagboek’ heeft getoond niet weinig te vermogen als beschrijver van Java's geweldige natuur. Doch hij heeft meer gewild dan hij vooralsnog vermocht. Vandaar niet alleen die klachten buiten de binnenkamer; vandaar ook een niet te miskennen eentonigheid in zijn boek.
- ‘Den terugtocht schetsend zou ik slechts in nuttelooze herhalingen vallen omtrent dezelfde bergruggen en ravijnen, bosschen en heesterwildernissen die wij 's morgens bewonderd hadden -,’ schrijft hij ergens, en de mededeeling is karakteristiek, bevestigt wat ik in 't midden heb gebracht. In een handboek voor botanie, geologie enz. zou de aangehaalde plaats niets bedenkelijks hebben. In een dichterlijke reisbeschrijving maakt zij een slecht figuur. Immers is 't juist het eigenaardige van den dichter dat hij ‘dezelfde’ natuurtooneelen bij elk wederzien als dezelfde en toch andere, als de oude en toch altijd weer nieuwe ziet. De heer Groneman weet dit ook zelf zeer goed.
Nog eens, oprechte hulde verdient zijn talent; om menige natuurschildering moet zijn pen reeds nu geëerd worden en in eere blijven. Niettemin buigen de boomen in zijn boek te dikwijls de ‘reuzenarmen’ naar ons toe en keert ook andere beeldspraak te veelvuldig weder om niet het vermoeden te wekken dat die kinderen van 't woud, evenals andere grootheden, hem te sterk waren. En die wouden zelf, of ze al ontoegankelijk, ondoordringbaar, oneindig, eindeloos, eeuwenheugend, eeuwig, maagdelijk, eeuwig-maagdelijk, donker, heilig, of anders genoemd worden, ze blijven niettemin wouden waarmee de beschrijver geen weg wist. Eveneens zijn de vele variatiën op het looverthema niet

{==251==} {>>pagina-aanduiding<<}
bezielend genoeg om op den duur te behagen. Looverdaken, looverkoepels, looverkroonen, loovergewelven, looverwanden, loovertakken, looversluiers en looverschaduwen zijn altegaêr zeer geoorloofde samenstellingen, in dat opzicht niets minder onberispelijk dan de rotsmassa's, rotsgevaarten, rotsbergen, rotsmuren, rotswanden, rotsblokken, rotsklompen, rotshoopen, rotspunten, rotseilanden en verdere rotsvormen waarop de schrijver ons wijst; ook is hier gelegenheid om des schrijvers taalvernuft te waardeeren. ‘En evenwel nogtans’ is in dezen rijkdom van woorden zekere armoede van beeldendvermogen te onderkennen. Misschien zou er moeielijk iemand gevonden worden die 't den schrijver verbeterde, doch eentonig en zwak blijft toch de schildering. In een proeve van dichterlijke beschrijving mag de proef er door mislukt heeten, ook al wilde men tegenwerpen dat het ‘aan 't onderwerp’ ligt. Men bedenke, het onderwerp heeft niet den dichter, maar deze heeft zijn onderwerp gekozen. Wij mogen eischen dat hij het kenne en meester zij.

- ‘Er zijn eenige bladzijden in dit boek,’ zegt de heer Veth, ‘waardoor de schrijver aan velen aanstoot en ergernis zal geven, die velen van de lezing zullen afschrikken. Het zijn die waar hij spreekt over godsdienst, beschaving en maatschappij. Ook daar zal men overeenkomst met Junghuhn's denkbeelden bespeuren. Ik voor mij kan mij in die mannen, bij hunne levenswijze en hunne ervaringen, die richting en die zienswijze verklaren, al vind ik ze eenzijdig en onbillijk.’

{==252==} {>>pagina-aanduiding<<}

Een goed voorbeeld doet goed volgen. Ook wij willen liever ‘verklaren’ dan hardvallen; wat ook ons natuurlijk niet verhinderen mag de dingen bij hun naam en bijvoorbeeld het ziekelijke ziekelijk te noemen. Te veiliger kunnen wij dit doen wijl de heer Groneman tot een klasse van menschen behoort bij wie het innig verband tusschen deugd en gebrek vrij sterk in 't oog valt. Men kan het een en ander op hem hebben aan te merken, zonder tegen zijn persoon eenigen weerzin te gevoelen. Men kan, wat meer zegt, die aanmerkingen in 't licht geven zonder hemzelven in bedenkelijke schaduw te plaatsen. Indien er wezenlijk menschen mochten zijn (gelijk wel eens beweerd wordt) die door hun gebreken te beminnelijker worden (wat evenwel niet te dikwerf moet worden beweerd), dan behoort de schrijver van het ‘dagboek’ onder hun getal.
‘Doch waartoe deze uitweiding? Kan zij iets goeds bewerken? Is zij zelfs wel geoorloofd? Wat hebben wij ten slotte met den persoon des schrijvers te doen? Laat ons bij zijn boek blijven.’
Goed, ik blijf bij zijn boek. Juist daarom heb ik met den mensch Groneman te doen. Immers is zijn boek bij uitnemendheid persoonlijk, zijn stijl in hooge mate de mensch. Roeds vroeger noemde ik hem een openhartig, mededeelzaam schrijver; thans voeg ik er bij dat zijn geschrift, zoo het om sommige gedeelten een leerdicht mag worden genoemd, om andere fragmenten ons den lierdichter herinnert die niet alleen het leven der natuur bezingt, maar ook gedurig aan natuur en menschenwereld beiden de volheid van zijn hart, zijn lief en leed toevertrouwt; inzonderheid zijn leed. Spreek eens over het werk

{==253==} {>>pagina-aanduiding<<}
van zulk een auteur zonder hemzelven ter sprake te brengen; 't is even onmogelijk als dat die auteur er eigenlijk vrede mee zou hebben zoo ge voor zijn persoonlijk lief en leed geen oog en geen hart hadt. Hij wil een beslist vóór of tegen waar het uw gevoelen over zijn eigen innigst leven geldt. Hij is een dichterlijke natuur en dus hartstochtelijk; een mensch die van sterke sympathieën en antipathieën leeft, misschien te eeniger tijd er aan sterven zal.
Dergelijke naturen genieten en lijden veel. Ook heeft de heer Groneman veel geleden. Het kan hem, nu hijzelf ons in zijn geheim betrekt, niet ongeoorloofd voorkomen dat wij dit leed van naderbij in de oogen zien. Hij herhale dan hier zijn klachten nog eens!

- ‘Bij zulke natuurtooneelen de wereld te vergeten, en te leven in 't volle genot van een kommerlooze heilige eenzaamheid, wèl is dat zoet voor hem, die de wereld in al haar naaktheid en ellende heeft leeren kennen. 't Is ons alsof de tijd ophoudt zich voort te bewegen; 't is of een ongekende macht ons kluistert aan de op eens lief geworden plek, aan de trouwe moederborst der natuur, en of haar troostende geest u toeroept: hier leven, hier sterven, ver van de wereld, dat is geluk!’ (bl. 7).

- ‘Ziedaar Bandoeng: een lachende vallei, door ondoordringbare bergwildernissen omringd; een paradijs, zorgeloos sluimerend aan den voet van talrijke vulkanen op wier met wolken omkranste kruinen ons oog met verrukking rust, terwijl onze gedachte ons overvoert naar die stille bosschen en heuvelhooge toppen, waar wij, als in 't hei-
{==254==} {>>pagina-aanduiding<<}
ligdom van den natuurtempel, de wereld kunnen vergeten, die diep beneden onzen voet, onder de nevelen der aarde begraven ligt’ (bl. 23).

- ‘Thans nog is Tji-Kádjàng een land van belofte - - - voor den natuurvorscher, die den slakkengang der wereldontwikkeling vergeten wil’ (bl. 39).

- ‘Weer waarde mijn oog over onmetelijk diepe verten rond; weer gevoelde ik mij vrij, onder den vrijen blauwen hemel en ver van de wereld, die wegzonk onder de wolken die in de diepte beneden ons voortdreven. Daar lagen de gelukkige vlakten en bergen van West-Java; daar lagen leven en hartstocht, liefde en haat, recht en onrecht, licht en duister - - -’ (bl. 50).

- ‘De natuur is altijd schoon, in haar leven en sterven; in haar levensstrijd en in haar rust. Maar waar de bijl van den bergman de bebladerde boomtakken wegkapt en de naakte stammen, éen voor éen, neervelt, daar zien wij de stervende natuur niet meer vóor ons, die haar adel, haar schoonheid nooit verliest; maar dáar is 't de schendende hand van den slooper die de schepping verminkt, haar schoonheid ontadelt en verderft’ (bl. 58).

- ‘Lembang is een dier heilige, eenzame vrijplaatsen der natuur, waar men de wereld zou willen ontvluchten en den tijd zou kunnen vergeten; waar men zich gelukkig zou gevoelen zonder grootheid, en edel, sterk en rijk - zoo ook dáar de mensch niet wist door te dringen, met

{==255==} {>>pagina-aanduiding<<}
zijn zwakheden en zijn dwaasheid, met zijn redeloozen hartstocht en zijn gewetenlooze laagheid’ (bl. 111).

- ‘En hoewel ik - - erkennen moest, dat de maagdelijke schoonheid der natuur ook hier onder de schendende hand van den beschaafden mensch geleden had’.... (bl. 169).

- ‘Hier leefden eerlijke en vreedzame berglieden, in den koelen adem van een vrije boschlucht, en onder den stillen lichtglans van een helderen berghemel, ver van de woonplaatsen van Europa's verbasterde zonen, wier bedorven zeden slechts een verderfelijken invloed op de eenvoudige leefwijze van deze gelukkige natuurkinderen hebben kunnen, - als eenmaal de westersche beschaving ook tot deze wijkplaatsen van natuur en eenvoud doordringen zal’ (bl. 175).

- ‘Vrede, heilige vrede heerschte in mijn gemoed. Wat is er dat dezen oorspronkelijken vrede in ons verstoren kan?... Niets dan de mensch zelf. 't Zijn onze broeders, onze naasten, die 't evenwicht in ons verbreken tusschen geestkracht en hartstocht, rede en gevoel, handelen en lijden. 't Is de eigen menschelijke maatschappij die ons kerkert, die ons afscheidt van ons oorspronkelijk eden, die ons vervreemdt van de altijd trouwe moederlijke liefde der gezegende natuur.... Maar hier!.... Hoeveel bergen en valleien, hoeveel wilde wouden en dichte wildernissen ligggen tusschen mij en die wereld van onnatuur en logen, van bedrog en ellende!’ (bl. 206).
- ‘En wat is dat leven?... Wat anders behoorde 't te

{==256==} {>>pagina-aanduiding<<}
zijn dan een trouwe afspiegeling der schepping: een altijd verjongde krachtsuiting; een onafgebroken werkdadig streven naar ontwikkeling? - - - En wat anders is 't geworden, wat heeft de mensch er van gemaakt, dan een angstig, zelfzuchtig vastklemmen aan den onzin, aan den logen, aan de dwaasheden van een verbasterde maatschappij; ellendig door 't bewustzijn van een ontaard verleden en van een onwaardig heden, - en ellendiger door de vrees voor een donkere toekomst: 't dreigend spooksel van een ziekelijke verbeelding: de sombere tegenstelling van de lichtvolle natuur!... O, konden dweepzucht, priesterheerschappij en geestesslavernij uit de geschiedenis van 't menschdom weggevaagd worden! Konden zij begraven zijn onder 't puin der eerste kerken en ommuurde straten die de natuur buitensloten - - -! Kon de mensch teruggebracht worden tot den heerlijken, reinen natuurtempel, om dáár zijn leven te wijden aan de erkenning en uitoefening van een eenvoudige, natuurlijke zedeleer!’ (bl. 207).

- ‘En ik?... Ja, ook ik gevoelde mij vrij, ondanks de eenzaamheid - maar die geen verlatenheid was; ondanks 't smalle voetpad waaraan ik gebonden was. Vrij was ik van de smarten van 't verleden, van de lijdensdroomen der jeugd, en vrij van de zorgen van den komenden dag; vrij van den ondank, van den nijd en van de miskenning der menschen’ (214).

- ‘Ach, dat kleingeestige ijdelheid en zelfzuchtige betweterij ook in de wereld der wetenschap zooveel mannelijke namen ontsiert en vernedert!’ (261).
Genoeg, meer dan genoeg - om in den ‘Indischen ge-
{==257==} {>>pagina-aanduiding<<}
neesheer’ niet slechts een man te erkennen die hartelijk graag een kranke maatschappij zou willen genezen, maar ook een man die zelf patient is, en wel lijdend aan de ‘uralte Qual’ van gevoelige, ideaalzuchtige naturen; aan een ziekte die in de historie onder tallooze vormen zich voordeed, ook in dien van 't Rousseauisme waarvan ik reeds gewaagde.
Eerbied voor de lijders die er 't slachtoffer van zijn! Eerbied voor den grooten Jean Jacques, wiens overdenkingen te dikwerf in droomerijen ontaardden, ja!.... wiens droomen en overdenkingen, beide, onmachtig waren hem van veel droeve practijk te weerhouden, ja!.... maar die, trots al zijn dwaasheid en verkeerdheid de man met het brandende hart was en bleef, de vurige idealist, wiens streven door de besten verstaan werd: door de Schiller's en Goethe's, door de geweldigen der Sturm- und Drang-periode, door alle vrienden en apostelen van een edeler humaniteit en beschaving dan de achttiende eeuw te aanschouwen gaf en de negentiende beleven zal.
Aan den wijsgeer van Ermenonville doet het ‘dagboek’ ons menigmaal denken. Hetzij de heer Groneman er zich al of niet van bewust is, er schuilt in hem een goede dosis Rousseauisme. Hij behoort tot de school van den geweldige, wiens geest nog altijd als een wezenlijk bestanddeel van onzen geestelijken dampkring voortleeft, wiens discipel men zijn kan al had men geen zijner boeken ooit in handen gehad.
Bij den discipel als bij den meester een hartstochtelijke liefde voor natuur en waarheid, maar die in deze haar hartstochtelijkheid niet zelden den indruk maakt van zelf onnatuurlijk te zijn en onwaar; den indruk althans van in sen-
{==258==} {>>pagina-aanduiding<<}
timentaliteit of wilde luim te ontaarden. Bij dezen als bij gene een sterke behoefte om de bestaande toestanden in staat en maatschappij te hervormen, maar tegelijk de minstens even sterke zucht om eenzaam te mijmeren, te lijden, te genieten en - - het menschdom voorgoed den rug toe te draaien. In beiden een onstuimige drang naar onderzoek, en daarnevens een volkomen gemis van 't orgaan der waardeering zoodra 't historisch geworden toestanden geldt. In beider bestaan een streven naar de klare gedachte, een roemen in de heerlijkheid der vrije gedachte, en daarnaast een gedurig tenondergaan van de klaarheid en vrijheid der gedachte in volstrekte onderworpenheid aan het overmachtig gevoel en de jagende phantasie. In beiden een souvereine minachting voor de kleine menschheid die den maatstaf van 't groote, edele, natuurlijke, verloren heeft, en desniettegenstaande een vrij standvastige hebbelijkheid om alles, ook het grootste, te meten met den maatstaf van een bekrompen ik-ben-ik. In beiden de zucht om telkens op hun onafhankelijkheid van een laffe menschenwereld te roemen, en tegelijk alweer een lichtgeraaktheid, althans teergevoeligheid, die met duizend oogen door den Stoïcynschen rok heengluurt. In beiden veel edelmoedigheid bij veel argwaan in hun omgang met menschen; veel grootheid van ziel bij meer ijdelheid dan ze zichzelf bekennen. De een en de ander bestemd om als prikkelend zout te werken op hun medemensch, ook met zalvende olie hem de wonden te verzachten; doch bij al het profetische en priesterlijke van hun karakter in blinden ijver tegen ‘openbaringen’ en ‘priesters’ te veld trekkend, ik zou haast zeggen, te hooi en te gras! Begaafde naturen alzoo! Doch aan velerlei verzoeking 
blootstaande. Ondanks de frischheid

{==259==} {>>pagina-aanduiding<<}
hunner altijd herlevende bezieling aan de diepste zwaarmoedigheid onderhevig; ondanks hun smachten naar het ideale voor ordinaire humeurigheid zeer toegankelijk. Hoog begaafde, maar ook sterk gejaagde en geplaagde naturen, nog ruim zooveel aan denkbeeldige ellende als aan wezenlijk onheil ten prooi. Slachtoffers van de drift hunner abstracte logica; tot velerlei sophismen vervallend zonder 't zelf te weten; slachtoffers van hun temperament, van - - - ja, van al hun krachten en gaven, de besten daaronder nog wel 't minst uitgezonderd, en dit vooral wijl hun meer dan iets anders de zelfbeheersching ontbreekt, of, wilt ge, die kunst van maathouden waardoor o.a. de oude classieken classiek waren.... en waarin een Goethe 't in den nieuweren tijd zoover heeft gebracht.

Toen Rousseau zijn boek over de ongelijkheid onder de menschen 1) aan Voltaire had gezonden, gaf deze hem weldra ten antwoord: ‘nog nooit heeft iemand met zooveel geest zich zooveel moeite gegeven om ons tot beesten te maken; men krijgt waarlijk lust op handen en voeten te gaan loopen.’ De spotter liet het hierbij niet. Hij betreurde 't bij die gelegenheid tevens dat het hem onmogelijk was aan de wilden van Canada een bezoek te gaan brengen; onmogelijk om twee redenen: vooreerst had hij bij zijn ziekelijk lichaam een Europeeschen arts noodig, in de tweede plaats waren de wilden van Canada juist op dien tijd met andere wilden aan 't oorlogen....
Voltaire moge geweest zijn wat men wil, een man van

{==260==} {>>pagina-aanduiding<<}
gezond verstand was hij zeker; het worde hem niet al te kwalijk genomen dat hij met zijn beroemden tijdgenoot, bij gemelde occasie, een weinig den spot dreef. De natuurmensch, met wien die tijdgenoot toen nog dweepte, was inderdaad de natuurmensch uit een sprookje: in zijn ideale onbeholpenheid even natuurlijk als de zoete herders en herderinnetjes die omstreeks denzelfden tijd in 't Duitsche vaderland een Gessner het hoofd op hol en de klok van slag maakten.
Rousseau's natuurmensch, men weet het, is later een beschaafder mensch geworden. Zijn beeld, zooals 't in den ‘Emile’ wordt geteekend, kan nog heden, door menigen trek, de vrienden van ‘natuur en waarheid’ bezielen (gelijk het de Pestalozzi's en zooveel anderen bezield heeft) tot een ernstigen strijd tegen het duizendvormig kwaad eener kranke beschaving. Welkom, nu en immer, wie in dien strijd wil meedoen en ons van schijn en leugen verlossen.
Doch wie dat wil, behoort nuchter te zijn bij al zijn geestdrift en bezieling. Van de fouten der voorgangers moet hij geleerd hebben. Met een Rousseau die door Rousseau zelven reeds was overwonnen, dwepe hij niet langer! Indien hij zijn hart blijft ophalen aan een idealen natuurstaat die tot het rijk der verdichting (niet tot dat der ware poëzie) behoort, men mag hem toevoegen dat hij eenige tientallen jaren te laat komt en eigenlijk door Voltaire al onmogelijk is gemaakt. De wijze van Ferney was werkelijk een wijze toen hij Frankrijk boven Canada verkoos omdat in het land der natuurmenschen geen goede dokters maar zooveel te meer vechtersbazen waren.
Vechtersbazen, ruziemakers, roovers en moordenaars in

{==261==} {>>pagina-aanduiding<<}
militair en burgerlijk gewaad, helaas, ze zijn er in de negentiende eeuw der beschaafde wereld nog evenzeer als in Voltaire's tijd. Maar zoomin als Voltaire te zijnen tijde zich wou laten wijsmaken dat het vechten een uitvinding der beschaafden was en dat er onder de wilden, zegge natuurmenschen, niet gevochten werd; evenmin, om op den heer Groneman terug te komen, evenmin laten wij ons heden door den tooverklank van patriarchale idyllen uit het spoor brengen. Niet achter, maar vóór ons ligt het paradijs (voorzoover we van een paradijs blijven spreken). Niet in de ‘maagdelijke wouden en wildernissen’ is het te vinden; maar zoo ergens, dan op de bebouwde aarde en in de drukke menschenwereld die ‘in het zweet haars aanschijns’ gearbeid en gestreden heeft.
- ‘Hier leefden eerlijke en vreedzame berglieden, in den koelen adem van een vrije boschlucht,’ zegt de heer Groneman ergens, en de vraag benauwt hem ‘wat er van deze gelukkige natuurkinderen’ worden zal als eenmaal ‘de westersche beschaving’ ook tot hen is doorgedrongen.
Op de westersche beschaving is heel wat aan te merken, zonder twijfel! Bovendien, er zijn tijden geweest toen die beschaving juist in de schoone landen van het Oosten zich op haar leelijkst voordeed. Wat al schorriemorrie ging er sinds de dagen van Jan Companie al naar ‘den Oost’! Nog heden zijn 't niet altegaêr heiligen die er hun fortuin zoeken. Zelfs onze academiën leveren bij voortduring zoowel schuim als bloesem af. Geen wonder zoo een eerlijk man bijwijlen toornig en droevig -, zoo het ‘something rotten’ in de ‘westersche beschaving’ hem tot een walg wordt. Maar beschaving blijft toch beschaving. Ze is er. Ze is er in het Westen meer dan

{==262==} {>>pagina-aanduiding<<}
in het Oosten. Ze kan niet gemist, ze mag niet miskend, ze moet geëerd en bevorderd worden. Wanbeschaving is een bekend kwaad; onbeschaafdheid is het niet minder. Aan onbeschaafde natuurkinderen te gelooven, die den waarachtig beschaafde in adel en levensgeluk te boven gaan -, dat is bijgeloof en niets anders. Ik kan niet goed aannemen dat de schrijver van het dagboek dit bijgeloof in ernst zou willen bevorderen; maar den schijn heeft hij tegen zich. Een noemenswaarde poging om de een of andere zegening der beschaving in 't licht te stellen, men vindt ze in zijn geschrift nergens. Daarentegen hoort ge den auteur al spoedig verklaren dat hij ‘de (beschaafde) wereld in al haar naaktheid en ellende’ heeft leeren kennen en het zalig zou vinden zoo hij die wereld voorgoed ‘ontvluchten’ en ‘vergeten’ kon. In de maagdelijke bosschen en bij de eenvoudige, vreedzame natuurkinderen is 't hem goed.
Wat wil de heer Groneman dan toch? Waarom spreekt hij telkens van de ‘beschavende’ hand die het maagdelijk woud ‘geschonden’ heeft? of van den ‘slooper’ die ‘de schepping verminkt’? Meent hij dat de wereld hoofdzakelijk om die wouden bestaat? of dat de mensch geschapen is ten einde die wereld, bij manier van spreken, te zien dichtgroeien? - En waarom beduidt hij ons keer op keer dat al de ellende der menschenwereld aan die beschaving moet worden geweten? Meent hij dan werkelijk dat de Dajakkers het koppensnellen van de (westersche) beschaving hebben geleerd? Gelooft hij stellig en zeker dat zijn ‘eerlijke en vreedzame berglieden’ nooit elkanders goed hebben begeerd of gestolen, nooit met natuurkinderen, die hun in den weg stonden, hebben ge-
{==263==} {>>pagina-aanduiding<<}
krieuwd? Zulk een geloof aan 's menschen ‘oorspronkelijke rechtheid,’ zulk een instemming met het lang geoordeelde ‘discours sur les sciences et les arts’ kan bij iemand van Groneman's ontwikkeling toch moeilijk worden ondersteld. Te onverkwikkelijker evenwel is daarom die gedurige ophemeling van zijn natuurkinderen tegenover ‘de westersche beschaving’. Zoo men er bij lachen moet, 't is waarlijk niet wijl ze ons altijd Attisch zout geeft te proeven. Men kan ook lachen bij hetgeen - - - eenvoudig belachelijk is....
Op zekeren dag was de heer Groneman, te paard zittend, aan een dreigend gevaar ontkomen, doch met eenig verlies; de singel van 't zaal was gebroken. Daar kwamen de natuurkinderen en hielpen hem. ‘Een samengedraaid stuk boombast was daartoe voldoende,’ zegt de heer Groneman, en we willen 't gelooven. ‘De eenvoudige Soendasche natuurmenschen weten zich te helpen en te behelpen!’ gaat hij voort, nog wel met een uitroepingsteeken - en als we onze goede luim nog niet hebben verloren, dan lachen we om hetgeen waarschijnlijk een satire moet verbeelden maar wèl bezien toch een malligheid is.
Wat wil onze auteur? Dat we bij de aanschouwing van dien saamgedraaiden boombast al de naaktheid en ellende van onze westersche zaalsingels zullen gevoelen? Hebben die Soendasche natuurmenschen op dien merkwaardigen dag, in hun natuurmenschelijke onwetenheid, een geesel der satire ‘samengedraaid,’ die ten slotte op den rug der Europeesche werklieden moet neerkomen? Is dát de meening van onzen berichtgever? - Of moest ons hier te onzer beschaming geleerd worden dat de Soendaneesche natuurmensch zich ‘te helpen en te behelpen’ weet en

{==264==} {>>pagina-aanduiding<<}
dat de westersche beschaving dit verleerd heeft? Wat er van zij, de opmerking en het uitroepingsteeken in quaestie zijn karakteristiek; ze vertegenwoordigen, in de nabijheid van dat ‘samengedraaide stuk boombast,’ om zoo te zeggen, iets van den bombast waartoe een mensch kan vervallen door allerlei samendraaiing van waarheid en overdrijving, van liefde en sentimentaliteit, van hervormingszucht en menschenhaterij.
De heer Groneman is intusschen te degelijk voor zoodanigen bombast. Hij weet zeer goed dat de Soendaneesche boombastdraaiers tegen onze Europeesche zadelmakers niet opkunnen. Hij verkiest dan ook voor eigen gebruik het zadel der westersche beschaafden boven dat der oostersche natuurkinderen. Het is hem voorts niet onbekend dat er ook in Europa duizenden en tienduizenden zijn die zich weten te ‘helpen en te behelpen’ als er ergens een singel of iets anders gebroken is, en in allerlei andere omstandigheden. Dit neemt niet weg dat hij de kunst van 't ‘zich behelpen’, hoe prijselijk ook bij gelegenheid, toch evenals wij niet de eenige kunst, zelfs niet de hoogste zal noemen. ‘Zich behelpen’ blijft altijd maar ‘zich behelpen.’ De heer Groneman kan niet wenschen dat zijn vrienden in Nederland ooit zullen verplicht worden tot een levenswijze als waarmee b.v. onze voorvaderen, de Batavieren, zich vóór eeuwen behielpen. Het kan hem niet anders dan aangenaam zijn dat hij als knaap, als jongeling en als man, zijn deel mocht hebben in de voorrechten eener beschaafde maatschappij die hem meer weldaden heeft bewezen dan de gezegendsten onder zijn ‘eerlijke en vreedzame berglieden,’ al hadden ze de longen vol ‘vrije boschlucht’, hem ooit bewijzen zullen. De heer

{==265==} {>>pagina-aanduiding<<}
Groneman wil dan ook waarschijnlijk zijn natuurkennis en verdere wetenschap, aan onze westersche scholen opgedaan, niet ruilen tegen al de onwetendheid der natuurmenschen tot wie zijn hart uitgaat. En niet wegdoen, op dien koop, zou hij al de andere goede gaven waarmee de beschaafde wereld hem opwachtte bij zijn intree in dit leven, hem zegende op zijn verderen weg. Ze zijn niet te tellen en 't komt voor zijn eigen verantwoording zoo hij op 't stuk der erkentelijkheid zich door de kinderen van 't maagdelijk woud laat overtreffen.
Laat ons eenvoudig zijn en de beschaving eeren, die ons uit zekeren natuurstaat tot hoogeren staat verhief. Laat ons geen gezicht zetten als wenschten we den tijd van olim terug, die mogelijk nog romantischer was dan alle romans van alle eeuwen hij elkaêr, maar waarvan toch de verstandigste voorouders tot ons groot geluk gezegd hebben dat hij voor beteren tijd moest wijken. Laat ons niet over de ‘schendende’ hand van den ‘beschavenden’ mensch klagen als wisten we niet dat Vandalisme en beschaving twee zijn. Is het een ‘schendende’ hand, die de bosschen heeft weggekapt om ons een noodigen doortocht te banen, dan is het ook een ‘schendende’ hand die het ploegijzer door de aarde drijft om ons voedsel te bezorgen, ook een schendende hand die ons 't boek opensnijdt waarin we willen lezen, ook een schendende hand die - - -, maar dan is schenden het kort begrip der wereldhistorie en de grootste schenner is wel hij die het meest de stof heeft beheerscht, tot wier beheersching hij toch van den aanvang af geroepen scheen. Weg met deze droomerijen! Indien de maagdelijke wouden, indien de sombere bergstreken een man van westersche beschaving daartoe verleiden, dan doet hij

{==266==} {>>pagina-aanduiding<<}
't best ze hoe eêr hoe beter te ontvluchten. Om de waarheid te zeggen, 't is mijn overtuiging dat een langdurig verblijf in den tempel van zekere natuur voor sommige naturen niet dienstig is.
Daar leeft in Java's schoone binnenlanden wel menige zoon der westersche beschaving, die er weer eens uit moest - - om van den waan te genezen dat hij reeds alles, reeds meer genoeg van de wereld weet. Het schijnt wel dat er in de schaduw der ‘heilige’ bosschen ruimschoots gelegenheid is om den rechten kijk op de menschenwereld voor een tijd te verliezen. Het schijnt dat ze de kweekplaats kunnen worden van heilige onnoozelheid en van andere dingen die niet heilig zijn. Meermalen wilde 't mij voorkomen dat er door brave jongens uit het Westen, nadat ze een wijle in ‘de Oost’ waren geweest, meer over de menschenwereld werd geklaagd dan deze aan hen verdiend had. 't Kan zijn dat de menschenwereld ginds slechter is dan hier; 't kan ook zijn dat de westersche menschen er elkaar bij 't maken van hun carrière meer in den weg zitten of staan of loopen. Ik denk zelfs dat er van dit laatste veel waar is, en acht het een der vele bijdragen ter verklaring van het eindeloos geweeklaag. Doch in dit geweeklaag schuilt met dat al weinig verdienstelijks en veel gevaar. Veel gevaar, want sinds er in deze wereld profeten geklaagd hebben, is er voor sommige klagers een kans te meer om zich ten onrechte voor profeten te houden. Eenmaal zoover wordt het klagen hun een tweede natuur, en iedere miskenning (wezenlijke of gewaande), waaronder ze lijden, zou in hun schatting op zichzelf al reden genoeg zijn om hun alle illusie van die ellendige wereld te benemen. Wat al redenen dus zoo al die miskenningen eens bij elkaêr in rekening werden ge-
{==267==} {>>pagina-aanduiding<<}
bracht! Doch dat zal niet geschieden, ten minste niet door hen. Zij hebben nu eenmaal genoeg van de wereld en de menschen. Ze bemoeien er zich zoomin mogelijk meer mee. Zij praten, zij denken er haast niet meer over. Ze zijn maar niet liever dan in hun heilige bosschen....
En nu zal ik u zeggen wat mij meermalen getroffen heeft. 't Is het zonderlinge feit dat bedoelde apostelen van den Weltschmerz de halve menschenwereld naar die heilige bosschen met zich meepakten; anders gezegd, daar in de ongestoorde eenzaamheid eens recht hun hart ophaalden aan al het leed dat de menschen hun berokkend hadden. Aan al het lief, dat men vroeger en later ondervond werd dan weinig of niet gedacht. Misschien zag ook eigen dwaasheid er dan niet als eigen dwaasheid uit. Misschien werd ze door weemoed en andere zachte of schoone gevoelens in een bedrieglijk licht gehuld. Zoo kleurt immers 't gloeiend avondrood ook het onkruid en den modderpoel met betooverenden gloed.... Het hart eens menschen is arglistig. In ieder geval is dat ontvluchten van de menschenwereld, om - - over die wereld te mopperen een recht ongezonde bezigheid, waartegen de gezonde lucht der bergwouden niet opweegt. En daarom zou ik zeggen, tot sommige naturen voor wie beteren dan ik overigens den oprechtsten eerbied mogen koesteren (en onder die naturen reken ik den schrijver van het ‘dagboek’): weest voorzichtig met die bosschen en die eenzaamheid, voorzichtig met dat vluchten en dat klagen, voorzichtig in uw oordeel over den naaste en uzelven! In dit alles kan ook ‘ijdelheid’ liggen, meer dan gijzelven vermoedt. Weest voorzichtig, vooral in uw eenzaamheid omdat de wereld het meest op u loert als gij haar meent ontvlucht te

{==268==} {>>pagina-aanduiding<<}
hebben. Onze ergste vijand is - - het stuk wereld dat we overal met ons meedragen; de wereld van ons zelfzuchtig ik. Weg uit de eenzaamheid zoodra ze ons een valstrik kan worden! Terug, terug naar de volle menschenwereld zoodra we ons beginnen te verbeelden dat wij beter zijn dan zij! Het farizeïsme deugt nergens en nimmer, en de menschenhater (een jongen die midden onder den cursus uit school is weggeloopen, heeft iemand gezegd), de menschenhater is dichter bij de poolstreek van het farizeïsme (ook onder de keerkringen) dan hij meent. Laat hem geen tabernakelen bouwen in die sfeer! Wie hij ook zij, hij is er als mensch niet op zijn plaats; hij zal er verdriet zaaien, verdriet maaien, en anders niets.

Van menschenhaat sprak ik een- en andermaal. Doch de schrijver van het ‘dagboek’ zal meenen dat hij er vrij van is. ‘Zou ik den mensch niet waardeeren? Ik den mensch niet waardeeren?’ Mij dunkt, ik hoor 't hem vragen, met ongeveinsde verbazing. Mij dunkt, ik zie hem het ‘dagboek’ grijpen en - - wat staat daar (bl. 146)?
- ‘En de mensch?.... Hier heb ik hem leeren kennen en achten, in den grooten man, den krachtigen denker, in junghuhn; en ik heb (in) de vrede en de vriendschap van zijn huis gedeeld.’
Ja, dat staat er. Welnu, ik heb geen woord terug te nemen van 'tgeen ik schreef; zelfs worden mijn vermoedens en opmerkingen door 't citaat alweer bevestigd.
Zoo iemand eerst op den middag van zijn leven den mensch leerde kennen en achten, dit niettegenstaande hij natuurlijk een tal van menschen op zijn levensweg had ontmoet; zoo iemand kind is geweest in 't ouderlijk huis,

{==269==} {>>pagina-aanduiding<<}
jongen is geweest met de jongens zijner vaderstad, student is geweest met een deel van de bloem der jongelingschap in en buiten 't vaderland; zoo hij, in één woord, jaar op jaar geleefd heeft (niet in een klooster of in andere eenzaamheid) maar onder de menschen, onder menschen van allerlei rang, allerlei leeftijd, allerlei levensrichting; zoo de een hem onderwezen, de ander hem gevoed en gekleed, een derde met hem gelachen, met hem geweend heeft; zoo er ouderliefde en zusterhartelijkheid, broedertrouw en vriendenoogen gestraald hebben op zijn pad; zoo hij, man geworden, na dit alles en trots dit alles, ergens uitroept: ‘hier heb ik den mensch leeren kennen en achten;’ zoo hij dien uitroep ter perse zendt, met bepaalden last om dat ‘hier’ gespatieerd te laten drukken; zoo hij dus verklaart ten laatste één mensch te hebben ontmoet die hem den mensch leerde kennen en achten, dan zal ik nog wel niet zeggen dat zoo iemand erg verdraaid en snood ondankbaar is, maar dan meen ik dat zoo iemand niet vrij is van zekeren Weltschmerz, zekere menschenhaterij, die, ook als keerzij van edelen aanleg, een slecht figuur maakt.
Sprak ik zooeven van farizeïsme? Dacht ik daarbij (niet aan laaghartigheid, maar) aan zekere zelfverheffing, waartegen ook de besten van ons geslacht op hun hoede moesten zijn? - Juist, daaraan dacht ik. En wat nu ons geval betreft, zie eens hier! We slaan bl. 111 van het ‘dagboek’ op en lezen als volgt:
- ‘Dáár leeft hij (Junghuhn), gelukkig door zijn gezin; rijk door de kennis en de ervaring van een belangrijk leven; vrij van de dwalingen en wanbegrippen der wereld - - -; dáár leeft hij voor de wetenschap, voor de nakomelingschap, voor zichzelf en voor vrouw en kind en

{==270==} {>>pagina-aanduiding<<}
voor de weinige vrienden, die hij behouden heeft uit de velen die hij achterliet in de nevelen van onkunde en dwaling - - -; daar leeft hij, de leerling, de vriend van Von Humboldt; de Humboldt van Indië. Wie, die hem kent en (in) zijn levenservaringen deelt, zal 't hem euvel duiden dat hij zich een weinig meer terugtrekt uit een wereld die zijn wereld niet meer is; - dat hij geen nieuwe kennissen zoekt, die hem kostbare uren zouden doen verloren gaan en misschien nieuwe teleurstellingen zouden veroorzaken, dat 't niet altijd gemakkelijk is hem te zien, en dat zijn studeervertrek en laboratorium voor velen gesloten blijven? - Maar dat het geen dwaze trots, geen verkeerd geplaatste hoogmoed is, die hem afhoudt van wie hem vreemd zijn en veelal hem veroordeelen zonder hem te kunnen beoordeelen, dat kan ik getuigen; dat heb ik ondervonden die, door toevalligen samenloop van omstandigheden, den toegang tot zijn huis en tot 't heiligdom van zijn studie verkregen heb.’

Zooveel regels, zooveel kostelijke bijdragen ter kenschetsing van de ziekte der ‘gens incompris.’
De heer Junghuhn, zich ‘een weinig meer dan anderen’ terugtrekkend ‘uit een wereld die zijn wereld niet meer is;’ de heer Junghuhn, ‘vrij van de dwalingen en de wanbegrippen der wereld’, niet belust op ‘nieuwe kennissen,’ niet te hoffelijk jegens de vele vrienden ‘die hij achterliet in de nevelen van onkunde en dwaling;’ de heer Junghuhn aldus in schier ontoegankelijke heerlijkheid wonend, neen, tronend op een verheven bergplateau; dit als de Humboldt van Indië, ja, als de mensch bij uitnemendheid!

{==271==} {>>pagina-aanduiding<<}

En dan de heer Groneman, toegelaten tot dit meestal ongenaakbaar heiligdom, tot dezen hoogepriester van de keur der menschheid; de heer Groneman, zich koesterend in het afschijnsel eener heerlijkheid die voor het gros des menschdoms te machtig werd bevonden! De heer Groneman wel is waar ‘door toevalligen samenloop van omstandigheden’ aldus bevoorrecht, maar dan toch bevoorrecht en een blijvend verkeer in het heiligdom niet onwaardig geacht; daarbij (onder ons) ook te verstandig om op den duur aan een ‘toevalligen samenloop’ te danken wat, zonder zijn eigen geestverwantschap met den grootste onder de grooten, toch (onder ons!) een onmogelijkheid zou zijn geweest!
Beide mannen aldus, eenige duizenden voeten boven de wereld van onkunde en vooroordeelen, van laagheid en ijdelheid, elkander dienende als hoogepriester en koorknaap, als 't genie en de vriend van 't genie! Beiden aan de wereld ontvlucht om elkaêr, in menig vertrouwelijk uur, meer leelijks van die wereld te vertellen.... dan van elkaêr! De een door den ander en de ander door den eene met den mensch verzoend; dit behoudens beider vrijheid om de menschen zooveel te miskennen en te beschuldigen als hun, te midden van allerlei heiligen arbeid, slechts mogelijk is!
- ‘Wie zal 't hem euvel duiden dat hij zich een weinig meer dan anderen terugtrekt uit een wereld...?’ - Genoeg, wij hebben de vraag van den heer Groneman gehoord. Het zal verstandig en goed zijn in dit geval noch aan Junghuhn, noch aan Groneman, noch aan iemand iets euvel te duiden; ik heb er dan ook geen plan op. Doch ik wil het treurige treurig, het belachelijke be-
{==272==} {>>pagina-aanduiding<<}
lachelijk noemen waar het de voorlichting van anderen geldt. Treurig nu is en blijft het schouwspel van mannen die aan de ziekte der ‘gens incompris’ lijden. En dat er, trots al het leed waaraan zij zichzelven en anderen blootstellen, toch nu en dan een kansje voor onze luim overblijft, dat heeft de geestige dichter van Piet Paaltjens ons reeds lang doen opmerken; dat kan ook het een en ander uit Groneman's ‘dagboek’ ons weer bewijzen; de schrijver zal 't mij, hoop ik, niet ‘euvel duiden’ zoo ik er een handje aan hielp. Bijaldien hij als auteur mijn belangstelling niet had gewekt, ik zou van hem en zijn boek gezwegen hebben. Het is mijn wensch dat hij gelezen worde; mijn wensch ook dat het tweede deel van zijn dagboek nog eens goed in copie worde nagezien. Vooral nu het ‘een studie van menschenkarakters op Java’ geldt, mag ik deze gedachte niet voor mijzelven houden. De schrijver noeme het kwade kwaad, maar blijve niet langer in de oude dogmatiek die slechts bekeerden en onbekeerden, kinderen der leugen en kinderen der waarheid, een wereld in het booze en een Sion van uitverkorenen kende. Men slechte alle hoogten, ieder bergplateau, waarop aan de afgoden gerookt, waarop aan de menschenwereld onrecht gepleegd wordt!

- ‘Wie, die de natuur in hare volle grootheid ziet, kan nog behoefte hebben aan eenige andere ‘“openbaring?”’ - Neen, wie dus de eeuwige majesteit der schepping nadert, en de nietigheid der onzinnige middeleeuwsche fantasiën niet erkende -, ik zou hem beklagen omdat hij de taal der schepping niet verstaan, en haar licht niet

{==273==} {>>pagina-aanduiding<<}
verdragen kan. Maar hij keere terug naar zijn kille muren van steen en kalk en ver blijve zijn voet van 't heiligdom der natuur, welks geheimenissen hij niet vatten kan. Hij leve en sterve in zijn blindheid, ongevoelig voor de schoonheid van 't heelal en onbewust van den dag’ (bl. 114 enz).

- ‘Een eindelooze reeks van denkbeelden en herinneringen welden in mij op onder den machtigen indruk van dit overweldigend schoon natuurgezicht.... Hoe groot werd mij die schepping, wier eeuwigheid mijn gedachte opwekte uit de droomen van den tijd. Hoe gering voelde ik mij tegenover die almacht van Wil en Kracht, die deze eeuwigheid van stof beheerschte en met leven vervulde, zooals zij daar vóór mij uitgebreid lag in de reinheid van haar onsterfelijke jeugd!’ (191).

- ‘Moge die beschaving nog lang die afgelegen bergdorpen verschoonen waar bijna nimmer de Europeaan zijn christelijke schreden zet, zijn christelijke zeden, als overal elders, verkracht, zijn christelijke tweedracht, zijn driften en ondeugden botviert -; maar waar - - - een eenvoudig natuurgeloof genoegzaam is voor levensgeluk en werkdadige deugd’ (bl. 175 enz).

Ik heb niet verder te citeeren om van des schrijvers beschouwingen over godsdienst en christendom, alsook van den toon waarop hij ze voordraagt, een denkbeeld of eenige voorstelling te geven.
Wat den inhoud dier beschouwingen aangaat, hij herinnert ons Junghuhn's ‘Licht- en Schaduwbeelden uit de binnenlanden van Java.’ Iets wezenlijk nieuws wordt hier

{==274==} {>>pagina-aanduiding<<}
niet geleverd. Wat Junghuhn en Groneman over God, deugd en onsterfelijkheid gedacht, geloofd en beleden hebben, 't was in de vorige eeuw in hoofdzaak reeds door de Engelsche (zoogenaamde) Deïsten verkondigd; 't had in Rousseau een warmer, welsprekender tolk gevonden dan in die allen te zamen. Wie was verklaarder vijand van materialisme en atheïsme dan laatstgenoemde? Wie bestreed het geloof aan een ‘bovennatuurlijke openbaring’ met zooveel kracht en geestdrift als hij? Zoowel Junghuhn als Groneman hadden voor hun polemiek meer van hem kunnen leeren dan 't geval is geweest. Intusschen, wij behooren dankbaar te zijn voor menig kloek, edel woord, door hen in naam eener godsdienstige levens- en wereldbeschouwing gesproken.
't Is waar, de heer Groneman zal zich tienmaal een aanval op het ‘openbaringsgeloof’ veroorloven, tegen één keer op het materialisme; doch zijn eerbied, zijn diepe eerbied voor den machtigen ‘wil’ die 't heelal beheerscht, is niettemin even stichtelijk als onmiskenbaar. In menige bladzij van zijn boek weerspiegelt zich, durf ik zeggen, het gloeiend morgen- en avondrood waarbij zijn hart ‘de heerlijkheid des Heeren’ gevoelde. Niet zelden trilt er in zijn taal iets van de heilige schoonheid der oude psalmen Israëls. Verschijnt hij niet opzettelijk als der atheïsten bestrijder, toch treedt hij te voorschijn als een die hoofd en hart voor den ‘Onbekenden God’ wil buigen. Door de afwezigheid van die polemiek wint zijn schrijven aan bekoring en kracht; en om die uitingen van zijn religieusen zin is hijzelf ons in hooge mate aantrekkelijk.
Zonderling en jammer dat dezelfde man die van zoo groote en heilige bewondering voor de natuur vervuld is,

{==275==} {>>pagina-aanduiding<<}
zich zoo verbazen en ergeren kan over hen ‘die nog behoefte hebben aan een andere openbaring.’
Mijne vrienden verstaan mij. Niet over Groneman's ongevoeligheid voor een zoogenaamd ‘bovennatuurlijke openbaring’ voel ik leed. Sinds lang gelooven wij, als hij, aan dergelijke openbaring niet meer; en zoo hier van eenig leedgevoel sprake kan zijn, 't zal wezen omdat we, elk op zijn beurt, evenals de schrijver van het dagboek, wel eens te ruw tegenover de aanhangers van zulk een ‘openbaringsgeloof’ zijn geweest. Zonderling en jammer daarentegen noem ik de ongevoeligheid van den schrijver voor de ‘openbaring’ die ons in den mensch is geworden.
Nergens in zijn geschrift, ook daar niet waar de hooggestemde lofzang op Junghuhn wordt vernomen, nergens in zijn boek geeft de auteur te kennen dat ook de mensch een openbaring is van ‘den eeuwigen wil,’ zooveel hooger en duidelijker dan de openbaring der natuur, als de mensch zelf verhevener en grootscher van aanleg is dan al het andere wat de schepping ons te zien geeft.
In dit opzicht staat Groneman beneden den vriend en meester, Junghuhn. In zijn ‘Licht- en Schaduwbeelden’ zegt deze ‘aan een onzigtbaren, grooten en redelijken geest in de natuur’ te gelooven en dien ‘God’ te noemen, waarom? Op grond van zijn natuurkennis en van zijn ‘zelfbewustzijn.’ Deswege besluit hij tot het bestaan ‘eener nog hoogere redelijke ziel dan de onze, en die de oorzaak is van ons aanwezen, zoo mede van dat der gansche schepping.’
In hetzelfde opzicht staat de schrijver van het ‘dagboek’ ook alweer beneden Rousseau. Men heeft zich de ‘Profession de foi du Vicaire Savoyard’ in

{==276==} {>>pagina-aanduiding<<}
den ‘Emile’ slechts te herinneren om aanstonds te beseffen welk een macht van godsdienstige bezieling, welk een volheid van goddelijke openbaring dien man toevloeide, juist uit kracht van zijn eerbied voor 's menschen innigst gemoedsleven.
Hoe is het mogelijk schier overal in de natuur een Godspraak te vernemen, alleenlijk niet in de menschenwereld, die aan redelijk en zedelijk gehalte al het andere in de natuur te boven gaat! Hoe is het mogelijk te denken en boeken te schrijven, en niet te erkennen dat in dit denken en schrijven nog ruim zooveel als in het leven der vulkanen enz. een ademtocht van den ‘grooten geest’ trilt en siddert!
Dit is alleen dáár mogelijk waar 't gemoed door ziekelijken ‘Weltschmerz’ werd aangetast; alleen dáár mogelijk waar men, door welk een wezenlijke of gewaande miskenning dan ook, op 't punt van het ellendige der menschenwereld min of meer monomaan werd.
Wat er van zij, in ieder geval zal de methode van mannen als Groneman niet bij uitstek rationeel kunnen heeten. De dag zal komen waarop zij dit inzien. Ver van mij alle minachting voor 't zoogenaamde ‘natuurgeloof.’ Doch 't zal kunnen geschieden dat een mensch vroeger of later met angst en weemoed den dichter nazegt: ‘de schepping’ (hier de natuur), ‘de schepping predikt geen liefdrijk God,’ en.... straks in de heerlijkste openbaringen van 't menschelijk leven dien God terugvindt.
Als ik in staat ben in een God te gelooven, dus ongeveer schreef voor eenige jaren een Amerikaan die er prijs op stelde dat men hem atheïst zou noemen, als ik ooit in staat ben in een God te gelooven, dan zal het niet zijn uit

{==277==} {>>pagina-aanduiding<<}
eerbied voor een natuur die door haar wreedheid mij pijnigt, maar 't zal zijn door de gedachte aan den kruiseling op Golgotha die voor zijn moordenaren bad. Die mensch zal dan mijn God zijn.
Inderdaad is die kruiseling een ‘openbaring.’ even natuurlijk als die der ‘natuur,’ maar tevens geestelijker, hooger in rang, machtiger in bewijskracht.
De heer Groneman heeft in Junghuhn ‘den mensch leeren kennen en achten.’ Waarom niet in dien mensch den ‘beelddrager Gods’?
Nog eenmaal, indien de ‘natuur’ van een God spreekt die machtig en wijs is en goed -, waarom spreekt dan de mensch niet van Hem?
Waarom is de mensch geen teeken?
In deze ontkenningen of, wilt ge, in dit ignoreeren is bezwaarlijk een bijzondere mate van wijsgeerigen zin te ontdekken.
En even moeilijk is de wijsgeer te onderkennen in dat aanhoudend toornen op de menschheid die, aan dwaasheid en slechtheid overgegeven, verleerd heeft natuurlijk te zijn. Zelfs is er iets kinderachtigs in 't aanhoudend wijzen op de natuur die, in tegenstelling met de ellendige menschenwereld, zoo ordelijk is en.... kortom, zulk een toonbeeld van deugd. Heeft de heer Groneman nooit bedacht dat de natuur een anderen strijd voert dan de mensch? De vulkanen, de maagdelijke bosschen enzoovoort, ze hebben in zijn boek nu eenmaal den naam van bijzonder edel en - - ja, en vooral van ‘gezond’ en ‘vrij’ te zijn. Doch ze komen toch waarlijk wat heel gemakkelijk aan al dien lof en 't is niet edelmoedig den mensch tegenover hen te vernederen en

{==278==} {>>pagina-aanduiding<<}
aan de kaak te stellen. De mensch heeft een zwaarder taak gekregen dan zij. Hem is het gegeven ‘een strijd te hebben op aarde;’ een wezenlijken strijd, waarbij 't om de verovering van een karakter, van echten adel en ware vrijheid te doen is. Die strijd is een andere dan de strijd in het hart der aarde. Die strijd is mannen -, laat mij, gedachtig aan de zusters, maar zeggen, is menschenwerk.
Wat heeft de mensch al niet gestreden en gewerkt! Meer dan genoeg om èn deernis èn eerbied voor hem te wekken.
En als die menschenwereld profeten heeft zien verrijzen, wier leven en sterven een ‘openbaring’ werd hoedanig de ‘natuur’ niet kon opleveren -, dan is het niet te verwonderen zoo de menigte, bij den aanblik van die profeten tot in haar binnenste ontroerd, aan ‘bovennatuurlijke openbaring’ dacht. Indien wij beter dan die menigte onderricht zijn, laat ons voor 't minst ook te beter waardeeren, begrijpen, verschoonen naarmate wij hooger staan. Zeer zeker zal 't èn Groneman èn mij èn ons allen geen kwaad doen als we bijvoorbeeld in Jezus de ‘openbaring’ zien van een eerbied voor den mensch in alle menschen, van een edelmoedigheid, een barmhartigheid, die hem een leven en helpen in het dal van strijd en ellende en smart zeer verre deed verkiezen boven het wonen op den berg, waar men de wereld niet kan ‘vergeten’ dan ten koste van eigen plicht en roeping, en waar men ten slotte een soort van bergheilige kan worden, weinig eerbiedwaardiger dan de ‘christelijke zuilenheiligen’ (bl. 320) van wie de heer Groneman, evenals van de ‘openbaringsgeloovigen’ en het ‘christendom’, zeer veel kwaads en in 't geheel geen goeds weet te zeggen; wat natuurlijk zoomin voor zijn historischen zin iets bewijst,

{==279==} {>>pagina-aanduiding<<}
als voor zijn kennis van den mensch en van de menschheid.
Ik meen dat de hoogleeraar Veth recht duidelijk en kort gezegd heeft waar 't op staat, toen hij over zekere stellingen van mannen als Groneman zich aldus uitliet (in de voorrede):
- ‘Bij grondiger studie van de geschiedenis der godsdiensten zouden zij erkennen dat de leerstukken en leerstelsels in de natuur van den mensch gegrond zijn en psychologisch verklaard moeten worden, en dat de priesters daaraan vrij wat minder hebben toegebracht dan zij meenen. Bij onbevangener blik zouden zij beter inzien dat het christendom nog wat anders is dan de leerstelsels der zich christelijk noemende kerkgenootschappen. Bij meer oefening om waar te nemen op een ander gebied dan het hunne, zou het hun niet ontgaan zijn dat de beteekenis en waarde van den stichter der christelijke kerk, gelijk die van elken anderen hervormer, moet beoordeeld worden, niet naar de meeningen en vooroordeelen die hij met zijn tijd en volk gemeen had, maar naar de denkbeelden waardoor hij zich van zijn tijd en volk losrukte en zich daarboven verhief.’
Men leze in plaats van ‘stichter der christelijke kerk’ eenvoudig ‘Jezus’ en - - onderschrijve dan gerust het oordeel van den heer Veth. De Rousseau's en verwante naturen, ik zeide het reeds, zijn niet van de stof waaruit de echte historici groeien. De ‘onpartijdigheid van den geschiedschrijver’ strookt al te slecht met hun temperament. Ze voelen zich, van meet aan, meer tegenover de maatschappij geplaatst dan in haar. Ze willen op den duur liever buiten haar staan, dan in hun eigen idealen en opvattingen eenige feil te erkennen. Ze zijn hooghartig genoeg om desnoods (als Rousseau) met het schrijven van muziek-
{==280==} {>>pagina-aanduiding<<}
noten den kost te willen verdienen; maar niet hartelijk, niet sympathetisch genoeg om van de groote symphonie der menschenwereld het rechte te verstaan. Wat er ook in hen schuile, geen historicus, geen dramaticus. Waar 't de menschenwereld geldt, die hen tegenspreekt en tegenwerkt, daar weigert het orgaan der waardeering hun zijn dienst. Daar zijn ze geneigd aan den boezem der natuur te vluchten; der redelooze natuur die hen niet tegenspreekt. Onder hen is menigeen niet minder eerlijk, waarheidlievend, energiek geweest dan een Johannes de Dooper. Maar 't dient gezegd, veel verder dan hij hebben ze 't als menschenkenners en hervormers niet gebracht. Nog altijd houden ze zich met zijn historisch en psychologisch alphabeth bezig. Van hem die ‘meer’ was dan ‘Johannes’, die met de menschen omging, hen zocht te begrijpen, hen liefhad, hebben ze nog te weinig geleerd.

Indien ik met de ‘bladen uit het dagboek van een Indisch geneesheer’ mijn ingenomenheid betuig; indien ik ze anderen ter lezing durf bevelen, dan is het:
niet om de willekeurige opvatting en beoordeeling van ‘het christendom’, die daarin voorkomen;
niet om hun ziekelijken ‘Weltschmerz’ met al den onverkwikkelijken aanhang van Don-Quichoterie en ijdele zelfbespiegeling;
niet om 't gejubel over de natuur waar het als ketelmuziek voor de menschenwereld klinkt;
niet om zeker tweeslachtig, half-belletristisch, half-wetenschappelijk karakter;

{==281==} {>>pagina-aanduiding<<}

niet om de eentonigheid der natuurschildering waar deze verder wilde gaan dan het kunstvermogen reikte;
Maar dan is het:
om al de deugden die met de gebreken des schrijvers samenhangen.
Dan is het:
om menige bladzij vol schoonheid en waarheid;
om den zin voor 't edel-natuurlijke, den afkeer van 't lage en gemeene, die er in spreekt;
om den echten, waren mensch die, trots alle verpopping, zoo gedurig in deze bladen kan herkend worden.
Dan is het, ten slotte, om opnieuw de overtuiging te wekken, of te versterken: dat ons leven te krachtiger, te edeler, te gelukkiger wordt naarmate het meer wordt geleid en gewijd door een liefde die niet alleen ‘zich in de waarheid verblijdt’, maar ook (maar juist dáárom ook) ‘niet lichtvaardiglijk oordeelt, langmoedig is en goedertieren en niet opgeblazen’ (1 Cor. 13).
Door een liefde, kortom, die ‘christelijk’ mag heeten.






{==282==} {>>pagina-aanduiding<<}

Straatgezang.

‘In het algemeen zijn onze straatliedjes uitstekende bijdragen tot de kennis van de laagste volksklasse. Wij hooren en zien ze op hare wijze spreken en handelen; wij vernemen waarmede zij zich het liefst bezighoudt, haar huiselijk en openbaar leven.’
Aldus Dr. Schotel in zijn belangwekkende beschrijving van onze vaderlandsche volksboeken en volkssprookjes van de vroegste tijden tot het einde der 18de eeuw. Hij had er onzes inziens kunnen bijvoegen, dat die kennis weinig aantrekkelijks heeft, dat de onderwerpen waarmee ons volk zich voorheen en thans bezighoudt, naar dien maatstaf beoordeeld, alleen voor den geschiedvorscher gewichtig zijn. Het huiselijk en openbaar leven is ten onzent, wat de laagste volksklasse betreft, geen leven geweest. 't Was op straat een dronkemans-zwaaien van de eene kroeg naar de andere, 't was tehuis een krakeelen tusschen man en vrouw, waarbij gewoonlijk de laatste het onderspit delfde.
Dr. Schotel heeft de scheidingslijn tusschen straatgezang

{==283==} {>>pagina-aanduiding<<}
en andere liederen veel te flauw getrokken en daardoor den geest van ons gemeen te veel eer bewezen. Zelfs schijnt het ons een fout toe dat hij de bundeltjes die uit hoogere kringen allengskens tot het gemeen zijn afgedaald, en op losse grof-papieren blaadjes met een houtsnee boven elk liedje onder het volk verspreid werden, tot de straatliedjes rekent. Het straatlied is een door zangers uit de heffe des volks, uitsluitend ten bate van hun karnuiten vervaardigd product, dat in 't gezelschap van hansworsten en wafelmeiden van de eene kermis naar de andere trok en nergens onder dak kon komen. 't Stierf even geheimzinnig als het geboren werd, verdrongen door een ander dat nog vreeselijker of wulpscher of onzinniger was dan zijn voorganger. In elk van deze comparatieven ligt een karaktertrek van ons kanalje, dat is: hijgend verlangen naar steeds sterker prikkel en steeds ruwer vormen.
Slechts nu en dan, en voor een poos, zong de kern van ons volk, dat alle straten en grachten er van daverden, zijn vaderlandsche liederen, maar 't werd spoedig overschreeuwd door 't Janhagel, gelijk nog ten huidigen dage 't geval is. Of wie zal beweren dat de Geuseliedekens in de ziel van onze natie zijn ingedrongen? dat ze niet veel te vroeg het eigendom der letterkundigen en 't erfdeel van de geschiedvorschers zijn geworden? Hier en daar, zooals Schotel ons vertelt, vindt men in vele liedeboekjes de verovering van de Spaansche zilvervloot, den dood van de beide Trompen en van De Ruyter bezongen, maar het volk van de straat vond op den duur geen vermaak in die onderwerpen. 't Hoorde liever van Janmaats liefdesavonturen dan van de kordaatheid waarmee hij tegen de hooge galjoenen van Spanjaard of Engelschman opklauterde

{==284==} {>>pagina-aanduiding<<}
en oud-Hollands goeden naam handhaafde met de handspaak. ‘De aerdige klucht van ses O.I. vaerders met ses vrysters, en hoedanigh sy vrolyck geweest syn ende een groot gelach hebben verteert en de waert bedrogen en slagen voor geld gaven’ maakte vrij wat meer opgang dan de bittere klachten van den wever te Haarlem over 't verval der nering; en het lied van de Amsterdammer meisjes, ‘die nu heel verheugt zyn, nu dat er zyn gekomen uyt Oostinjes land schepen vol en swaar’, lokte meer toehoorders om den wille van die Amsterdamsche meisjes dan om ‘O.I. ryck beperelt, de allerschoonste deel van Azië, die de geheele werelt overtreft, uit wiens schoot de zonne ryst, dat de gansche werelt spyst.’
Men bezong Venetië, Konstantinopel, Kopenhagen en Londen, maar niet om de schoonheid dier steden te verheffen. De amoureuse historiën, die men daarheen verplaatste, of de lekkernijen, die er te koop geveild werden, namen de merkwaardigheden van stad en land op den koop mee.
Die wansmaak van ons gemeen komt nog sterker uit bij de tafreelen uit de lijfstraffelijke rechtspleging, waarvan onze straatzangers zich bij voorkeur meester maakten. Dr. Schotel is getroffen door de massa, die zich in het stof der bibliotheken aan zijn oog vertoond heeft. ‘Schier ontelbaar’, zegt hij, ‘zijn de liedjes over beruchte diefstallen, vreeselijke moorden en ‘ijsselijke executiën’ zoo in Nederland als in andere gewesten geschied.’ Waarlijk, geen wonder! Zoolang de godzalige leiders der schare meenden, dat de overheid het zwaard te vergeefs voerde wanneer zij er niet van tijd tot tijd een bloedig gebruik van maakte; zoolang ze overtuigd waren dat 't een godewel-
{==285==} {>>pagina-aanduiding<<}
gevallig werk was wanneer een mensch, die zich aan de wetten der maatschappij vergrepen had, openlijk, ten aanschouwe en tot afschrikkend voorbeeld van anderen, gegeeseld of met een gloeiend ijzer voor dit en 't volgend leven geteekend werd -, zóólang zocht het gemeen zijn vermaak waar men het leering en stichting wou opdringen. Het joelde om 't schavot en danste van uitgelatenheid als de justitie nieuw voedsel kreeg, de beul zijn werkpak aantrok. Wij zien er nog de sporen van, wanneer de schare zich verdringt om het geillustreerde politie-nieuws, of naar de couranten grijpt die vol zijn van moorden als die te Pantin en in de Bocht van Guinee te 's Hage.
Dr. Schotel noemt onderscheidene liederen in dit genre op, die door onze laagste volksklasse met ingenomenheid gezongen werden. Daaronder het lied van ‘de vrouw die beide haar zoons en haar man om 't leven had gebracht’; ‘de justitie gedaan aan Abraham van Dorth die om zijn grooten moedwil en brandstichtingen buiten Dorth gevangen zijnde, levendig verbrand is’; ‘het schrikkelijke lied van een poolsch edelman, die na zijn oom met een pook doorstoken te hebben, door gewetensangelen gefolterd, zich onder het aanroepen van den duivel in een stroom wierp;’ ‘een nieuw lied van 5 moordenaars, die in “Cappeyne” kleederen over de 200 moorden hebben gedaan.’ De inhoud dezer liederen beantwoordde geheel aan de verwachtingen door de titels opgewekt. En het resultaat was, dat men moord en doodslag meer interessant dan verschrikkelijk vond. Wij zijn 't niet eens met Dr. Schotel dat zij zouden bewijzen hoe de barmhartigheid van ons volk de goddelijke nabijkwam. Het volk had niet bloot ‘medelijden met de misdadigers, hoe snood zij ook geweest

{==286==} {>>pagina-aanduiding<<}
waren,’ neen! 't verhief hen tot den rang van helden indien hunne misdaden kolossaal genoeg waren om de verbeelding te prikkelen; het had behagen in 't bloedvergieten, omdat dit een afwisseling bij het alledaagsche eenerlei vormde, omdat het niet ordinair was. Daarentegen heeft Dr. Schotel onzes inziens volkomen recht als hij zegt dat ons volk, ook van de laagste klasse, een ingekankerden hekel had aan huichelaars, die onder het mom van vroomheid zich ergerlijk hadden gedragen. Doch waarom? Niet omdat het Janhagel zich partij stelde in 't ethische vraagstuk, 't welk daarbij kan ter sprake gebracht worden; niet omdat het de huichelarij op zichzelf haatte; maar omdat het alle eeuwen door een eigenschap der menschelijke natuur geweest is te meenen, dat schijnheilige vromen, wier geheime zonden openbaar worden, een protest tegen de zedelijkheid in het leven roepen. Men zag in hun val maar al te gereedelijk een doorslaand bewijs dat de natuur boven de leer gaat. En men gebruikte die ontdekking als een vrijbrief voor eigen tekortkomingen. Dat het gemeen een diepen afkeer had, zooals Dr. Schotel wil, van ‘sluipers, kerkuilen en fijnen’ is óók volkomen waar, doch eerst hetgeen de schrijver onmiddellijk hierop laat volgen stelt dien afkeer in het ware licht. Het spotte met de ‘minniste zusjes, kwakers, pietisten, klopjes, monniken en bagijntjes’, ook al was hun levensgedrag boven bedenking verheven. Het gemeen maakte geen onderscheid en schifte de werkelijk vrome onnoozelen niet van de schijnheiligen. 't Haatte de eersten om hun ernst, en vond in 't schandaal, waaraan de naam van een der laatstgenoemden verbonden was, een nieuwen prikkel voor zijn onreine belangstelling.
Het verbaast ons dat de volgende woorden van den

{==287==} {>>pagina-aanduiding<<}
schrijver zelf hem in deze niet op het spoor hebben gebracht. ‘Bij het doorloopen der bundels met oude straatliedjes,’ zegt hij, ‘staan wij verbaasd over de menigte jammerklachten van vrijers en vrijsters, maagden en weduwen, bestjes en grijsaards, herders en herderinnen, doch niet minder over de schier tallooze liederen waarin de rampen van het huwelijk betreurd worden, die de “bedurve huishoudens”, de mannen die zich aan dronkenschap overgeven en de kwade wijven ten onderwerp hebben.’
Vanwaar des schrijvers verbazing zoo niet van een te groote welwillendheid in de beoordeeling van het Nederlandsche grauw? De mannen die zich aan dronkenschap overgaven, ze waren geen beelden der phantasie van onze straatdichters, maar goedgelijkende portretten; en de ‘bedurve huishoudens’ waren in den kring hunner vrienden schering en inslag. ‘Een quaet wijf’ was de type der huismoeder. De man vroeg zich niet af, en de dichter maakte 't hem te dien aanzien niet lastig, hoe groot zijn eigen aandeel in de huiselijke ellende was. Van Adam af had de vrouw de schuld der zonde gedragen. Sedert was er geen enkele goede onder de sekse, ook niet één.

Die de beste wil zijn van de vrouwen, 
Zijn so boos en so fel 
Als de drommel in de hel, 
Daarom wilt se niet vertrouwen. 


't Baatte de arme vrouwen niet veel dat zij zich op de gewijde geschiedenis beriepen om te bewijzen dat er ook goede vrouwen geweest waren. Ook was er werkelijk te veel waar van 'tgeen tegen haar werd ingebracht. Alleen hadden de mannen het recht niet haar hard te vallen.

{==288==} {>>pagina-aanduiding<<}
Hun mededoogen bleef bewaard voor ‘het meysje van 14 jaar, die van de satan geld en ringen op trouw had gekregen en die deerlijk van hem geplaagt is geworden, geschied tot Sneek in Vriesland’, of voor de ‘edele engelsche juffrouw, die door een dansmeester verleid is en uyt het land gevoerd.’
Een groot gedeelte van de liederen, door Dr. Schotel opgeteekend, zijn zeker nimmer straatliedjes geweest, of althans zoo spoedig weer van het programma geraakt dat zij voor de kennis van den geest onzer laagste volksklasse al zeer weinig beteekenen. Men moet dien geest beoordeelen naar de liederen die op het programma bleven. En te dien aanzien is ons volk altijd geweest.... zooals 't nog is.
Had Dr. Schotel dit in het oog gehouden, hij zou niet hebben verklaard dat ‘de zoogenoemde minne-, baker- en wiegeliedjes van veel minder gehalte zijn dan de straatliedjes. Wij stemmen gaarne toe, dat deze minne-, baker- en wiegeliedjes niet veel bijzonders waren; maar minder dan wat te onzent eeuw aan eeuw op de straat gezongen werd, kan 't moeilijk.

't Komt ons voor dat een goed deel van de liederen en liedeboekjes, die door Dr. Schotel onder de straatlitteratuur gerangschikt zijn, een paar hoofdstukken vroeger hadden moeten voorkomen; en wel onder de reeks die hij liedeboekjes noemt en waarvan hij zegt: ‘Geen bijeenkomst van jonge lieden zonder liedeboekjes, die door de juffers in hare ebbenhouten mandjes werden medegebracht; geen speelevaart, bruiloft of gastmaal, die niet door gezang werd opgeluisterd; zelfs op doopmalen en uitvaarten, die

{==289==} {>>pagina-aanduiding<<}
niet zelden met gastmalen lichtzinniger en brooddronkener dan bruiloften eindigden, ontbrak het niet aan vroolijk gezang.’
't Is toch bedenkelijk een lied eenvoudig een straatlied te noemen omdat het niet in fildegrain of schildpad gebonden was, of wijl de blaadjes niet door zilveren of gouden slootjes werden bijeengehouden, en 't geheel er in zijn grauwpapieren omslag als een bedelaar uit zag. Alleen de inhoud mag over de classificatie beslissen; en die inhoud wijst op zeer onderscheiden bronnen.
De dichters van de liedeboekjes mochten hun stof ontleenen aan den herderszang en den herderroman, ons mindere volk putte uit het rijke, maar zeer zelden reine, leven om zich heen en vond in geen hooger genre behagen. Voor hen hadden de Aminta en de Pastor fido of de Arcadia van Sannazarius hoegenaamd geen aantrekkelijkheid; zelfs niet nadat ze door de zorg van Heemskerk in een Hollandsch kleed gestoken waren. Zij begrepen van de liefde van Corydon en Galathea zoo goed als niets en vonden de klagende herderinnen vervelend. Dr. Schotel haalt onder de straatliedjes er een aan, 'twelk dit duidelijk in het licht stelt. Men behoeft 't maar te hooren om dadelijk te beseffen dat geen enkele Hollandsche straatkerel dit lied ooit gezongen heeft. 't Is een ‘Meyliedt.’ Leander wekt Silvia met de volgende zoetvoerige woorden:

Ay Silvia myn waerde maeght, 
Staet op en wilt niet langer slapen, 
Myn engel siet de son die daegt 
't Is tyd dat wy weyden onse schapen. 


Men verbeelde zich nu een Amsterdamschen of Rotter-
{==290==} {>>pagina-aanduiding<<}
damschen nachtlooper, die met Silvia schapen gaat weiden!
Silvia ontwaakt, en verzoekt haren minnaar, terwijl zij zich kleedt, een geestelijk lied te zingen. 't Is de eerste dag van de lieve meimaand en 't betaamt den mensch God te danken voor het jonge groen dat de aarde begint te sieren.
Leander heft een meilied aan.

Heft op myn ziel uyt 's herten grondt 
Den lof van uwen Heer verkonden, 
En dankt hem nu met hart en mondt. 
Men ziet nu weer aan alle kant, 
Het lof en kruyt soo groen uytspruyten, 
Men siet de boomen veelerhand, 
Soo in de steden als daar buyten, 
Dat alles in zyn fleur, en in zyn bloeisel staen. 


Is er meer noodig om aan te toonen dat dit lied, al is 't maar ingenaaid en in grauw papieren omslag in de wereld verschenen, nooit onder de straatliedjes kan behoord hebben? De ‘vrijster, die van monsieurs gesoent werd woonachtig op de Haarlem'er dijk’; en ‘de barbier die een snuifdoos met 28 guldens heeft versoent aen twee boerinnen’ zijn nooit in gezelschap geweest met den ‘herder Piramus die door liefde om zijne herderin Thisbe zich zelve doorstoken had’; wij zijn hiervan zoo zeker, dat we ons bijna geneigd voelen 't janhagel alleen daarom zijne ruwheden en onhebbelijkheden te vergeven. Want waarlijk, indien ons straatgezang niet geheel bedorven is, dan is 't door de omstandigheid dat de zoogenoemde idylle slechts als een schaduw langs onze laagste volksklasse is heengegleden. Evenals de klucht was het straatlied, wat het overi-
{==291==} {>>pagina-aanduiding<<}
gens ook wezen mocht, een product van eigen bodem. Het heeft zijn eigen bronnen gehad en zijn eigen leven geleefd. De herders- en herderinnenzangen behoorden in geheel andere kringen tehuis.

Ons volk is altijd geweest, en is nog, een zeer zanglievend volk, wij zullen niet zeggen een zangerig. Hoe vreemd het moge klinken, wij houden vol dat er nergens meer gezongen is; niet buiten op straat, doch, in overeenstemming met de eigenaardigheid van bodem en klimaat, binnenshuis, als 't bruiloft was of als de jonggeborene den christelijken doop had ontvangen. Dan ging 't er op los, alsof men zijn schâ van alle vorige dagen wilde inhalen. Reeds vermeldden wij met een enkel woord wat Dr. Schotel dienaangaande zegt. Men ging te markt waar slechts een kans bestond op nieuwen voorraad. Zoowel Engeland als Italie moest onzen dichters te hulp komen. Doch men vertaalde niet; men werkte het oorspronkelijke zelfstandig om. Men stak de edelvrouwe in 't costuum van onze deftige poortersvrouw en maakte van den hoveling een eerzaam regent die, 't zij ter loops herinnerd, in zijn gevoel van eigenwaarde voor geen koning uit den weg ging.
Daarbij poogde men het nuttige met het aangename te verbinden, de jeugd al zingende te onderwijzen, wat misschien beter was voor het zedelijk dan voor het dichterlijk gehalte der producten. Op het laatst liep 't zelfs zóóver, dat het leerrijke 't amoureuse geheel verdrong.
Doch de lust om te zingen werd nooit verdrongen. Zoo laf en zouteloos, of zoo dubbelzinnig kon een bruiloftslied

{==292==} {>>pagina-aanduiding<<}
niet zijn, dat er geen koor zou zijn gevonden om 't te zingen. Ja, ons volk, dat is ditmaal de middelklasse, de gezeten burgerman en vrouw, toonde bij feestelijke gelegenheden zoo weinig kieskeurigheid dat de nazaat zich terecht mag vragen hoe ze elkaar onder 't zingen durfden aankijken. Dr. Schotel behoeft van eenige liedekens slechts den titel te noemen om alle brave moeders te doen beseffen dat hare dochters nooit in een bibliotheek van oud-Hollandsche letterkundige werken vrij en ongehinderd kunnen rondwandelen. En hoevele verzwijgt hij er niet!
't Valt evenwel te betwijfelen of zijne verklaring van dit feit wel al zijn lezers zal voldoen. ‘Verwondert zich wellicht een onzer lezers’, schrijft hij, ‘dat onze deftige oud-moeders deze en dergelijke boeken lazen, men zal zulks niet meer, wanneer wij haar in den Amsterdamschen schouwburg ontmoeten bij het opvoeren der blijspelen van eenen Van der Gon, Fockenbroch’ enz. Alsof verwondering en ergernis weggenomen worden als twee, en meer, even bedroevende feiten elkaar ontmoeten! Alsof de eene grofheid de andere bedekt! De vrouw, zoo meenden wij, blijft te allen tijde en onder alle omstandigheden dezelfde. Het gevoel van kieschheid en betamelijkheid is haar aangeboren en openbaart zich op alle plaatsen en op elk tijdstip.
Doch 't schijnt wel dat wij ons daarin vergissen. ‘De zeden waren toen grof,’ zegt Dr. Schotel, ‘en men noemde de dingen bij hun naam, niet alleen in boeken en op het tooneel, in gezelschappen, het huiselijk verkeer en brieven, maar zelfs op den preekstoel.’
Dat is iets anders. Als de preekstoel voorgaat is 't niet meer dan natuurlijk, dat de vrouwen volgen.
Doch keeren wij tot het feit, waarop wij wezen, terug.

{==293==} {>>pagina-aanduiding<<}
Men zong in Nederland, wat dan ook; men zong en zong zijn hoogste lied uit, doch altijd binnenskamers.
Is dit niet nóg zoo? Herinnert niet elk onzer lezers zich tal van gelegenheden waarbij hij de overtuiging mocht opdoen, dat we te dien opzichte de vaderlijke zeden in eere houden? Misschien zijn er niet weinigen, die daadwerkelijk aan de voortzetting en handhaving van de traditie hebben meegewerkt. Op een bruiloft, 't zij groene, zilveren of gouden, moet er gezongen worden. De heele feestviering is in den regel éen doorloopend gejuich en gejubel, al is 't niet altijd melodieus en niet volkomen in overeenstemming met de aangegeven bekende melodieën. De gasten zijn niet lastig. Ze zijn tevreden met den goeden wil, en huldigen de leer dat iedere vogel zingt zooals hij gebekt is.
Meen niet dat wij, om den minder fraaien vorm, het zingen bij bruiloften en dergelijke feestelijke gelegenheden veroordeelen. Integendeel; wij verheugen ons oprecht in het feit dat wij zanglustig gebleven zijn, en wenschen niets liever dan de bestendiging van dit verschijnsel. Doch wij betreuren 't dat onze zin voor het intieme en afgeslotene ook hier ons parten speelt. Wij zingen graag en veel en lang, doch, zooals wij zeiden, uitsluitend binnenshuis en onder bepaalde omstandigheden. Het betere deel van ons volk schaamt zich voor elke openbare vertooning van vreugde, voor elke luidruchtigheid in 't publiek. Men sluit de luiken zorgvuldig potdicht, eer men aan den bruiloftsdisch gaat aanzitten. Men gunt niemand, behalve aan de vrienden en kennissen van den huize, ook maar 't geringste deel in het feest. Als men kon, zou men willen zingen zonder door iemand gehoord te worden. Zoodra men naarbuiten treedt is zelfs de glans van weltevredenheid, die door een wel-
{==294==} {>>pagina-aanduiding<<}
gelukten toast of door een enkel glas boven het gewone in 't leven geroepen werd, verdwenen. Men is weer even deftig als toen men de stoep opstapte.
En ziedaar in korte woorden de reden waarom ons straatlied altijd zoo ellendig geweest is en zoo ellendig blijft. De meer beschaafden zingen wel, maar niemand die 't wagen zou in 't openbaar, onder de oogen van het publiek, te zingen. Er is straatgezang; maar de kern van ons volk heeft er geen deel aan.
Er zijn plaatsen in ons land, die een gunstige uitzondering maken. Daar wordt wel in 't openbaar, gezongen, al is 't dan ook uitsluitend buiten de kom der gemeente, en... als 't er niet al te grof toe gaat. Reeds dadelijk durven wij de verzekering geven, dat de zedelijkheid er niet minder is dan elders; dat er Zondags in de kerk niet minder stichtelijk om gejubeld wordt. Doch 't zijn maar zeer enkele gemeenten, voor 't meerendeel gelegen in den een of anderen hoek van het land. Ook is 't voor ieder, die wil opmerken, duidelijk dat er elk jaar een of meer van de lijst afvallen. Tot dit laatste feit werken verschillende oorzaken mee. De gemeente wordt te groot of te deftig. Er werden hier en daar villa's gebouwd. Er kwamen groote lui uit de hoofd- of hofstad zich met der woon neerzetten. Naarmate onder de hoede van deze laatsten de beschaving en 't fatsoen toenamen, verdween het openbaar volksgezang. Wij voor ons aarzelen geen oogenblik dit een zeer treurig verschijnsel te noemen.
Niet alsof wij wenschen zouden, dat de geheele bevolking van Amsterdam of Rotterdam éen groot koor vormde; dat iedere heer of dame van hoogen en lageren rang op straat liep te zingen! Neen, maar wij wenschten wel, dat de

{==295==} {>>pagina-aanduiding<<}
banvloek over het lied, uit volle borst en in de open lucht uitgegalmd, werd opgeheven; dat het aan jongelieden voor 't minst vrij mocht staan nu en dan een onbedwongen lied aan te heffen. Bij onze oostelijke naburen is die banvloek nooit van kracht geweest. Als daar op een kalmen zomeravond drie lustige gezellen bij mekaar in der Laube zitten, dan moet het lied er uit, dan klinkt het den reiziger een kwartier ver in de ooren, als een vriendelijk bericht dat er goed volk in de nabijheid is. Wo man singt, da lasz dich ruhig nieder, Nur die Bösen singen keine Lieder...
En daarbij zou ik willen dat er in den familiekring meer gezongen werd, ook al staat de bruilofstafel niet aangericht. Ik zou daarvoor gaarne een stuk of drie, per dag, van de uren, nu aan het pianospel gewijd, willen opofferen. Ik doel niet op de brokken en hompen uit opera's waarop men ons vergast, noch (behoudens allen eerbied voor het talent!) op de hoogstkunstige figuurteekeningen met de keel, waaraan onze jonge dames haar gezondheid wagen en waarmee ze de rust verstoren in de deftige wijk welke haar papa bewoont. Wat ik bedoel is de keur van liederen die ten onzent in het verloop van een paar eeuwen de lust en de vreugd van den geheelen familiekring hebben uitgemaakt: het eenvoudige lied, dat met weinig studie en middelmatig talent niet zonder gratie kan gezongen worden. Ook op onzen Hollandschen zangberg zijn er van die soort meer dan genoeg. Een moderne Schotel zou er aan te gast kunnen gaan en door de samenlezing zich hoogst verdienstelijk maken.
Waarom, als des zomers alle ramen openstaan, klinkt op alle grachten en in alle straten de piano, maar hoort men bijna nooit, uit een stuk of wat heldere keelen, een vroolijk

{==296==} {>>pagina-aanduiding<<}
lied? De avonden zouden er toch te mooier om wezen.
Wat is een bosch zonder vogelenzang!

't Is mogelijk dat mijn denkbeeld onzinnig is, maar ik verbeeld mij dat het straatgezang nooit beter zal worden wanneer de gevels van de groote heerenhuizen zoo onververstoorbaar deftig blijven zwijgen, en als de gegoede stand zich op den duur onttrekt aan alle uitingen van het gevoel die niet alle klassen der muziekschool doorloopen hebben en volkomen gemaszregelt zijn. Niet alsof de liederen uit salon en huiskamer naar de straat moeten worden overgebracht, maar 't volk moet leeren inzien dat men kan zingen zonder dronken te wezen, dat zingen één ding is en schreeuwen een ander. Dan zal men weldra de kracht der natie, den handwerksman en den neringdoende onder zijn werk hooren zingen. Zooals thans de zaken staan is 't ergerlijk zoo weinig muntere Seifensieder er nog in de wereld zijn, zoo schaars de kuiper het eentonig geklop van zijn hamer door een vroolijk lied afwisselt. Dat zit daar, God betere 't, van den vroegen morgen tot den spaden avond en doet zijn mond niet open. Gaat er dan niets om in de ziel? of zijn 't booze gedachten, gemor over de sociale quaestie en de hemel weet wat al meer, die zijn lied verhinderen?
Ongetwijfeld werkt de geest van onzen tijd niet mee om onze middelklasse vroolijker te maken. Het leven is voor honderden en duizenden te zwaar om er een luchtig mutsje bij op te zetten. En om te zingen moet men niet zwaarmoedig wezen. Tenzij, en dit brengt mij op mijn laatste opmerking in deze materie, tenzij men in het lied een panacee voor alle kwalen zoekt, het aanwendt, niet om

{==297==} {>>pagina-aanduiding<<}
vroolijker maar om vromer of, als men wil, naargeestiger te worden.
Maar al te vaak is dat in ons land het geval geweest; en deze omstandigheid heeft zeer stellig meer dan eenige andere veroorzaakt dat het straatlied zoogoed als verdrongen is. De psalm mengde zich in de liederen van sneller tempo, en stempelde al wat niet in de kerk gezongen mocht worden tot een wereldsch lied. Dr. Schotel herinnert ons dit in een zijner motto's:

Soo rijck als eenigh volck in poesy magh wesen, 
Soo rijck is 't Hollands volck in sangen uitgelesen, 
Tot lof van synen Heer en aller sielen heil; 
Maar lacy nietemin in liekens, dertel, geijl, 
Van philistynse aert, die vrome sielen vanghen 
Doch rijcker is zijn schat van godewijde sangen.’ 


Deze regels zeggen niets te veel. Reeds van de vroegste tijden af heeft het geestelijk lied gedomineerd, eerst onder de onmiddellijke bescherming van Jezus en de H. Maagd, daarna onder het protectoraat van den ouden psalmist wiens ontboezemingen men in de eerste plaats den volke opdrong als de uitingen van zijn eigen gevoel. De schare op de straat liet zich zelfs in den aanvang door de bewerkers van deze uitheemsche stoffen, op vaderlandschen bodem overgebracht, beheerschen. Doch omdat de oorspronkelijkheid en de vrijheid ontbraken, hielden ook deze liederen op straat geen stand. Het straatlied dat de herinnering inhoudt van palmboomen en mirthenboschjes, wier bladeren men nooit heeft hooren ruischen, is in zichzelf een ongerijmdheid. Het sterft vroeg of laat aan verval van krachten.
Deze laatste opmerking is niet nieuw, maar toch in alle

{==298==} {>>pagina-aanduiding<<}
deele behartigenswaardig voor hen die zich ooit de veredeling van ons straatgezang ten doel mochten stellen. Niet uit den vreemde, niet uit de gewaarwordingen en ondervindingen der lieden van hooger stand zullen zij nu en in alle volgende eeuwen hun stof moeten putten. Ook wij zullen moeten grijpen in het volle menschenleven... en beginnen met een studie van de zangers en zangeressen om wie het te doen is.
Als de meer ontwikkelde den minder ontwikkelde iets voorzingt, zal deze zijn onderwijzer met een open mond blijven aangapen maar er zal geen geluid uit dien mond voortkomen. Al zetten wij al de verzen van onze dusgenaamde volksdichters op draaiorgels, dan komen wij er nóg niet.
Wij moeten onze liederen zingen zonder ze aan de schare op te dringen. De schare zinge daarnevens uit haar eigen schat en zuivere dien gaandeweg! Zij zal het te stelliger doen naarmate zij meer leert beseffen dat men zingende nuchter kan zijn, of, als ge liever wilt, dat men niet dronken behoeft te wezen om te zingen.






{==299==} {>>pagina-aanduiding<<}

Naar aanleiding van een 37ste uitgaaf. 1)

Een Franschman moet, hoor ik, gezegd hebben: ‘je ne lis plus; je relis.’ 't Bewijst alweer dat een Franschman recht aardig iets onaardigs kan zeggen. 't Zou mogelijk óók kunnen bewijzen dat de eene Franschman wel eens op 't stramien van den ander borduurt; zooveel is althans zeker, dat de Franschman De Géruzez, voor eenige jaren, gezegd heeft: je ne lis plus les journaux; j'aime mieux relire Tacite; j'y trouve beaucoup de nouvelles.’ Of de een van den ander iets geweten heeft, blijft evenwel de vraag.... waarover ik mij niet warm zal maken.
Neen, als ik om quaesties verlegen was, zouden andere vraagstukken mij in dit geval meer belang inboezemen. Ik zou dan, bijvoorbeeld, willen vernemen hoe oud en hoe knorrig men moet zijn om tot een besluit te komen als waartoe 't met die twee Franschen, naar hun zeggen,

{==300==} {>>pagina-aanduiding<<}
eens kwam. Voorts: hoe onhandig en onbeleefd men wel zijn moet om zulk een besluit ter kennis van 't publiek te brengen. Eindelijk, hoe lichtgeloovig een publiek moet zijn dat zulke kennisgevingen voor echte munt opneemt.
Niemand vermoeie zich echter om mijnentwille. Over al de genoemde punten heb ik zoo mijn algemeene beschouwingen, waarmee ik 't in den eersten tijd nog stellen kan. Niet waar? 't zij men met een Fransch mensch te doen heeft, of met een ander mensch, allicht zal men er, vroeger of later, den mensch ‘überhaupt’ in terugvinden die in alle tijden en onder alle volken, met meer of minder effect, voor 't verleden, zegge voor zijn verleden, zegge voor zichzelven en zijn vrienden opkwam. In den regel zal 't ook uitkomen dat de ‘mijntijders’ te onhoffelijker worden naarmate ze langer hun sprookje verteld en er anderen te sterker mee verveeld hebben. Omgekeerd zal 't publiek, dat eerst goedgeloovig luisterde, van lieverlede klaarder inzien dat het met die lofzangen op den ouden en met die verachting van den nieuweren tijd ‘ook al gaat zoover als 't voeten heeft.’
‘Wees resoluut in uw oordeelen; niet absoluut,’ heeft weer een andere Franschman gezegd. Wie het vatten kan die vatte het; hij zal er wèl bij varen. Is er, om bij ons onderwerp te blijven, is er in de geschiedenis der letteren wel éen tijdperk gansch onvruchtbaar, te eenemaal onbelangrijk geweest? Was er ooit een zondvloed van geschriften, waarbij een ark des behouds volkomen overbodig mocht worden geacht? Kom, laat het u niet wijsmaken! Alle tijden hebben over hun tijd geklaagd. Intusschen heeft iedere tijd zijn renten opgebracht en 't gemeenschappelijk kapitaal van waarheid en ware schoonheid vermeerderd. Laat de tijden en de menschen 't met elkaar op een accoordje gooien; niet

{==301==} {>>pagina-aanduiding<<}
uit zucht om te kwanselen, maar uit lust om rechtvaardig te zijn. ‘Alles of niets!’ is een slechte leus. Geen tijd heeft alles: elke tijd heeft iets. Men bedenke dit wel en lette daarbij op 't woord: ‘Wie heeft, dien zal gegeven worden.’

't Zal nu een goeie veertig jaar geleden zijn dat een (anders) geestvol schrijver, ergens in 't Duitsche vaderland, zich op zekeren dag ook al bijzonder onpleizierig over de menschen en dingen van ‘tegenwoordig’ uitliet.
- ‘Onze schrijvers’, dus meende hij, ‘arbeiden op de markt, niet meer in de stille binnenkamer. Daarom is er zooveel drukte, zooveel onrein stof, zooveel alledaagsche werkelijkheid, laag en gemeen realisme in hunne werken te vinden. De diepte en de helderheid van gedachte, die wij in de werken der Ouden bewonderen, verdwijnen hoe langer zoo meer uit onze litteratuur.’
En had hij zoo heelemaal ongelijk?.... vraagt ge. Maar ziet ge, dat is een vraag die niemand verder brengt. Wie heeft er, met zulk soort van klachten, ooit heelemaal ongelijk? Wat verstaat ge onder ‘heelemaal ongelijk’ hebben? Er is geen twijfel aan of iedereen had gelijk die, in welken tijd ook, onder zijn tijdgenooten veel prullen vond. Doch is het de moeite wel waard met zoo'n oordeel voor den dag te komen?
Wat Von Sternberg betreft, den schrijver der aangehaalde regelen, het stond hem vrij ‘zooveel onrein stof’ en ‘gemeen realisme’ te veroordeelen als hij bij schrijvende tijdgenooten aantrof; het stond hem niet vrij de zonden van enkelen, van velen, van de meesten, zoo ge wilt, als schuld

{==302==} {>>pagina-aanduiding<<}
van allen te noteeren. Het stond hem niet vrij, en daarom niet fraai, door de gansche litteratuur zijner dagen kortweg een streep te halen. Bedenk eens, tenauwernood waren, ten tijde zijner klacht, de eerste kransen op het graf van Goethe verwelkt -, dat kwam er nog bij! De gedachte aan Goethe, alleen reeds moest, zou men zoo zeggen, genoeg zijn geweest om een mensch in de eerste jaren tot dankbaarheid, niet tot klagen, te stemmen. Had Goethe niet velen met reiner geestdrift bezield? Was het niet te verwachten dat hij er meer nog bezielen zou? En dan van ‘onze schrijvers’ te praten alsof 't een zooitje was om voor een appel en een ei te verkoopen! Er niet aan te denken dat de een de ander niet is, dat ze niet allen lamlendig zijn!.... Neen, ik vind het een ongelukkige, ongeoorloofde manier van tijdbeschouwen en zal 't zoo blijven vinden trots al wat er gezegd wordt over ‘geest des tijds,’ over ‘karakter van een tijdperk,’ enz.
Elke geschiedenis heeft haar tijdvakken en ieder tijdvak heeft in zijn physionomie iets bijzonders waardoor 't van andere onderscheiden wordt. Doch vooreerst is het den mensch zeer moeilijk zijn eigen tijd te beoordeelen; men staat te dicht bij, men krijgt van 't gewoel te veel stof in de oogen om helder te kunnen zien; ten tweede heeft iedere tijd te veel karaktertrekken dan dat men met éen, twee potloodstrepen zijn beeld zou kunnen schetsen; ten derde zijn er altijd individuën die zich door den tijdgeest niet in boeien laten slaan.... al moet ge die niet bij voorkeur zoeken in de bent der klaagzangers, die voor hun tijd zich te groot achten, over hun tijdgenooten zich schamen.
- ‘Wie heeft tegenwoordig’ - daar hebt ge dat begoochelend ‘tegenwoordig’ alweer! - ‘den tijd om boeken

{==303==} {>>pagina-aanduiding<<}
te schrijven die niet verouderen?’ ging Von Sternberg voort. Waarom zou hij ook niet, toen hij toch eenmaal aan 't doorslaan was?
Maar ziehier opnieuw hoe onbillijk men in zekere gemoedsstemmingen kan worden.
Ten tijde toen Von Sternberg zoo sprak, was Ernst Von Feuchtersleben juist over een boekje aan 't denken dat ten jare 1838 voor 't eerst verscheen, en nu onlangs de zeven-en-dertigste uitgaaf mocht beleven. Dit éene feit is reeds voldoende, niet waar? om ons voorzichtigheid aan te prijzen bij 't oordeel over ‘onze schrijvers’ zonder meer.

Een ‘derde druk’ van bedoeld boekje, ‘naar de zevenendertigste Hoogduitsche uitgave opnieuw voor Nederland bewerkt,’ zag dezer dagen bij Jan D. Brouwer te Amsterdam het licht en, 't dient erkend, beiden, uitgever en vertolker, hebben eer van hun werk; het boekje is helder en fraai gedrukt en spreekt zijn Hollandsch (met de twee vorige uitgaven vergeleken) recht goed. Als 't niet te vrijpostig was, zou 'k wel willen zeggen dat de heer Jan D. Brouwer 't niet helpen kan zoo ons volk niet met den dag gezonder wordt. Reeds heeft hij uitgegeven: Dr. Schreber, onze gezondheid; Dr. T.C. Winkler, ons drinkwater en onze duinen; en nu laatstelijk het boekje in quaestie, Von Feuchtersleben, gezondheidsleer der ziel; 't is waarlijk of men bij 't enkel lezen van de titels al frisscher wordt! Bij zulk een uitgever nu past wonderwel een man als de predikant van Noord-Scharwoude, de heer M. Buys, aan wien we de nieuwe Hollandsche ‘bewerking’ van Von Feuchtersleben's ‘zur

{==304==} {>>pagina-aanduiding<<}
Diätetik der Seele’ te danken hebben, en die zich, een paar jaar geleden, door een flinke vertaling van Samuël Smiles' ‘Character’ bij velen verdienstelijk maakte. De heer Buys is geen vertaalmachine, maar een man die zijn auteurs weet te kiezen, hen liefheeft, verstaat, en voor anderen verstaanbaar weet te maken. Het is recht aangenaam wanneer men met zulke vertalers te doen heeft; en recht aangenaam is almee de ervaring dat mannen als Buys die, in onze dagen van confessioneel schrikbewind, maar luttel kans hebben om in de Nederd. hervormde kerk tot uitgebreider werkkríng dan dien eener dorpsgemeente te worden geroepen, door deze ongunst der tijden zich niet laten ontmoedigen. Waarlijk, de predikant van Noord-Scharwoude is wèl een leerling van Smiles en Von Feuchtersleben -, dat wilde ik toch even zeggen, al zal zeker schrijver in Maronier's ‘Bibliotheek’ er misschien weer uit willen bewijzen dat de auteurs van Los en Vast niet zelden met opmerkingen voor den dag komen die ‘tot hun onderwerp niet afdoen.’ 't Is waar, we kunnen niet allen even ordelijk en netjes zijn, dat bewijst ook alweer die opmerking van den schrijver in de ‘Bibliotheek’; want met zijn onderwerp stond ze eigenlijk niet in verband. Waarschijnlijk wist hij dat zelf heel goed. Niet onmogelijk dacht hij, als Diderot: ‘een mensch begaat zooveel dwaasheden zonder het te weten, dat het waarlijk geen weelde is als hij er enkele keeren een met bewustheid begaat.’ Keeren we nu ‘tot ons onderwerp’ terug, als 't lukken wil!....
In zijn voorwoord zegt de vertaler:
- ‘De lezing van dit boekjen acht ik mede een heilzaam middel om onze jongelingschap er toe te brengen, dat zij zich nog eens tweemaal bedenken eer zij zich met

{==305==} {>>pagina-aanduiding<<}
gebonden handen en voeten aan het practisch en theoretisch materialisme overgeven, waartoe in onze dagen de verzoeking, helaas, maar al te sterk is. Wie is het, die in deze beschouwingen zoo nadrukkelijk en geestdriftvol voor het recht en de eer van het geestelijk leven optreedt? - Een man van de natuurwetenschap, een trouw vereerder van haar die in den tegenwoordigen tijd niet ten onrechte als de koningin der wetenschappen wordt gehuldigd, en die tegelijk door niet weinigen beschouwd en gevolgd wordt als de leidsvrouw tot dien treurigen afgrond, tot die materialistische levensbeschouwing, waarin alles wat het menschelijk leven waarachtig groot en gezegend kan maken te gronde moet gaan.’
Een vriend der ‘materialistische levensbeschouwing,’ dit lezend, zal ten minste niet mogen zeggen dat de geachte vertaler zijn gevoelen onder stoelen en banken schuift. Misschien zal hij denken: ‘Och, lieve man, gij zijt domine en kunt niet anders....’ De domine heeft er op gerekend. Kalm gaat hij dus voort:
- ‘Velen, die den handschoen opnemen voor de miskende eer en het vertrapte recht van den geest, voor het idealisme, of, wil men liever, voor de zedelijkheid en den godsdienst, worden verdacht van baatzuchtige bijoogmerken, of ten minste van te handelen onder den invloed van een bepaalden plooi die hun geest gekregen heeft door het ambt dat zij bekleeden, of door de omgeving waarin zij opgevoed werden en verkeeren. Ziehier dan een vrij en onafhankelijk wijsgeer, een warm vereerder van de natuur, een medicus die zijne wetenschap met hart en ziel liefheeft, een vijand van de halve medici zoowel als van de kwakzalvers, en die wakker in de bres springt voor zelf-
{==306==} {>>pagina-aanduiding<<}
verloochening, liefde, overgave aan het Al, of liever aan de schoone harmonie die er zich in openbaart, of nog liever, aan God.... Ter bevordering van het welzijn der menschheid in den ruimsten en verhevensten zin van het woord, van de heilige belangen der zedelijkheid dus in de eerste plaats, verheft hij zijne stem. Ook in de natuur, ja in haar vooral, vindt hij voedsel voor 's menschen zedelijk godsdienstig leven; vindt hij de openbaringen van die Macht, die tot 's menschen hoogste heil werkzaam is.’
- ‘'t Is hem gegund,’ zal menige vriend der ‘materialistische levensbeschouwing’ zeggen.
- ‘Ik zou 't ook u zoo van harte gunnen,’ denkt de vriend van Von Feuchtersleben.
- ‘Hélas, c'est trop tard,’ geeft de ander ten antwoord, zoo hij er op gesteld is De Musset te citeeren. In geval hij dien voor een keer te sentimenteel vindt, zal hij mogelijk te kennen geven dat Von Feuchtersleben zeer blijkbaar noch Vogt, noch Büchner, noch een der hunnen gelezen heeft.
't Is waar, die heeft hij niet gelezen, maar hij had anders al veel, zeer veel gelezen toen deze heeren nog geen onderscheid kenden tusschen him linker- en rechterhand. Wie den ‘Geist der Deutschen Klassiker’ van Von Feuchtersleben kent, zal mij toestemmen dat hij waarlijk zeer veel en zeer goed heeft gelezen. En niet alleen de classieken van Duitschland heeft hij gekend; ook die van Griekenland en Rome. Niet licht zal iemand een hoofd en hart hebben gehad waarin natuur en menschenwereld zooveel gastvrijheid vonden als in den schrijver van de ‘gezondheidsleer der ziel.’

{==307==} {>>pagina-aanduiding<<}

Ernst, Vrijheer Von Feuchtersleben werd den 29sten April 1806 te Weenen geboren. Slechts korten tijd was zijn leven door de liefde eener moeder gezegend. Jarenlang genoot hij daarentegen de meest zorgvuldige opvoeding van zijn vader, een man van studie en karakter, die in 1834 als oostenrijksch hofraad stierf. In de schoone en beslissende jaren der jongelingschap, met name van 't academieleven, had onze vriend het voorrecht met de uitnemendsten zijner jonge tijdgenooten in vriendschappelijke aanraking te komen. Onder hen waren er, die later beroemd zijn geworden als dichters; onder hen was ook de edele, vroeggestorven componist Fr. Schubert. In dien kring straalde het ideaal des levens rein en helder. ‘Sursum corda!’ was er de leus. Er werd gedacht, gedicht, gearbeid met liefde, met kracht.
Het was de zucht naar een onafhankelijke positie, 't was bovenal zijn groote belangstelling in het raadselachtig wezen dat mensch heet, die hem tot de studie der geneeskunde dreef. In 1833 aan de Weener hoogeschool gepromoveerd heeft hij in later jaren krachtig meegewerkt tot hervorming van de heele inrichting der geneeskundige studie in zijn vaderland. Onder zijne tijdgenooten stond hij als degelijk geleerde in hooge achting. Zijn wetenschappelijke handboeken en voordrachten gaven er genoegzamen grond voor.
Had de dood eener lieve moeder reeds vroeg een donkere schaduw op zijn pad geworpen, ook in later tijd ontbrak het aan leed en tranen in zijn familie niet. Onder velerlei lijden is hij opgegroeid. In het vuur van menige beproeving heeft hij wijsheid en kracht verworven, is zijn karakter gevormd als dat van een die wist wat hij

{==308==} {>>pagina-aanduiding<<}
wilde en niets wilde dan 't geen waar was en goed. Zelden heeft iemand het deerniswaardige van alle karakterzwakheid zoo diep gevoeld als Von Feuchtersleben; en zelden heeft iemand zoo sterk de kwakzalverij gehaat die in dit leven voortdurend, in allerlei gedaanten, op zulk een zwakheid speculeert. Wees u zelf! Wees waar in iederen ademtocht! Wees sterk! 't zijn stemmen die uit al zijn geschriften, die uit iedere bladzij tot ons spreken, en voor geen gering deel zijn populariteit verklaren.
Op den 3den September 1849 ontsliep Von Feuchtersleben. Hij is dus niet oud geworden. Op ruim 43-jarigen leeftijd ging hij heen; hij, de man die zoo innig geloofde in de kunst om het menschelijk leven te verlengen, die in zelfbeheersching een groote kracht zag waardoor het bloed frisch blijft en tal van ziekten voorkomen worden of verjaagd. Men heeft gemeesmuild en het woord herinnerd dat ‘jede Theorie grau’ noemde. Ten onrechte. Onze vriend wist volmaakt goed dat niemand over zijn eigen schaduw kan springen: hij heeft noch zichzelven, noch anderen belachelijk willen maken, maar eenvoudig waarheid verkondigd, feiten vermeld, zoo dikwerf hij aantoonde, in tal van voorbeelden, wat de zelfbeheersching vermag. Dat zij almachtig zou zijn, 't staat nergens bij hem te lezen.
De waarheid zijner theorie is buitendien aan hemzelven opnieuw gebleken. In de laatste achttien maanden van zijn leven heeft hij meer nog geleden dan in al den tijd die vooraf was gegaan. 't Jaar 48, ook voor zijn vaderland zoo bij uitstek gewichtig, gaf hem hoofd en hart en handen vol werk. Het plotseling aanbreken van een nieuwen dag voor Oostenrijk verraste en bedwelmde of betooverde hem

{==309==} {>>pagina-aanduiding<<}
niet. Reeds lang was hij zelf klaar wakker geweest. In dagen toen 't nog een misdaad werd geacht als mensch, op het standpunt der ware humaniteit, over politiek te spreken, had zijn geest zich in de school der ouden met de rechten en plichten van den staatsburger vertrouwd gemaakt. Toen er in Maart 48, hij den grooten omkeer der dingen, bij de opgewondenheid der geesten, aan klaarheid van gedachte, aan zuiverheid van gevoel en aan wilskracht behoefte was, toen klonk de stem van Von Feuchtersleben met macht en geestdrift in de vergaderingen van het volk. In het Juli-ministerie werd hem dan ook de portefeuille van onderwijs opgedragen, doch met wijsheid wees hij die af, daar hij meende in een andere betrekking meer nut te kunnen doen. Met hart en ziel aanvaardde hij kort daarop het ambt van vice-secretaris van Staat ‘Nun haben sich Sache und Individuum zusammengefunden,’ luidt het in een brief aan een zijner vrienden, en vol ijver wijdde hij zich van toen af aan de taak van hervormen die - -, eilacie, ook toen weer door den blinden ijver der beeldstormerij onuitvoerbaar zou worden gemaakt.
De gruwelen van 6 October 48 gaven hem klaarder dan ooit te aanschouwen hoe 't gebrek aan bezonnenheid, aan echte levenswijsheid, tot misdaad kan worden. Voor 't oogenblik was er in 't gewoel der revolutie aan rustig voortgaan geen denken meer. De heethoofden namen de plaats der hervormers in -, doch Von Feuchtersleben had den laatsten slag ontvangen. Een erfelijke krankheid, waarmee hij al zijn leven moest worstelen, verhief zich, ten gevolge van de overspanning der laatste tijden, met macht; en onze vriend begreep dat zijn dagen geteld waren. Nogtans, hij zou werken zoolang het dag voor hem was.

{==310==} {>>pagina-aanduiding<<}

Hier nu kwam al de waarheid, al de kracht zijner levenswijsheid in 't helderste licht. Op den tweeden Mei 1849 wilde hij zijn voorlezingen, over anthropologie, in de Theresiaansche academie weer beginnen. Zijn arts en zijne vrienden rieden 't af; doch 't plan werd eerst opgegeven toen hem de onmogelijkheid, bij 't verlaten van zijn woning, gebleken was. Van toen af bleef hij aan het ziekbed gekluisterd. Vier lange maanden lag hij en leed hij, leed zwaar en veel; doch het medelijden zijner vrienden, hoe innig en diep ook, werd overtroffen door hun eerbiedige verbazing over zooveel helderheid en kalmte als op dat ziek- en sterfbed van het evangelie des geestes en der kracht getuigenis gaven.
‘Es ist Alles geordnet und fertig. Ich musz jetzt gehen. Auf einem lichteren Sterne beginnt es wieder,’ sprak de stervende tot de vrouw die hij zoo liefhad, de voortreffelijke gade die sinds 1834 in zijn lief en leed had gedeeld. Niemand mag zeggen dat hij zichzelven niet trouw is gebleven tot den einde. Hij heeft geleefd en is gestorven als een man, geen kwaad sprekend van het leven en geen kwaad van den dood, maar - - werkend, liefhebbend, hopend!
- ‘En zulk een man behoort onder de geliefde auteurs van dezen tijd? Onder zijn geschriften is er éen dat nu in Duitschland voor de 37ste maal, in ons vaderland voor de derde keer wordt uitgegeven?’
Ja! En ik meen u te mogen verzekeren dat het nog daarenboven in de meeste talen van Europa is vertaald geworden.
- ‘Maar dan is onze tijd toch ook zoo slecht nog niet...’

{==311==} {>>pagina-aanduiding<<}

Onze tijd is nog slecht genoeg om heel wat verbetering te kunnen velen; onze tijd is ook goed genoeg om de belangstelling, den eerbied, de liefde der besten en knapsten te verdienen en hen bezig te houden met allerlei werk dat de moeite van den arbeid loonen zal.
Iemand vroeg me: ‘hoe kunt ge toch zoo'n beweging maken om die 37ste uitgaaf? 't Is een kinderachtige ophef, voelt ge dat niet?’
Ik voelde het niet en was zoo vrij dit te antwoorden.
- ‘Maar,’ ging hij voort, ‘maar moet ik u dan herinneren hoeveel wansmaak en domheid en gemeenheid er in deze wereld al werd herdrukt? hoeveel middelmatigheid er voortdurend gekroond wordt? hoeveel geld er wordt verdiend door slechte schrijvers en gewetenlooze uitgevers? Moet ik....?’
Gij moet niets van dat alles, viel ik in de rede; 't komt hier niet te pas.
En dat deed en doet het ook niet.
't Publiek van Von Feuchtersleben heeft, bijvoorbeeld, met de liefhebbers van Paul De Kock en consorten zeer weinig gemeen. Het wil geen stof eten en zich niet in het slijk wentelen; 't voelt zich afgestooten door alle soorten van abdominaal-philosophie (het woord is, men weet het, van Pruys Van der Hoeven). Even weinig is dat publiek op lectuur belust die zoomin slechte als goede, dus in 't geheel geen gedachten, opwekt. 't Wil denken, al moet ik er bijvoegen dat het ook in 't ‘reine denken’, in het ‘denken an sich’ van Hans Metaphysicus alweer geen behagen schept.
Hoe zullen wij de populariteit van de ‘gezondheidsleer der ziel’ wel 't best verklaren?

{==312==} {>>pagina-aanduiding<<}

De auteur zelf deed er in de voorrede voor den tweeden druk van zijn boekje een poging toe. Verrast door den opgang dien zijn werk gemaakt, of liever, door den ingang dien 't gevonden had, meende hij dien voor een goed deel uit veler behoefte aan meer innerlijke gezondheid te moeten verklaren: - ‘Wij zijn moede, verzadigd, afgemat, incompleet; wij houden onszelven voor afgeleefd; we hebben de geestdrift verloren, we lijden aan wereldsmart en hoe al die ongezondheid heeten mag. Wie ons troost is welkom. Wij hebben versterkende, bittere middelen noodig en wie ze ons het zoetst weet te maken is onze man.’
Zoo schreef hij in 1841 met het oog op een deel zijner tijdgenooten. Sedert is er bijna een kwart-eeuw voorbij gegaan. Ging ook 't geslacht der bedoelde kranken voorbij? Wij weten beter. Van hen geldt waarschijnlijk wat eenmaal van de armen gezegd werd: dat wij ze altijd bij ons zullen hebben. Ook hier hebben wij met een uralte kwaal te doen, naar 't schijnt. 't Bekende ‘nil mirari’ mag evenmin een uitsluitend kenmerk van Horatius' tijd heeten, als des Predikers ‘alles is ijdelheid’ met dien Prediker gekomen is en gegaan. Eeuwen vóór onze christelijke jaartelling had reeds de schrijver van het Paradijsverhaal zoogoed zijn gebrek aan levenslust als heden ten dage de Engelschman zijn spleen- of Byronische disperatie, de Duitscher zijn Zerrissenheid en de Hollander zijn landerigheid. Gemelde fragmentist in 't boek Genesis verschilde, wat zijn afkeer van de wereldsche beschaving betreft, zelfs niet bijzonder veel van Rousseau. Gebrek aan geestdrift voor den tijd waarin men leeft is mogelijk zoo oud als de wanbeschaving. Er zijn algemeene en bijzondere oorzaken voor; 't is een onbegonnen werk

{==313==} {>>pagina-aanduiding<<}
ze allen te willen opnoemen of zelfs te willen opsporen; ten slotte zal 't bij de meesten toch zijn: ‘ik ben landziekig omdat ik landziekig ben.’
Intusschen is zooveel zeker dat, behalve de weelde en de dure tijden, eerst de metaphysica en daarna het positivisme aan vele kinderen onzer eeuw geen goed heeft gedaan. Men mag er bijvoegen dat noch het Beiersch bier, noch het beursspel, noch mejuffrouw Angot den vermoeiden rust, den afgeleefden nieuwe bezieling zal brengen. De beterschap moet van een anderen kant komen. ‘Ken uzelven, heheersch uzelven,’ zegt Von Feuchtersleben, en niet weinigen hebben gevoeld: ziedaar een mensch die 't goed inziet en goed met ons meent. Indien deze schrijver zich vele vrienden heeft verworven. 't is wijl hij uit volle borst heeft geroepen: ‘leve het leven!’ en minstens de helft van menschelijke naargeestigheid op rekening van menschelijke dwaasheid heeft gesteld. 't Geweten van tallooze patienten heeft hem gelijk moeten geven; daarin ligt zijn kracht.
Von Feuchtersleben kan, zoo mij niet alles bedriegt, bij uitnemendheid een man voor de kern onzer burgerij worden. Indien hij een wijsgeer is, dan behoort hij tot de weinigen die een raisonabel mensch kan begrijpen. Mocht hij, bij geval, in de oogen der philosofen van beroep geen wijsgeer zijn, dan zullen de vrienden van 't gezond verstand en 't warme hart hem niettemin voor een wijze blijven houden; en 't zal er in de wereld niet slechter om gaan. Hoe meer hij te onzent bekend wordt, te stelliger zal hij zich een burgerkroon verwerven. Bij velen, voor wie zekere metaphysica te hoog en zeker positivisme te laag is; bij zoovelen als in de dogmatiek der onfeilbaren geen heil

{==314==} {>>pagina-aanduiding<<}
kunnen vinden, en evenmin genoegzame levensbezieling ontdekken in het ‘alles is betrekkelijk’ waaraan sommigen hun recht ontleenen om zich met niets recht ernstig en edel te bemoeien -: bij zóovelen (en ik denk dat hun aantal nog steeds niet gering is) zal hij gehoor vinden en liefde en vertrouwen.
- ‘Sommige onderwerpen zijn van dien aard dat men er weinig mee vordert wanneer men er te veel van verlangt. Men vordere van mij geen stelselmatig afgesloten leer over eene zaak die, gelijk alle verschijnselen des geestes, of, wilt ge, des levens, ons zoo vaak ontglipt op 't oogenblik zelf dat wij denken haar meester te zijn -;’ als Von Feuchtersleben zoo spreekt, dan verstaat hem onze rechtschapen burgerij; dan is 't haar duidelijk dat ze met een man te doen heeft die ‘vorderen’ wil en aan de droomers het droomen, aan de praters het praten, aan de ophakkers het ophakken wenscht over te laten. In zulk een man heeft zij crediet: het strekt èn hem èn haar, zou ik meenen, tot aanbeveling.
- ‘Het is mijn doel niet, ‘zegt verder Von Feuchtersleben, ‘mij met afgetrokken bespiegelingen bezig te houden over het wezen van den geest, over het onderscheid tusschen lichaam en ziel en over het werkelijk bestaan van beiden. Ik beroep mij op het onbevooroordeelde, zuivere gevoel van iedereen. Wie twijfelt of hij wel een ziel heeft, late dit boekje ongelezen. Wie de werkingen, welke ik als feiten der ervaring beschrijf, aan het lichaam toekent, vertolke mijne uitdrukking: “de macht van den geest over het lichaam”, aldus: “de macht welke dat deel des lichaams waaraan de dusgenaamde werkzaamheden der ziel moeten toegeschreven worden, over de an-
{==315==} {>>pagina-aanduiding<<}
dere deelen heeft.” Hoe gewrongen zulk een beschouwingswijze ook is (en hoe omslachtig zulk een manier van spreken), het waargenomen feit blijft er niettemin hetzelfde om, en de levensregel, dien wij er uit afleiden, is even heilzaam voor het leven. Het is mij ten slotte alleen om zulk een waarheid te doen die vruchtbaar en zegenrijk voor het leven is.’
‘Accoord,’ denkt de burgerij, ‘dan zijt gij een man zooals wij er hebben moeten. Aan de vruchten kent men den boom. Indien uw levensregel ons gezonder maakt, gelukkiger voor onszelven en voor anderen, dan is uw levensregel waarheid. Al wat ons doffer maakt en zeuriger, of trotscher en killer; al wat ons òf verbittert òf onverschillig maakt voor het leven en ongeschikter voor een werkzaam, blijmoedig bestaan -, dat alles moge heeten hoe het wil, wij noemen het een slechte levenswijsheid en achten er onszelven, onze kinderen, ons volk te goed voor -, accoord!’
De burgerij heeft gelijk.
- ‘Door de veelvuldige aanhalingen, die ik mij veroorloofd heb, wilde ik aantoonen hoezeer de schrandere en door levenservaring gerijpte geesten het te allen tijde met elkander eens waren over de dingen, die ik ter sprake breng, en hierdoor de beteekenis en de waarde mijner beschouwingen helpen verhoogen; terwijl er tevens uit blijken kan dat er niets door mij gezegd is wat niet reeds te voren door anderen werd gedacht en uitgesproken.’
Ook dit woord valt bij de burgerij in goede aarde. Al is zij democratisch, ze weet toch wel degelijkheid van humbug te onderscheiden en gelooft aan de aristocratie van den geest, aan den adel van een openbare meening

{==316==} {>>pagina-aanduiding<<}
die in den loop der geschiedenis door de edelsten gevormd werd. Zij heeft een ‘wolke van getuigen’ rondom zich waarmee zij, als 't er op aankomt, tegen al te zonderlinge privaatmeeningen zich durft verzetten, op gevaar af van voor een troep kruieniers te worden aangezien die geen oog en hart hebben voor de grootheid van sommige genieën. Alle eerbied voor 't genie, zeggen deze lieden, maar voor de lui die ons den moed om te leven beknibbelen, voor hen geen eerbied al waren ze genialer dan geniaal. Praten is niets, zeggen ze, maar den moed er in houden om te kunnen leven met lust en te sterven met hope, dat is iets, 't is veel, 't is alles, 't is de grootc levenskunst.’
Ze hebben gelijk.
En 'k zou haast zeggen: al hadden Schopenhauer en Hartmann en alle pessimisten en hypochondristen gelijk, dan hadden ze nóg ongelijk.... 't klinkt wel wat wonderspreukig doch met een beetje goeden wil is 't wel te vatten.
Om deze redenen nu heeft V. Feuchtersleben een goede kans om nog tegenwoordig, gelijk in zijn eigen dagen, een goeden voet te krijgen bij de kern der natie: bij hen die, behoudens erkenning van de vele raadselen in 't leven, toch het leven de moeiten van het leven waard achten; bij hen, die niet bijgeloovig genoeg zijn om 't vox populi, vox Dei zonder voorbehoud aan te nemen, maar evenmin onleerzaam genoeg om niet aan zekeren ‘common sense,’ te hechten die meer waard is dan sommige in- en uitvallen van al te singuliere genieën.
Nog vele dingen zou ik over V. Feuchterslebens boek willen zeggen: doch wie er alles van wil weten, die leze het!

{==317==} {>>pagina-aanduiding<<}

Daarvoor schreef de auteur zijn boekje.
En daarvoor bracht ik het hier ter sprake. De opmerkingen die ‘tot het onderwerp niet afdoen’ krijgt men voorts op den koop toe: men behoeft er niet voor te danken, noch om te pruttelen; dat blijft dus zóó afgesproken.






{==318==} {>>pagina-aanduiding<<}

Uit de studentenwereld.

Academische dissolving-views door Mr. P. Brooshooft. 1e aflev.


Leiden, A.W. Sijthoff.
Een groot bezwaar drukt op de letterkunde over de studentenwereld. Men moet feitelijk ouder wezen dan op het oogenblik der promotie 't geval is, om de wereld, die men achter zich laat, objectief te bekijken; en tevens jong genoeg om nog hart en ziel te kunnen wijden aan een beschrijving van de eigenaardigheden die het leven der academieburgers maken tot wat het is. Hoe zelden vallen deze eigenschappen samen! Om niet te spreken van de geblaseerdheid, die alle dingen 't onderste boven zet, zijn er duizend andere oorzaken, die de combinatie beletten. Men heeft bij 't verlaten van de academie wel wat anders te doen dan zich rustig neer te zetten, om op te teekenen wat men gezien heeft. Het bedrijvige leven, met zijn practische eischen, schijnt nu rooskleuriger getint dan men tijdens de verwenschingen van het ploertenleven ooit ver-
{==319==} {>>pagina-aanduiding<<}
moed had. Het hart hijgt naar indrukken, die men onder zijn academievrienden nooit gekend heeft. De eerzucht begint haar rechten te laten gelden boven de royaliteit. De gedachten aan ouderlijk huis, en familiebetrekking spelen weer een eerste viool. Men begint van triumfen te droomen, die al te saam de kroon moeten zetten op de inspanning, 't examenwerk, van de jongste weken en maanden. Doch boven alle andere oorzaken geldt deze eene, dat men zijn dierbaarste herinneringen zag ontwijden door een geslacht 't welk pas komt kijken; dat men kinderen zag zitten op de manege-paarden die men zelf met zijn tijdgenooten gedurende een jaar of vijf afjakkerde; dat een piepjong mannetje met schorre keel de liederen uitgalmt, waarin men zelf zijn studentenhart eenmaal luchtte.... De wereld is achteruitgegaan. Wat weleer feu sacré was, klinkt uit den mond van het nieuwe geslacht als een ordinaire dronkemansbezieling. Slaat hun den beker uit de handen! Hun toasten zijn laf en kleurloos. Hun bloed is koud. Hun kaplaarzen zijn van bordpapier. Zij dragen faculteitspetten van katoen fluweel!....
En terwijl aldus de achtergrond van het tafreel grauwer wordt, mist men waarschijnlijk penseel en kleuren om den voorgrond behoorlijk te stoffeeren. 't Leven dat men tegemoetgaat, het machtige practische leven is, nog een terrein, dat men niet anders kent dan uit de boeken. En toch moet de kleine academiewereld, die men schetsen wil, in die groote wereld passen. Al beweren de jongelui dat ze er alles van weten, nu ge tusschen de academie en de praktijk in staat, ziet ge maar al te klaar dat dit een bluf was.
De studentenwereld wordt voor den letterkundige eerst interessant als het ordinaire zonlicht er op valt, als zij een

{==320==} {>>pagina-aanduiding<<}
afspiegeling blijkt van het goed en het kwaad, 't welk bedachtzame lieden in hun ordinairen levenskring opmerken.
En dus is er maar één Klikspaan!

Er is maar één Klikspaan! Doch mogelijk is Mr. P. Brooshooft zijn profeet?
Voor zoover ik naar den titel en de eerste aflevering oordeelen kan, schijnt dit twijfelachtig,
Klikspaan noemde zijn figuren uit de studentenwereld kortweg bij haar naam. 't Waren typen; dood-eenvoudig typen ('t woord klinkt zoo goed of 't Hollandsch was). Mr. P. Brooshooft daarentegen noemt ze dissolving-views; een naam die misschien ook verstaanbaar is, maar ons op een gansch ander terrein brengt dan waar Kneppelhout zijn typen schreef. Wij zijn nu niet langer in de studeerkamer van den oud-student met de portretjes van al de intimi aan den wand en den trouwen poedel naast de schrijftafel; wij zijn in het atelier van een photograaf, op de séance van een doctor zonder bul, misschien wel in een kermistent. De man die de vertooningen leidt, treedt niet op als oud-student, maar als collega van Professor Pepper, of van Basch. Ja, de heer Brooshooft schijnt zeer bepaaldelijk een dezer laatstgenoemden tot zijn model te hebben gekozen. De voorrede van zijn boekje is één zware slag op de turksche trom. Als de naam en de academische titel van den auteur niet op den omslag stonden, dan zouden wij hem ons, met het oog op de voorrede niet anders kunnen voorstellen dan met een tricot-broekje, een papieren steek en een bordpapieren neus. Men sla de voorrede op en oordeele:

{==321==} {>>pagina-aanduiding<<}

‘Boem! boem! boem! rătă boem-la!
Dsjinng-rătă boem-la! Dsjinng rătă boem-la! Dsjinng dsjinng! dsjinng!’

't Is niet bepaald geestig, maar zóó begint het spul. - - - ‘Allo, allo, allo. Staat niet te wachten buiten de deur! Heeren en gezelschap! Komt binnen in onze schoone en welingerichte tent, die deuzen eigensten morgen in den ongeloofelijken tijd van tien menuten door het middel der stoomkracht is overeind gezet!’
Ik vraag den heer Basch verschooning. Wij staan niet voor zijn tent maar voor de ‘vier kronen.’
‘Boeren! Burgers! en Buitenlui! op vereerend verzoek zullen wij u hedenavond voorstellen eene buitengewoone grrroote voorstelling, dewelke u zal voorstellen verschillende tafereelen en epezodes uit het studentenleven van de heeren studenten...’ Op deze manier gaat het voort. Wie lust heeft de rest te lezen, hij doe het, doch erkenne reeds na dit kleine proefje dat het meer komiek dan geestig is; dat onze letterkundigen, indien de inhoud van het boek met deze bombastische voorrede in overeenstemming is, er niet aan denken zullen 't naast Klikspaans studenten-typen te zetten.
Of is de heer Brooshooft voor overtuiging vatbaar en heeft hij smaak genoeg om zijn toon te wijzigen, te beschaven?
Ik geloof het. Hij mag dan uit mijn exemplaar de voorrede uitscheuren; we zullen er nooit meer over praten.

De vergelijking van zooeven nu terzij! Het oog waarmee

{==322==} {>>pagina-aanduiding<<}
ik de academische dissolving-views beschouw, wordt er licht vriendelijker door. 't Kan zijn dat de heer Brooshooft de quaestie of zijne schetsjes met de type van Klikspaan al dan niet iets hebben te maken, voor een quaestie buiten de quaestie verklaart. Hij zou gelijk kunnen hebben. Als de dissolving-views op zichzelf goed zijn wat doet 't er dan toe of er twee of minder klikspanen in de wereld zijn? of Kneppelhout leerlingen heeft gevormd, ja dan neen? Klikspaan teekende typen op zijn kamer. Brooshooft schrijft op de zijne. Laat ons dit constateeren en verder gaan; alles komt nu maar aan op het genre, op de manier van den heer Brooshooft.
Maar misschien is 't voorbarig die manier uit een enkele aflevering te willen beoordeelen? Aangenomen dat het zoo is, dan zou die voorbarigheid voor den heer B. en zijn publiek toch van eenig nut kunnen zijn. Ofschoon hij den inhoud van deze eerste aflevering niet kan uitscheuren gelijk ik ten opzichte van de voorrede zou verlangen, bij de volgenden kan de auteur zijn voordeel doen met aan- en opmerkingen.

Groenen. groentijd en inauguratie, luidt het eerste hoofdstuk. Ieder gevoelt, dat dit zooveel als de inleiding op het geheele werk is. De groen toch is de student in den dop, neen, de student in doeken en windselen gewonden, met al de onhebbelijkheden aan kinderen eigen zoodra ze in aanraking komen met de ruwe buitenlucht. Hij moet worden opgevoed, gevormd, gedrild, gefatsoeneerd en, om zoo te zeggen, tot een nieuw leven gebracht. Dat dit wat ruw en tegen de methode van Pestalozzi in, zelfs tegen de meer vrije opvatting van Rousseau geschiedt, is almede tot zijn

{==323==} {>>pagina-aanduiding<<}
bestwil. Zal hij niet eerlang zelf erkennen, dat hij een leelijke groene okkernoot was eer hij ontbolsterd werd en de voorbijgangers bleven stilstaan om zijn heerlijkheid te bewonderen? Als een groen op commando verklaart dat hij een ezel of een uil is, spreekt hij eenvoudig zes weken te vroeg zijn eigen vonnis uit. Vóór de inauguratie was hij werkelijk een uil en een ezel!
En toch is de groen voor den photograaf niet gemakkelijk te treffen. Hij heeft iets in zijn figuur en bewegingen, dat zich moeilijk in een camera obscura laat opvangen, dat ternauwernood in phantasie kan geschetst worden. Geen wonder, hij leeft twee levens tegelijk. Inwendig is hij een heer, uitwendig de knecht, de speelbal, de slaaf van zijn aanstaande kameraden. Doch hij onderwerpt zich aan zijn lot, omdat het in zijn eigen belang is onderworpen te wezen; en hij troost zich met de gedachte dat zijn tirannen eenmaal ook de rol van slaaf vervuld hebben. 't Volgende jaar zal hij op zijn beurt mee ontbolsteren en beschaven; hij, die nu ontbolsterd en beschaafd wordt. Ha! hij zal dan voldoening hebben voor de vernederingen die hij zich nu getroosten moet! Alles ter eere en tot meerder glorie van het academie-leven!
Men schetse den groen dus niet in tegenstelling van 'tgeen hij gisteren nog was, maar van hetgeen hij morgen zijn zal. Wat hem op de been houdt is niet de herinnering, maar de verwachting. Men stelle hem ons niet voor als de cavalier van zijne zusters, die zich in zijn laatste jaar op het gymnasium reeds eenig begrip van galanterie had toegeëigend en misschien niet enkel ter sluik zijn bittertje dronk en zijn partijtje biljart speelde. Sla hem liever gade zooals hij met een paar lotgenooten zijn bewakers

{==324==} {>>pagina-aanduiding<<}
voor een poos weet te ontvluchten en hier of daar in een hoek van de academiestad, of buiten in een koffiehuis waar nooit studenten komen, reeds bij voorbaat den student uithangt. Ge zult zien dat hij niet stilstaat in zijn ontwikkeling. De kapel groeit in de pop. Als hij uitvliegt zal hij volwassen zijn en met prachtige kleuren prijken.
De heer Brooshooft laat ons den groen niet van dezen kant zien, en daarom is 't misschien minder juist het eerste hoofdstuk van zijn boek de inleiding tot het geheel te noemen. 't Is veeleer het laatste kapittel van een werk dat de heer Brooshooft niet geschreven heeft, maar dat aan het zijne moest voorafgaan, als bevattende de historie van den gymnasiast. Ik voor mij acht dit evenwel minder gelukkig. De dissolving-views zijn daardoor als vanzelf vermengd geworden met figuren die wij zelden aan een academie en zeker nooit op de kamer van een student, tijdens een zoogenaamde donderjool, gezien hebben, ja, de heer Brooshooft heeft zich daardoor laten verleiden tot het inschuiven van tafreeltjes van huiselijken en min of meer pathetischen aard, die, hoe waar en verdienstelijk op zichzelf ook, hier niet op hun plaats zijn en dit gedeelte van de séance bederven, tot schade voor het litterair gehalte.
De moreele schade is nog grooter. Het groenloopen is een grap, of 't is een schandaal. 't Is een onschadelijk ofschoon dan ook wat ruw middel om den nieuwen academieburger vrienden en kennissen te bezorgen, onder wie hij zijne vijf dienstjaren zal doorbrengen en voor zijn volgend leven wellicht de besten zal uitzoeken, of 't is een uitvinding, van den duivel om eenvoudige onbedorven jongens voorgoed op den weg der losbandigheid te brengen en wellicht voor altijd te verminken. Tusschen deze beide

{==325==} {>>pagina-aanduiding<<}
opvattingen moet men kiezen. De heer Brooshooft heeft niet gekozen, misschien wel omdat hij plaats wilde vinden voor een stuk of wat ernstige gedachten die zijn hart eer aandoen, maar mogelijk ook wel omdat hij over de moreele consequenties van zijn manier niet vooraf ernstig heeft nagedacht.
Men oordeele alweer zelf.
Hier hebt ge een zeer ordinaire, maar goedgelijkende afbeelding van een donderjool (niet groenjool zooals de heer Brooshooft abusievelijk schrijft. Een groenjool was, ten minste in mijn tijd, iets anders). 't Is in een van de drukste straten der academiestad, op een uur wanneer ieder student met zijn beenen uit het raam ligt en den rook van zijn sigaar met dien zijner buren en overburen vermengt, om de zon te benevelen. De heer Brooshooft teekent hier zeer eigenaardig een visschersstukje bij. De heele academie staat te hengelen. Er is leven in den vliet en de wind is gunstig.
‘Ziet, daar wordt een klein manneke, dat klaarblijkelijk juist op het punt stond om, evenals het onraad vermoedend baarsje in den vliet, naar den anderen kant der straat over te schieten, uit een raam op de eerste verdieping aan den hengel geslagen.’
Bravo! dat is aardig geschetst. Het geheel maakt den indruk van een onschuldig vermaak, als 't hengelen verdient genoemd te worden zoolang men den worm niet aan den haak ziet slaan en er niet op let hoe akelig de hoek, die in den bek van het baarsje inging, door het oog weer naarbuiten drong. Een poos lang blijft alles in dien toon, zoodat een kunstenaar zich zeer geneigd voelt te verklaren dat het warm geschilderd is.

{==326==} {>>pagina-aanduiding<<}

‘“Heidaar, kleine rot, wil jij eens oogenblikkelijk de trap opkruipen,” klinkt het boven de verwarde geluiden uit, die zich door dat raam een weg naar de vrije ruimte banen.’
‘Het mannetje voelt bij instinct, en onverminderd zijn vast vertrouwen op de deugdelijkheid zijner geboorte-akte, dat hij de bedoelde rot is, en kijkt op.’
‘“Ja, ik bedoel jou, dikke bellefleur, en als je niet gauw komt, zal ik je een stuk uit je wang happen.”’
Wij volgen het groentje den trap op en binnen de kamer waar de donderjool gehouden wordt. Hij is niet het eenige slachtoffer. Reeds zijn er hem voor geweest, aan wier ontbolstering ijverig gewerkt wordt. Weldra is hem een rol aangewezen of werpt de eene student, na het individu aan een klein examen onderworpen te hebben hem, den ander toe, met de verzekering dat hij vervelend is. De beschrijving hiervan, bij Brooshooft, zou even goed zijn als 't begin, zoo ze niet telkens bedorven werd door zeker tasten en zoeken naar iets wat de Arnhemsche courant, of een ander snugger blad, waarschijnlijk tot de vraag zal nopen of de auteur vroeger in de theologie gestudeerd heeft -, en wat, hoe loffelijk overigens op zichzelf, hier werkelijk niet op zijn plaats is. De heer B. tracht, namelijk, het groenloopen, dat geen rechtvaardiging noodig heeft zoolang het een onschuldige grap blijft, te rechtvaardigen en preekt ons de oude preek voor: dat het goed en heilzaam is, wijl het jongelui van adellijken huize leert dat aan de hoogeschool geen rangen en standen bestaan (wat tusschen twee haakjes, ondanks het groenloopen, toch wel degelijk 't geval is). Bovendien neemt hij zeer onhandig deze gelegenheid te baat om zijn afkeer uit te spreken van

{==327==} {>>pagina-aanduiding<<}
Vadiussen en Trissotins ‘die den groentijd gebruiken om een armzalig vertoon van geestigheid en geleerdheid te maken.’ De auteur vergeet dat bij dissolving-views de beelden wel in elkaar vloeien, maar niet door elkaar heenloopen op een en 't zelfde plaatje.

Meer zorg, dan aan den eigenlijken groentijd, heeft de heer B. aan den dag der inauguratie besteed. Terwijl hij aan de zes à zeven weken met heur afwisselende indrukken maar een enkel plaatje toedacht, nam hij van dien eenen dag een reeks van photographieën, die wij achtereenvolgens moeten bekijken.
Hier is vooreerst de groote plaat, waar ze allen op staan: studenten en groenen in bonte mengeling en allerlei standen. Jammer dat de auteur er alweer meer bij praat en expliceert dan noodig is.
‘Eindelijk is de dag niet alleen bepaald maar ook aangebroken. Met ongewone levendigheid springen de nu bijna gemetamorphoseerde dieren uit hunne holen te voorschijn en komen van alle kanten bij geheele troepen aangerend. Aan gastvrije tafels wordt het laatste omhulsel van het vroeger bestaan afgeworpen en in bonte mengeling stroomt de tegenwoordige en toekomende studenten-wereld naar het gebouw der verlossing op de Breestraat. Daar echter worden de nieuwelingen er nog voor het laatst op een onzachte wijze aan herinnerd dat een verlossing in den regel met pijn en moeilijkheden gepaard gaat. Door een lange rij aanstaande broeders als ballen van de eene hand in de andere geworpen, heen en weergeslingerd, gedrukt, gerukt, gescheurd, rollen zij buiten adem in een zijlokaal door

{==328==} {>>pagina-aanduiding<<}
elkander, waar zij door de viri praepositi opgeraapt en één voor één ter plechtige inauguratie in de groote zaal binnengeleid worden.’
Dat is wederom fiks geteekend. De lijnen zijn scherp als die van een gravure. Laat dit glas nog een oogenblik in de lantaarn en houd de hand terug van de getande blikken schijf, die den nevel op het doek moet tooveren. Hier is die blikken schijf, in de gedaante van een paar bladzijden vol wijsgeerige beschouwingen over de voor- en nadeelen van het academieleven.
Doch dat is op zichzelf niet af te keuren. Waarom zou de kunstenaar bij zijne voorstellingen niet mogen praten? Een woord tot toelichting kan de aandacht der toeschouwers licht verdubbelen. Zij begrijpen wat ze zien en zien daardoor beter.
't Is zoo! Jammer slechts dat deze wijsgeerige beschouwingen niet tot opheldering dienen van de plaat die in de lantaarn staat, maar den overgang moeten vormen tot andere tafreeltjes, die de eenheid der collectie verstoren en niet zoo fijn geteekend zijn als men mocht verlangen. De manier van den heer Brooshooft doet mij denken aan zeker soort van illustraties waarvan (niet de plaatjes voor den tekst maar) de tekst voor de plaatjes vervaardigd is. Onze auteur heeft blijkbaar een aantal schetsjes buiten het academie-leven genomen en die, in strijd met den goeden smaak door dik en dun heen, in zijne academische dissolving-views willen brengen. De genoemde wijsgeerige beschouwingen moeten daartoe den overgang vormen en de kunstgreep voor de toeschouwers verbergen. Vraag maar, aan wien ge wilt onder het publiek in de zaal, of ze niet mooi zijn.

{==329==} {>>pagina-aanduiding<<}

't Kan wezen, dat ze mooi zijn. Ik neem voor een oogenblik aan dat dit werkelijk het geval is, maar 't is niet genoeg dat ze mooi zijn. Ze passen niet in het programma. We hebben ons geld betaald om academische dissolving-views te zien. En wat geeft de heer B. Let op!
‘“Der Mann musz hinaus in's feindliche Leben”’, zoo hebben de voortbrengers van al deze heterogene producten den Duitschen dichter bewust of onbewust nageroepen. Maar hoe verschillend zijn de beweegredenen geweest, die hen dat ‘feindliche Leben’ juist hebben doen zoeken in de academiewereld! Welke contrasten treft men aan, wanneer men de huiselijke kringen binnentreedt, waaruit al die jongens in de studentenwereld als in een grooten maatschappelijken brouwketel zijn overgegoten.’
‘Ziet gij daar dien jongen met dat korte haar op een dikken kop?’
We zijn er. Van de groenen die op den dag der inauguratie naar het lokaal op de Breestraat getrokken, en door de viri praepositi stuk voor stuk gebracht zijn waar ze weten moeten -, van deze groenen komen we, door middel van de wijsgeerige opmerking dat ze van allerlei kleur, taal en gedaante zijn, als ook door de zeer onaardige overzetting van het woord vader in dat van voortbrenger, aan een tafreeltje uit het huis van een Noord-Nederlandschen Baes Gansendonck ergens in Zuid-Holland of Zeeland. Straks volgen er meer dergelijke, altegaêr binnenhuisjes omdat de auteur toevallig geen andere clichés voor zich heeft. Wie waarborgt mij nu dat hij straks als, er sprake is van een promotiepartij en daaropvolgenden tocht met de vier, niet een paardenmarkt of de stallen van 't een of ander vorstelijk paleis tusschen de collectie zal

{==330==} {>>pagina-aanduiding<<}
schuiven? Daar hebt ge den student zooals hij met een zwierig jasje langs 's heeren straten wandelt. En hier hebt ge de schaar van den kleermaker waarmee dat jasje is geknipt.....
Maar, zegt deze of gene nog eens, als ze nu toch mooi zijn?
't Zij zoo. Ik wil ze wel even met u bekijken, doch onder protest.
Hier zit dan vooreerst Baes Gansendonck, de vader van den groen die zoo op 't oogenblik ontgroend zal worden, dien jongen ‘met dat korte haar op een dikken kop.’ Hij zit in de pronkkamer van zijn groote hofstee.
‘Het vertrek ziet er uit als een heer met een gekleede jas en een smerig overhemd. Een kostbaar tapijt bedekt het midden van den vloer, terwijl aan de zijden bruin geverfde planken voor den dag komen. Een nieuwerwetsche sofa ziet minachtend neer op een twaalftal zeer gewone stoelen met matten zittingen. De langwerpige tafel zoekt haar vier onfatsoenlijke pooten zooveel mogelijk te verbergen onder een rijk gebloemd tafelkleed. Het stevige ouderwetsche kammenet’ enz. enz.
Ge ziet, 't tafreeltje wordt breed opgezet. Onze kunstenaar moet, als hij op die manier begint, wel een afzonderlijke plaat voor baas Gansendonck nemen. Dit geschiedt dan ook. De beschrijving van den ploertigen kring, waaruit de jongen met het korte haar op den dikken kop te voorschijn gekomen is, neemt vijf pagina's in. Doch wat het ergste is, de teekening blijft in alle deelen en onderdeelen even grof als het geciteerde fragment. De gedrochtelijke vergelijking van het woonvertrek met den heer in de gekleede jas en het smerige overhemd, wordt van meer soort-
{==331==} {>>pagina-aanduiding<<}
gelijke gevolgd. 't Is of de auteur een teerkwast in stede van een pen gebruikt heeft.
Toch mogen en willen wij hem niet te hard vallen. Het tafreeltje eindigt met een paar regels die hem eer aandoen, die toonen dat hij nog meer en beter gedaan heeft dan met zijne kameraden wijn drinken. Hij legt den vinger op een diepe wond. Hij wijst met ernst op de grondoorzaak van het verschijnsel, dat menig onbedorven jongen aan de academie te gronde ging. De ijdelheid des vaders was de vergiftigde bron die het jonge leven doodde.
De heer Brooshooft roept aan zeker censoren-geslacht deze behartigenswaardige woorden toe: ‘Indien er ooit Keezen of Dirken of Aries met een vermoeid lichaam, een bedorven, lusteloos gemoed en een massa schulden van de academie verdwijnen, onderzoekt dan, alvorens hen te veroordeelen, of hunne vaders ook tot het geslacht der Gansendoncken behooren.’
Braaf zoo! Maar waarom niet gestreefd naar fijner vorm en dieper gevoel in de teekening van die Gansendoncken en hun familie? Immers nu zullen de Keezen, Dirken en Aries en vaders-geldploerten die er hun voordeel mee doen maar zeer enkelen zijn. En daar zijn er toch zoovelen die 't noodig hebben. Er zijn er die geen champagne drinken en zich in gewoon fatsoenlijk Hollandsch uitdrukken. Dat zijn de gevaarlijksten.
Een weinig meer natuur en waarheid en wat minder charge zou dus de waarde van dit tafreeltje zeer verhoogen, aangenomen dat wij door de vingers willen zien dat het hier misplaatst is.

{==332==} {>>pagina-aanduiding<<}

Er volgt een ander tafereeltje waarvan men grootendeels hetzelfde kan zeggen als van het zooeven besprokene. Er springt een knaap in het perk, wien 't aan te zien is dat hij het leven aan de academie van zijn lustigsten kant zal opvatten. ‘Onder een blonden krullenbol komen twee oogen te voorschijn, die door hun blijden glans verraden, dat hier zoowel de gekrulde zinnen als de gekrulde haren aanwezig zijn. Met opgewondenheid beantwoordt hij de menigvuldige aanroepingen van de galerij, en in zijn overmoed brengt hij zijn collega's in opschudding door hen aan de ooren te trekken of hunne stoelen omver te werpen, totdat hij door een dikken assessor secundus bij zijn kraag gepakt en op een zitplaats vastgedrukt wordt.’
Dit is weer goed geteekend. Wij zien den aardigen vroolijken jongen in levenden lijve voor ons. 't Is er een uit velen; een dergenen wien de sympathie van de meerderheid zijner medestudenten reeds dadelijk verzekerd is.
Maar gaan nu allen van deze soort evenals de zoon van Baas Gansendonck die te veel geld verteren moet omdat hij de ijdelheid zijns vaders heeft op te houden, onfeilbaar te gronde? Immers neen. En toch schijnt Mr. Brooshooft ons dat te willen wijsmaken. Heeft hij er niet evenals wij gekend, die een sieraad van de maatschappij zijn geworden, En mag men niet verwachten dat juist toestanden en verhoudingen als die welke hij in zijn schets onmiddelijk volgen laat in staat zijn dat wonderwerk aan den vroolijken scharrelaar te verrichten?
‘In een afgelegen dorpje zien wij een kleine, stille huiskamer. In een eenvoudigen leunstoel zit een vrouw van middelbaren leeftijd. Op het over haar handwerk heen gebogen hoofd glinstert ons tusschen de donkere haren reeds

{==333==} {>>pagina-aanduiding<<}
menige zilveren draad tegen. Wanneer zij het gelaat opheft zien wij een dier mengelingen van goedheid, verstand en zelfverloochening, die ons hij den eersten aanblik eerbied of zelfs liefde inboezemen. Doch een smartelijke trek om den mond bewijst, dat die drie strijders tegen de beproevingen des levens dikwijls een zwaren kamp te doorstaan hebben gehad. Eene krachtige bondgenoote hebben zij daarbij zonder twijfel gevonden in het jonge meisje, dat haar moeder uit Dickens' meesterwerk, David Copperfield, zit voor te lezen.’
Men begrijpt wat er volgen moet. De moeder heeft veel geleden, Met drie kinderen, twee zoons en de dochter die thans tegenover haar zit, is zij als weduwe achtergebleven. Zij was toen bemiddeld. Haar overleden man, zelf een vriend van studie, had haar opgedragen een hunner zoons te laten studeeren. De oudste evenwel had er geen zin voor gehad en was in den handel gegaan. 't Was een jongen van denzelfden aard als zijn broer, wiens gekrulde haren en gekrulde zinnen ons reeds werden voorgesteld. Hij had gespeeld, schulden gemaakt, had ten laatste zijn patroon bestolen en de straf voor zijn onbezonnenheid in de gevangenis geboet. Daar was hij, ja, tot berouw gekomen, maar toch nam hij voorlang de levensvreugde zijner moeder mee in het graf. Thans, nu haar jongste zoon, haar ooilam, naar de academie vertrok, is die oude wond weer opengereten. Zal deze, met dezelfde hartstochten als zijn ongelukkige broer, ook den weg der ongebondenheid opgaan? Zal ook hij haar bedroeven gelijk de andere heeft gedaan?
‘Lieve moeder,’ zegt het meisje, terwijl zij de Copperfield neerlegt, zelve verschrikt door de overeenstemming tusschen het noodlottig uiteinde van Steerforth en dat van

{==334==} {>>pagina-aanduiding<<}
haar ongelukkigen broer, ‘Lieve moeder, ik had dit end niet moeten lezen; ach, het is zoo bitter toepasselijk op de oorzaak van onze droefheid.’ En iets verder: ‘Moeder, Willem zal niet slecht worden; hij kan ons niet vergeten. O, ik ben er zeker van, hij was immers altijd zoo hartelijk voor u en zoo lief voor mij.’
‘God geve, dat gij waarheid spreekt, beste meid,’ antwoordt de moeder. ‘Ik zou het, geloof ik, ook niet meer kunnen dragen. Ja hij is een beste jongen, hij is mijn lieveling, maar ach, ik vrees zoo dat hij zwak is, en te veel overhelt naar genot en uitspanning om streng zijn plicht in het oog te houden, wat toch vooral in zijne en onze omstandigheden zoo noodig is.’
Lief, niet waar? ontegenzeggelijk lief en ik kan 't niet genoeg herhalen, een bewijs dat er edele snaren trillen in het hart van den oud-student die de Dissolving-Views aanbiedt en dat de heer Brooshooft litterair talent genoeg bezit om bij voortgezette oefening iets werkelijk goeds te leveren. Maar is dit tafreeltje niet een miskenning van het karakter eener studententype, en als zoodanig niet een beleediging voor den geest der studeerende jongelingschap? Niet alsof dit laatste in de bedoeling van den auteur zou liggen, maar 't is een natuurlijk gevolg van het mengen der meest heterogene bestanddeelen. Ik voor mij, ofschoon geneigd mijne hulde te brengen aan een ernstiger levensopvatting dan die van een pas ontgroend student, zie op zichzelf nog geen kwaad in het feit dat hij den eersten avond met zijn nieuwe kameraden een weinigje doordraaft.
‘Zal ik heden avond nog verder lezen, moeder?’ zoo hooren wij in het stille vertrek waar moeder en dochter bijeenzitten en aan elkaars hart uitweenen.

{==335==} {>>pagina-aanduiding<<}

‘Neen, kindlief, laten wij wat gaan eten en trachten in te slapen met het vertrouwen op Hem, dien wij beiden van onze jongste jaren hebben leeren eerbiedigen en liefhebben.’
‘Zeg vroolijke scharrelaar,’ klinkt het van de galerij in Leidens gehoorzaal, ‘heb je goeie plans voor van avond?’
‘Ik zal tot de garde behooren, meneeren! La garde meurt, mais ne se rend pas’................................
Zou de heer Brooshooft soms gewild hebben dat het antwoord van beneden geluid had: ‘Ik ga naar mijn kamer en naar bed om morgen tijdig op het collegie te kunnen wezen’?
Zeker niet. Doch wat is zijn tafreeltje nu anders dan een samenkoppeling van twee geheel op zichzelf staande voorstellingen, die elk haar waarde en verdienste hebben, maar niet in éen lijstje moesten staan? Hij had zijn verdienstelijk huiselijk stukje moeten bewaren tot Willem feitelijk den verkeerden weg was opgegaan om het dan met den student-doorbrenger tot een geheel te verwerken. Nog beter zou 't in een ander boek passen.

Een volgend tafereeltje! De pootige praeses van de medische faculteit pakt een der nieuwelingen bij zijn kraag en houdt hem stevig vast. De nieuweling is een schoothondje van de Haagsche aristocratie. De kunstbewerking moet dienen om hem het air van zelfvoldaanheid, waarmee hij 't lokaal binnengestapt is, te ontnemen. De auteur presenteert ons op hetzelfde oogenblik aan de mama van het ventje. Zij zit op de causeuse met een van hare vriendinnen en praat natuurlijk fransch. ‘Le cher Louis est parti pour Leyde. Mais il n'oubliera pas ses amis à la Haye et

{==336==} {>>pagina-aanduiding<<}
leur donnera plus de temps qu'aux cercles Leydensois.’
Deze schets is alweer niet onverdienstelijk, vooral omdat de heer Brooshooft ditmaal den tact heeft gehad 't bij een enkele bladzij te laten, waardoor de beeldjes nu gevoegelijk op éen glas kunnen. Als ze allen zoo waren zou ik er vrede mee hebben. Maar bij hetgeen onmiddellijk volgt is 't alweer in de war.
‘Hoewel wij niet mogen vooronderstellen, dat zich onder de aankomende spes patriae zakkenrollers bevinden, schijnt het ons toch een weinig onvoorzichtig van dien jongeheer met dat kleine lorgnet op zijn neus, dat hij op een avond als deze zulk een groote, blinkende speld in zijn das heeft gestoken - indien het namelijk geen valsche waar is. Dit laatste zou nog zoo onmogelijk niet zijn, met het oog op het karakter van 's jonkmans procurator, dien wij in dezen zelfden oogenblik te Amsterdam in een gewichtig gesprek met ZEDs echtgenoote kunnen aantreffen.’
Gelijk men bemerkt, komt de bedoelde fout bij dit tafereeltje al zeer sterk uit. Ik geef mijn pink als die doekspeld niet in de das van den jong-student gestoken is enkel en alleen om zoo dadelijk den heer papa op het tooneel te kunnen brengen. Wie toch droeg of draagt aan de academie een dergelijk ornament, die 't niet juist op den avond der inauguratie zal thuis laten! Doch ‘de oude heer draagt ook een blinkende speld op zijn das, en tusschen zijn wangen een neus, die in der tijd een afzonderlijk “kleintje” schijnt ter wereld te hebben gebracht, om zich op het gezichtje van den pas geboren Hendrik te plaatsen.’ Dus zit de oude Hein feitelijk al in den jongen.
Er is een kennelijk verschil tusschen den ouden Hein en Baas Gransendonck. Hein is met niets begonnen, maar

{==337==} {>>pagina-aanduiding<<}
door den handel een schatrijk man geworden. Hij is nu geldgierig en blufferig tevens. Hij houdt dag en nacht de hand op den zak, maar wil toch dat de wereld van zijn rijkdom spreke. Zijn zoon plukt de wrange vruchten van die tegenstrijdigheid in het karakter zijns vaders. Hij moet studeeren - maar zoo zuinig of liever zoo kaal mogelijk. ‘Tot nu toe heeft Heintje zich, behalve met twee dikke gouden ringen, een aangehaald gouden horloge en de genoemde doekspeld, moeten vergenoegen met een streng afgemeten weekgeld.’
Deze type is, op zichzelf beschouwd, al niet zeer verdienstelijk. De eerste kladschilder de beste schildert zoo'n opgeprikten meneer, dat de geheele familie zich verbaast over de gelijkenis. Maar die gelijkenis zit in de doekspeld en de dikke gouden ringen, niet in de gelaatstrekken. De ergste ploert zal er zijn geestverwant niet in herkennen zoodra hij zelf toevallig maar éen ring draagt of het gouden horloge van zijn zoon niet van de kommiezen, maar deugdelijk bij een horlogemaker en tegen de volle waarde gekocht heeft. Of meent iemand dat er meer karakter spreekt uit het gesprek tusschen den ouden Hein en zijn vrouw, nu ze in de huiskamer bij mekaar zitten en de belangrijke vraag behandelen hoeveel week- of maandgeld hun zoon de student wel zal moeten hebben? Ik voor mij zie 't er niet in.
Moeder. ‘Maar wat wil je dan? wil je den jongen onder de studenten gestuurd hebben om hem als een armen schooier rond te laten loopen?’
Vader. ‘Maar ik zeg je immers, dat ik zijn kleeren en zijn kamer en zijn eten wil betalen en hem nog een rijksdaalder in de week voor zijn pleizier geven?’

{==338==} {>>pagina-aanduiding<<}

‘Daar kan Hendrik geen pleizier voor hebben.’
‘Geen pleizier voor hebben. En ik dan, maak ik een rijksdaalder in de week weg voor mijn pleizier?’
‘Jij bent geen student, en jij rookt niet, en jij rijdt niet op een paard (goddank, want de menschen zouden je maar uitlachen) en jij trakteert geen vrienden en....’
‘Geen vrienden trakteeren! Wel, zal me de duivel halen! Geef ik dan geen diners aan de rijkste lui uit de stad, waarvoor ik iederen keer drie knechts en een pièce milieu moet huren? En houd ik zomers niet drie maanden lang paarden om jou en je vriendinnen met zwaar vergulde liverei heen en weer naar buiten te laten rijden?’
‘Dat kost je ook heel wat meer dan een rijksdaalder in de week’.......................................
Deze vader en moeder zijn du dernier ridicule. Ze bestaan niet en hebben nooit bestaan, of zoo ze ooit bestonden, toch hebben ze zich zeker nooit zoo belachelijk uitgelaten. Die moeder, die de snuggere berekening gemaakt heeft dat haar zoon van een rijksdaalder in de week geen pleizier kan hebben, is even onmogelijk als de vader die zijn eigen diners als maatstaf gebruikt voor de kleine versnaperingen van zijn zoon. Men schept zulke wezens en zulke dialogen alleen in de ongezonde periode waarin men 't schrijven opvat als de kunst van een zeker aantal bladzijden te vullen, en nog in den waan verkeert dat de karaktertrekken op de oppervlakte liggen. Straks wordt het onderhoud tusschen den vader van Hein en zijne pleitbezorgster een ordinair vischmarkt-standje, waarover een fatsoenlijk man de schouders ophaalt, terwijl de lezer blij is als de auteur uitroept: ‘Dringen wij ons niet verder in

{==339==} {>>pagina-aanduiding<<}
de huiselijke twisten van vader Hein en zijn wederhelft!’
Wij hadden ons in 't geheel niet moeten dringen in die huiselijke onaangenaamheden. Een kunstenaar van eenig talent leert ons den geest en de levensrichting der familie, waaruit de student voortkwam, uit de manieren van den student zelf kennen. Met een weinig inspanning is dat voor iemand als de heer Brooshooft ook wel te leeren.
Stel u voor dat hij ons op den inauguratie-avond, in plaats van een knaap met een groote gouden doekspeld, een mannetje met een ietwat bedeesd maar tevens sluw voorkomen geteekend had, die achter zijne kameraden poogt te ontsnappen aan de dringende aanmaningen der viri-praepositi om toch vooral lid te worden van alle studenten-vereenigingen die geld kosten en waarvan de lijsten ter inteekening gereed liggen voor de nieuwelingen. Een gesprek met een der wervers voor de societeit of voor den almanak had het motief van zijne aarzeling in het licht kunnen stellen. Schoorvoetend had hij tot de bekentenis kunnen komen dat zijn vader, die er een buiten en een span maandpaarden op nahoudt, hem beknibbelt in zijn inkomsten. Een paar spijtige tranen, in zijn oog, hadden aan die bekentenis het spijtige karakter kunnen geven dat haar, zooals ieder begrijpt, toekwam. In mededeelingen van die soort aan derden schuilt immer het gif van verbittering tegen hen die den rampzalige het leven gaven; misschien reeds de kiem van het plan om straks, als men wat beter thuis is op het terrein, zijn medestudenten te overtreffen in het beeren maken. ‘Is jou vader gek dat hij jou gebrek laat lijden?’ kon de schrijver een ouderen student hebben doen uitroepen. ‘En dat ‘terwijl hij zelf smult en in een koets rijdt?’ Als de nieuweling hem dan geen klap in 't

{==340==} {>>pagina-aanduiding<<}
gezicht gaf, zouden wij er alles van begrepen hebben. Wie zoo'n gelegenheid, om zijn eigen ontwakenden wrevel figuurlijk te tuchtigen, voorbij laat gaan, wordt onfeilbaar een ellendeling die zijn vader meer dan een paar honderd gulden in de maand zal kosten.

‘Ik wil u nog wijzen, lezer, op dat heertje met dat hoogst fatsoenlijke donkere pakje, dat het collegium met een zeer beleefde buiging vaarwel zegt, om in de stoelen zijn plaats te nemen. Hij knoopt met zijn buurman een gesprek aan, waarin hij dezen klaarblijkelijk opmerkzaam maakt op eenige bijzonderheden van het lokaal, de rangschikking van het collegium enz. Hij ziet in het rond alsof hij het geheele tooneel voor een enkelen keer niet onaardig vindt, maar de ruwheid, waarmee sommigen daarbij te werk gaan, en het oorverdoovend lawaai der galerij ten sterkste afkeurt. Aan zijne beschouwingen wordt een einde gemaakt door een perenschil, die op zijn neus terecht komt.’
Mr. P. Brooshooft kan het wel, als hij maar wil. Deze kleine teekening is zoo goed als men verlangen kan. De teekenaar behoeft ons niet eens te zeggen dat deze jeugdige pedant de zoon van een der professoren is. Wij zien de verwaandheid der ouders door de kwasterigheid van den zoon heen blinken. Ook is 't voor iemand, die een jaar of wat aan een onzer hoogescholen doorbracht, geen geheim dat de papa van dit jongemensch heden avond laat zal opblijven om zoonlief persoonlijk binnen te laten en eigenhandig tot mama te geleiden om met deze zijne altijd nuchtere wederhelft te onderzoeken hoe, en onder welke invloeden, hun spruit den eersten dag van zijn academische loopbaan

{==341==} {>>pagina-aanduiding<<}
besloten heeft. Dat is een wetenschappelijk vraagstuk waarbij professors eigen jeugd weer uit het graf verrijst en de quaestie der erfelijkheid weer aan de orde komt.
Doch - 't is niet om te vitten, maar om trouw te blijven aan de rol van recensent die ik op mij nam - hoe jongensachtig, klinken tegenover de hier zoo noodzakelijke soberheid van teekening, de volgende volzinnen die een beschrijving verbeelden van de huiskamer of het studeervertrek waar de ouders hun ventje zitten op te wachten:
‘Alles ademt hier geleerde deftigheid, wederzijdsche bewondering, rustige zelfvoldaanheid. Indien mevrouw ter sluik een blik werpt op den in zijn lectuur verdiepten “een onzer verdienstelijkste geleerden” (zooals hij genoemd wordt door journalisten, die nooit iets van hem gelezen hebben en, zóó zij iets van hem gelezen hadden, niet in staat zouden zijn, het te begrijpen), dan spreekt uit dien blik de gedachte: “ziedaar de eerwaardige kruin van mijn man, den beroemden professor.” Wanneer “een onzer verdienstelijkste geleerden” zelf het gerimpeld voorhoofd opheft en zijn vrouw in het nadenkende oog krijgt, dan verdwijnen die kenmerken der overpeinzing om plaats te maken voor de duidelijk leesbare bewustheid: “ziedaar de goed geconserveerde wederhelft van een beroemd professor.” En indien men de manufacturiers en de modemaaksters raadpleegde, die de eer hebben het stoffelijk omhulsel der dochters van “een onzer verdienstelijkste geleerden” tegen de profane blikken der buitenwereld te beschermen, zij zouden u verzekeren dat de keuze dezer jonge dames steeds geïnfluenceerd wordt door de overweging: Wij moeten ons kleeden als de hoogst fatsoenlijke dochters van een beroemd professor.’
Bedenk nu dat wij in de huiskamer van den professor

{==342==} {>>pagina-aanduiding<<}
zijn; dat hij en zijn vrouw tegenover elkaar zitten om hun zoon op te wachten als hij van de inauguratie thuis komt; dat de dochters al lang in bed liggen en dat de eenige zorg die de harten van vader en moeder vervult niets meer of minder en niets anders is dan uitsluitend de vraag hoe zoonlief 't maakt en hoe laat wel de huisbel zal klinken -; dan vraag ik in gemoede of de teekening niet ten eenenmale is mislukt.
Of zou er voor die bekommernis en zorg geen plaats te vinden zijn geweest in een paar forsche trekken waarmee ons Zijn-Hooggeleerde in levenden lijve voor oogen gesteld werd? zeer zeker. De schrijver heeft den goeden toon eenmaal beet, namelijk als hij professor zichzelven laat bedwingen om niet naarbuiten te loopen en zijn Witbold te zoeken onder den troep studenten die joelend en zwaaiend zijn woning voorbijtrekt, maar 't is ook maar eventjes. Geen gedachte aan een poging om de moederlijke vrees te bezweren door 't verhaal van de wijze waarop hijzelf indertijd zijn persoonlijke waardigheid en zijn goeden naam onder het corps wist te redden toen hij een grooten bokaal in éen teug leeg gooide.... onder de tafel; of voor een oogenblik den schijn aannam van ook dronken te zijn om des te beter te kunnen ontsnappen toen hij begreep dat het tijd werd om naar huis te gaan.
En toch zal de heer Brooshooft zich op deze of soortgelijke trekken moeten oefenen, wil hij pleizier van zijn werk hebben.

Wij zijn aan het eind van de tafereelen uit den huiselijken kring der novitii. Wij keeren terug naar de ge-
{==343==} {>>pagina-aanduiding<<}
hoorzaal die de heer Brooshooft niet had moeten verlaten. ‘Gedurende een halfuur, en onder zeer gebrekkige stilte, houdt de praeses collegii voor zijne ongeduldige hoorders een redevoering. Deze, als volkomen bij het onderwerp passende, verdient ten zeerste onze aandacht. Ik voeg er gaarne bij dat zij zeer verdienstelijk is. Ze is kort en overeenkomstig met den feitelijken toestand. Zoo waren, zijn en zullen eeuwig alle toespraken bij de inauguratie wezen. Onze grootouders hebben ze eerbiedig aangehoord en onze kleinkinderen zullen er hun hart aan ophalen.
‘Ik ben nog jong en onbedreven, mijne aanstaande broeders in Minerva, en daarom klinkt het vreemd dat ik u raad ga geven; maar gij zijt nóg jonger en nóg onbedrevener, en dat is de reden waarom ik u desalniettemin raad ga geven.’
‘Gij gaat nu het studentenleven intreden, en dat leven biedt u de gelegenheid aan, zoowel tot ijverige studie als tot de geoorloofde genietingen der jeugd.’
‘Welke van beiden zult gij kiezen?’
‘Indien gij u geheel aan de studie overgeeft, dan blijft u geen tijd over voor de geoorloofde genietingen der jeugd.
‘Doch indien gij de geoorloofde genietingen der jeugd den boventoon laat voeren, dan raakt gij ten achteren met uwe studie.’
‘Verdeelt dan, waarde aanstaande broeders in Minerva, uw studentenleven op een verstandige manier tusschen ijverige studie en de geoorloofde genietingen der jeugd.
‘Quod igitur bonum, felix faustumque sit! etc....’
Voortreffelijk! Dát presidentje van de rechtbank in den dop, deze domine zonder toga, deze voorzitter, van 't een of ander geleerd genootschap, zonder bakkebaarden en grog-
{==344==} {>>pagina-aanduiding<<}
stem, deze jonge levenslustige praeses van het collegium, met zijn ‘geoorloofde genietingen der jeugd’ en zijne vermaning om toch vooral niet ‘ten achteren te raken met de studie’, is delicieus! De heer Brooshooft heeft goed gephotografeerd. Hij heeft eer van dit werk.
Hij is nu ook voorgoed op den rechten weg. Van nu af gaat 't zoo best als men wenschen kan. Wij hebben niets meer te doen dan het slot van de eerste aflevering eenvoudig af te schrijven.
Kijk, daar stormt de niet te bedwingen schaar de zaal uit en de straat op om het feest van den dag met een optocht, een dollemansmarsch, een razende ovatie aan Minerva en Bacchus, te besluiten. Plotseling worden alle stoelen omgesmeten, de deuren uit hun hengsels gedrongen, hoeden uit louter broederschap, handen uit zuivere hartelijkheid blauw geknepen.... en de geheele Leidsche studentenwereld staat als een compacte massa op de Breestraat, hun, ja hun aller Breestraat....
‘Doch ook de Leidenaars meenen nog eenige aanspraak op dien roem hunner stad te mogen maken. Een joelende menigte, phantastisch door walmende fakkels verlicht, staat daar reeds sedert geruimen tijd op de doorbraak van den groen-dijk te wachten. Huzaren doen hunne paarden stijgeren om de jeugdige dienstmaagden schrik aan te jagen, wier vrees voor de viervoeters evenwel niet sterk genoeg is om hunne herhaalde en teedere toenadering tot de tweevoeters te verhinderen.’
‘Eindelijk is de stoet behoorlijk geformeerd. Het collegium en de praesides en vice-praesides der faculteiten met hunne vaandels staan achter de muziek geschaard. Achter hen volgen de oude en nieuwe muzenzonen, arm in arm,

{==345==} {>>pagina-aanduiding<<}
aan weerszijden omgeven door dansende paarden, en bedropen door vlammende pikdruppels. Een krioelende massa peueraars sluit den trein en de stoet zet zich in beweging’.
Hoera! Daar is de echte, de waarachtige, de classieke Turksche trom. Niet de trom van de kermistent, maar de trom van de stedelijke schutterij, in dienst van de zonen van Minerva; de trom, die nog na jaren dreunt in het oor en het hart van ieder die ooit haar stem heeft gehoord.
‘Boem! Boem! Boem!... Een nieuwe bende is aangerukt om de nachtrust der Leidenaars te storen en hunne beurzen te stijven. Vroolijke marschen klinken langs Breestraat en Rapenburg, als om de jeugdige broeders bij het begin van hun academischen wandeltocht met moed te bezielen. Bengaalsch vuur, door belangstellende vrienden en begunstigde leveranciers ten beste gegeven, verspreidt een schitterenden gloed over den pas voor hen gesloten levensweg. En eindelijk betreden zij, met opgewonden zin en kloppend hart het lustoord van Minerva, voor welks ingang de muzikanten al blazende een eerewacht formeeren, en het geliefd studentenlied hun een duizendvoudig welkom tegemoet roept.’
Weest gegroet! gij vroolijke spes patriae, gij levenslustige jongens in uw heiligdom! Als gij van nacht wat soezerig naar bed gaat, of misschien naar bed gebracht wordt, zullen wij, u 't niet ten kwade duiden zoo ge morgen, of overmorgen, of desnoods in de volgende week maar eens nadenkt over 't geen de praeses van het collegium zoo ernstig en ter snede gezegd heeft van de geoorloofde genietingen der jeugd en het ten achteren geraken met de studiën.
‘Io Vivat! Welk oud-student voelt niet bij het hooren

{==346==} {>>pagina-aanduiding<<}
van uw naam een bonte mengeling van herinneringen in zijn gemoed oprijzen! Van de eerste tot de laatste schrede, die hij op de academische loopbaan heeft gezet, zijt gij getuige geweest van zijn lief en leed. In zijn groentijd heeft hij u geradbraakt op menige kamer, met wier bewoner hij later hechte banden van vriendschap mocht aanknoopen. Tot de opgewonden vreugde, die hem bij zijn opname in de studentenwereld bezielde, hebt gij krachtig bijgedragen. Hij werd door u gelukgewenscht na volbrachte examens. Hij zag op uwe klanken de lieve schoonen de schouwburgs-loges binnentreden en de poezele halsjes uit de omhelzing der ijverzuchtige sortie bevrijden. Uit de kelen van opgewonden nachtvogels tot hem overvliegende, plaagdet gij hem, wanneer hij in studie verdiept of wellicht in droefheid verzonken zat. Hij stemde met u in, te midden van opgevulde feestlokalen, verwelkomde met u zijn oude vrienden op maskerade-feesten, en deed met u zijne vertrekkende vrienden uitgeleide van de academie!’
Dank je, meneer Brooshooft! Moge het practische leven u niet teleurstellen en, bovenal, moge het u nooit uwe liefde voor, uwe herinneringen aan de academie ontrooven! Blijf jong, dat is, blijf eerlijk, vroolijk, jolig, welgemoed, kloek en fier. - - Blijf in uw hart altijd student!
Dezen wensch hebt ge aan ons verdiend door de laatste twee pagina's der eerste aflevering van uw boek. Kom, we zullen u ook het laatste woord geven.
‘Io Vivat! Gij zijt de band, die het begin en het einde van ieder studentenleven tot elkander brengt. O, mochten allen uwe laatste tonen met even onschuldige aandoening hooren wegsterven, als die uwe eerste klanken bij hen hebben opgewekt!’



{==347==} {>>pagina-aanduiding<<}

Iets over twijfel en twijfelaars 1).

Er was mij reeds een- en andermaal gevraagd of ik ‘die Religion des Zweiflers’ gelezen had. Ik had het boek niet gelezen, en dat heb ik ook nóg niet. Maar dezen morgen lag in mijn kamer de eerste aflevering der Hollandsche vertaling ‘op zicht’, en nu weet ik althans wat dáárin staat. Zelfs ligt mij nu 't een en ander op het hart, wat er af moet.
Een paar opmerkingen die met den inhoud der gelezen bladzijden juist niet in ‘onafscheidelijk verband’ staan (‘tot het onderwerp niets afdoen,’ zou een mijner kennissen 't uitdrukken) kan ik, ouwer gewoonte, niet binnenhouden. Ze gaan ditmaal, wat meer zegt, voorop.
Het is, dunkt me (dit in de eerste plaats), een slechte gewoonte van sommige menschen dat ze zich nu en dan

{==348==} {>>pagina-aanduiding<<}
hun dagtaak laten voorschrijven, zegge verstoren, door boeken ‘op zicht.’ 'k Heb menschen gekend die ‘belet gaven’ omdat ze 't ‘vandaag zoo druk’ hadden; menschen die des morgens naar hun studeervertrek gingen met de verzekering dat ze ‘wezenlijk niet te spreken’ waren, dat men ze ‘wat ik je bidden mag’ niet moest komen ophouden, dat ze ‘letterlijk’ nog geen rustig oogenblik hadden gehad.... Goed! De huisgenooten lieten hen met rust. Er werd den ganschen voormiddag niet aan de kamerdeur getikt; een kluizenaar kon 't niet stiller hebben. En als hun aan tafel, in 't gezellig etensuur, door een vriendelijke stem gevraagd werd of het werk had willen vlotten? of ze een goed eind waren ‘opgeschoten?’ - de ongelukkigen, dan dorsten ze niet zeggen dat hun dag vermoord was, althans hun plan verstoord, door de boeken ‘op zicht.’
Welk een toestand!
De besten kunnen er een enkele maal in komen, dat stem ik toe. Reden te meer, evenwel, om een woord van broederlijk vermaan te richten tot zoovelen als niet van ‘de besten’ zijn. Onder dezen (de meerderheid natuurlijk) worden er gevonden die zich hun studie (zoo heet het; hun studie) laten voorschrijven door den boekverkooper, of zelfs door het meisje dat de kamer ‘heeft gedaan.’ Ze gaan des morgens voor hun lees- of schrijftafel zitten en... nemen het eerste het beste dat voor de hand ligt; anders gezegd, het boek dat door de gedienstige, bij 't stoffen, naar die plaats was verschoven. Ik bid u, welk een wereld is dit! En onder de lieden die in zulk een wereld zich thuis gevoelen, door zulk een wetteloosheid zich de wet laten stellen, onder hen zijn, hoor ik, gepromoveerde menschen die bij gelegenheid over methode en methodologie

{==349==} {>>pagina-aanduiding<<}
hun woord hebben meegepraat en er vermoedelijk nog niet over uitgepraat zijn.

Mijn tweede opmerking is van minder somberen aard. Ze betreft, wel is waar, ook de boeken op zicht, maar geen gebrek aan methode op dit terrein; misschien wel het tegendeel. Wat is 't geval? De heer Jan D. Brouwer zendt zijn eerste aflevering de wereld in en verzoekt ons haar open te snijden. ‘Deze aflevering mag opengesneden worden,’ zegt het titelblad in ernstige, goedronde, goedzwarte letters. Men kan in dit zeggen een verlof meenen te hooren, doch 't is wel waarschijnlijk als een uitnoodiging bedoeld. ‘Deze aflevering mag opengesneden worden,’ wie kan zoo iets lezen en het vouwbeen in rust laten? De uitgever rekent er op dat gij 't niet kunt.
Wáárop rekent hij verder?
Op de deugdelijkheid van zijn aflevering, zegt ge? Bravo! Het zal hem tot eer strekken.
Is er nog meer waarop hij rekent?
Mogelijk wel. Op vermeerdering van zijn debiet bij voorbeeld. Daarin zou ten minste niets vreemds liggen. Het ware de dwaasheid zelf tegen zulk een berekening iets te willen inbrengen....
Nu, dat wil ik ook niet. De rekening van den uitgever is in orde; zorg gij maar dat ge de uwe mettertijd betalen kunt; liefst vóór het einde van 't volgend jaar. Op dit oogenblik wil ik er maar niet meer van zeggen, schoon iedereen begrijpt dat het onderwerp bij lange na niet uitgeput is.

{==350==} {>>pagina-aanduiding<<}

‘De godsdienst des twijfelaars’ zal het boek dus heeten, waarvan de eerste aflevering door mij opengesneden en gelezen is. Die titel geeft al dadelijk te denken.
Er is een tijd geweest waarin, voor 't bewustzijn van schier heel de christenwereld, alle twijfel op 't punt van godsdienst uit den booze was. Het was de tijd dien vele vrienden der romantiek en alle ultramontanen van heden vol heimwee terugwenschen; de tijd der middeleeuwen, der volle glorie van Rome's pausen, die onherroepelijk is voorbijgegaan, die moest voorbijgaan wijl de menschheid meer is dan - - alles wat haar verhinderen wil zichzelf te zijn. Om diezelfde reden was, eeuwen te voren, de macht van Judea's tempel gebroken, de roem der synagoge verbleekt. Om geen andere reden zijn vroeger en later, in zooveel landen der wereld, de altaren van heerschzuchtige of vasthoudende priesters omvergestort. Wat er in dit opzicht geweest is, dat zal er zijn. Hier niets nieuws onder de zon. De oude geschiedenis zal zich herhalen totdat ‘de nieuwe aarde’ gekomen is waarin ze allen zullen weten (en die wetenschap de wereld gezond zal maken) dat niet alle gezag waarheid, wèl alle waarheid gezag is. Zóóver zijn we thans nog niet.
Intusschen, laat mij er dit maar dadelijk bijvoegen, betaamt ons eenige dankbaarheid voor hetgeen reeds verworven is. Waarlijk, ze zal ons geen kwaad doen. Is er op de vergenoegden wel wat aan te merken, voor wie ‘tout est pour le mieux dans le meilleur des mondes,’ veel minder nog zult ge u, hoop ik, met de pruttelaars vereenigen die ‘deze wereld’ ellendiger vinden dan ‘geen wereld.’ Slechter gidsen ken ik er geen. En gij? Zoo het optimisme der zwakhoofden en kleinzieligen u een

{==351==} {>>pagina-aanduiding<<}
verdriet is. bijwijlen schier onuitstaanbaar, wat ondervindt ge, welk gevoel bekruipt u tegenover zoovelen die niets dan satiren ten beste geven waar 't den strijd der menschheid geldt?
Hoe zult gij ze noemen die, onder 't gedruisch van hun sarcasmen, onder 't weerklinken van hun wanluidende lach, ons willen slepen en voortduwen naar het graf aller hoop? Of hebt gij geen naam voor hen? Welnu, laat ze varen! Verdoem ze niet die aan geschiedenis, aan ontwikkeling van ons geslacht niet gelooven. Maar laat u ook niet verdoemen door hen. Geloof gij in het leven, en leef uit dat geloof!
Erken dus dat wij sinds de middeleeuwen zijn vooruitgegaan: vooruitgegaan ook in waardeering van - - het recht en den adel des twijfels in zake van godsdienst. Niet langer staan godsdienst en twijfel voor 't bewustzijn der meerderheid vijandig, volstrekt vijandig, tegenover elkaar. De man Luther, met zijn ‘niets tegen het geweten!’, is een der profeten van den nieuwen tijd geworden; een der geesten die, eenmaal aan 't woord, niet meer tot zwijgen zijn te brengen ‘totdat het alles zal zijn geschied’ wat hun beginsel profetisch had aangewezen. Laat het waar zijn dat menig gejubel over ‘gezegende kerkhervorming’ nog heden even krachteloos is als menige opvatting van 't hervormingswerk kinderachtig en geesteloos. Laat het toegestemd worden dat een tal van zich noemende Luther's-vrienden nog heden, als in Lessings tijd (en gelijk Lessing het noemde) geschikt zouden zijn om den grooten man zijn pantoffels na te dragen (gesteld dat men aldus van Luther en van pantoffels in éen adem zou mogen spreken, als men Lessing heet; wat mij altijd twijfelachtig

{==352==} {>>pagina-aanduiding<<}
blijft voorkomen). Laat het vaststaan dat de hervormer bij Luther in den dogmaticus, de geloofsheld voor een goed deel in den geloofsrechter is ondergegaan; dat de held van Worms zichzelven overleefd heeft en de avondwolk in zijn leven als tot een nevel is geworden, die sinds drie eeuwen Germanje's hemel verduistert. Laat dit alles zoo zijn (en veel van dit alles is inderdaad zoo en niet anders), de waarheid blijft niettemin dat het groote beginsel der vrijheid veel grooter is dan al wat er zich tegen verzet. 't Heeft eenmaal den tooverban van 't onredelijk gezag verbroken en altijd grooter wordt de menigte die 't erkent. Had het sedert de classieke eerste eeuw onzer jaartelling geen machtiger tolk gevonden dan in Luther, geen algemeener bijval dan onder zijn tijdgenooten; was het daarna, een langen tijd, weer miskend en onderdrukt geworden door wie er voor heetten te strijden; met de achttiende eeuw, men weet het, brak de betere dag weer aan. De zonen der reformatie begonnen zich in goeden ernst den adel hunner vaderen te herinneren - en daarbij hun eigen roeping om het werk dier dapperen voort te zetten. Gelijk dezen het voormaals niet ongodsdienstig hadden geacht den paus de gehoorzaamheid op te zeggen, waar hun geweten anders sprak dan hij, zoo scheen 't den nazaat niet ongodsdienstig de papieren pausen van een verbasterd protestantisme in het aangezicht te weerstaan. Natuurlijk was ook ditmaal de een wat kloeker dan de ander. Ieder tijdperk heeft zijn Reimarussen gehad die, als ware het, twee levens leefden, twee talen spraken: een voor de wereld, een voor zichzelf. Maar de openbare meening heeft zich gaandeweg luider en sterker ten gunste der vrijheid

{==353==} {>>pagina-aanduiding<<}
van denken, dus ook van gelooven, verklaard. Wees uzelf! is heden een woord van den dag.

Derhalve, hoe is de gang der zaak (waarover we spreken) geweest? Eerst, eeuwenlang in ons christelijk werelddeel, godsdienst (in den zin van geloof aan de kerk) en twijfel tot elkander staande als dag en nacht, als het hoogste goed tot het vreeselijkst kwaad. Ja, zoo vreeselijk heette het kwaad, dat de twijfelaar, naar kerkelijke decreten zoowel als naar volksmeening, rampzaliger er aan toe was dan dief, of moordenaar, of landverrader. De eerste bezondigde zich immers rechtstreeks tegen God.... werd er gezegd. Dit was de tijd der eerste dingen.
Op deze periode volgde tijdperk numero twee. Volstrekte gehoorzaamheid aan de opvolgers van Sint-Peter werd niet langer voor hetzelfde als godsdienst gehouden. Aan de onfeilbaarheid der Roomsche traditiën, aan de smettelooze majesteit van Rome als koningin der aarde, van Maria als koningin des hemels, aan de heiligheid van velen en veel te twijfelen, 't werd geen zonde meer geacht. Volslagen ontkenning, zelfs, zou straks als blijk van echten godsdienstzin gelden. De vraag of men tegelijk godsdienstig kon zijn en buiten de kerk van Rome leven, was langer geen vraag meer. Zoo eindigde voor duizenden dit tweede tijdperk. Voor hunne zonen, evenwel, was daarmee 't vraagstuk van het recht des twijfels tegenover kerkelijke heiligheden nog bij lange na niet opgelost. Dit vraagstuk blijft doorloopend het tweede tijdvak kenmerken.
Blinde gehoorzaamheid aan den bijbel als aan het woord van God, werd spoedig de leus der protestantsche leiders. De onfeilbaarheid van eenig bijbelwoord in twijfel te trek-
{==354==} {>>pagina-aanduiding<<}
ken werd eerlang een gruwel genoemd, door dezelfden die met Rome gebroken hadden. En deze bijbeldienst loste zich (of hoe zal ik het noemen?) bij de protestanten weldra in formulierdienst op. Doch ook zulk een toestand kon niet voortduren. Achtereenvolgens werd er gevraagd (in den aanvang stillekens, allengs luider) of men niet godsdienstig kon zijn zonder op alle punten met de formulieren in te stemmen. Straks rees dezelfde vraag ten opzichte van den bijbel, of eigenlijk eerst van het Oude Testament, daarna van het Nieuwe. Men begon te twijfelen aan éen punt, aan meer punten, aan vele punten.... Ziedaar het hellend vlak, de weg naar den afgrond, zeiden (en zeggen) die van Rome, van Genève, van Dordt. Maar wat het ook zijn mocht, het was er, en vroeg steeds minder óf 't er mocht zijn. Men kan zijn geloof en toch ook zoo.... zijn twijfelingen hebben, zeiden de luiden in altijd grooter getal. En ze gingen voort met synoden en conciliën, profeten, apostelen, evangelisten naar hun geloofsbrieven te vragen. 't Heeft tranen, 't heeft bloed gekost; doch er is antwoord gevonden op menig punt; bevredigend antwoord dat we niet gaarne zouden missen. Onder dit alles is de wereld ten goede vooruitgegaan.
Intusschen, wij zijn nog niet aan het einde.
De ware godsdienst duldt geen twijfel, zoo luidde het dus eerst. Men kan godsdienstig zijn en toch zijn twijfel hebben, werd het daarna. Men kan een twijfelaar zijn en toch zijn godsdienst hebben, heette het nog later. Dit was weer iets anders, iets nieuws; er zou een derde tijdperk mee aanbreken. Het oogluikend toelaten maakt voor zeker heiligverklaren plaats. De twijfel zelf wordt een soort van godsdienst. Zelfs de twijfel aan 't bestaan van God (van

{==355==} {>>pagina-aanduiding<<}
‘een God’ heet het dan bij voorkeur) kan er in sommige kringen als godsdienst door. Of ook in deze beschouwingen veel vooruitgang ten goede valt op te merken, is vooralsnog de vraag. Dat er gang in de zaak was, snelle vaart zelfs in 't twijfelproces, blijft ondertusschen boven alle bedenking vaststaan.
Daar zijn er onder onze tijdgenooten, buiten den kring der eigenlijk bejaarden, die zich de dagen herinneren toen ze, met ouders of grootouders, elken Zondag ter kerke gingen (in den regel tweemaal) en, zoo al niet den catechismus dan toch, de lijst der zonen van Jacob, der Richters, der Koningen van Israël en Juda (en ‘'t dient gezegd’ ook de 10 geboden) van buiten leerden, ter betooning van hun kiemend geloof. Ze herinneren zich ook den blik van strenge berisping, van ontzetting schier, waarmee hun eerste twijfel aan het heilige en zaligmakende van een en ander begroet werd. Het staat hun levendig voor den geest hoe de bezwaren, waarmee ze iets later voor den dag kwamen, beantwoord werden. De bezwaren, bijvoorbeeld, ten opzichte van Eva's geboorte uit Adams rib, ten aanzien van Kaïns huwelijk, van Babels torenbouw, van Noachs ark, van Bileams ezelin en van Eliza's vroomheid (toen hij een veertigtal kinderen door een beerin had laten verscheuren). Men behoorde te gelooven, dus werd geantwoord, wat in den bijbel stond. Men kon niet alles begrijpen en mocht er ook niet naar talen; anders ware 't gelooven geen kunst en zouden alle menschen wel geloovigen zijn!
Twijfel aan iets wat in den bijbel stond, was het droevigste kwaad waartoe een mensch zoo al kon vervallen; 't werd in het vreeseliik uiteinde van vele twijfelaars aan-
{==356==} {>>pagina-aanduiding<<}
getoond. Ze waren allen in wanhoop gestorven, die twijfelaars! Op hen allen wachtte dan ook de duivel die, eenmaal zelf een engel, ook al door hoogmoed gevallen was en sedert maar op de zielen van het menschdom loerde en daarom al dien twijfel aan ‘Gods woord’ in de zielen bracht.
De ernst waarmee dit een en ander werd voorgedragen heugt menigeen nog evengoed als de indruk dien 't op hem maakte. 't Is of hij 't eerst gisteren had beleefd! En toch, hoevèr is hij sedert gekomen op den weg die als de weg ten verderve hem werd voorgesteld! Hoever zelfs in een twijfel en een ontkenning waarvan zijn eerste leidslieden geen flauw voorgevoel hebben gehad! Wij leven snel tegenwoordig.
't Is waar, heden nog zijn er in menigte die, wat hun godsdienstige ontwikkeling betreft, steeds in het eerste door mij beschreven, tijdperk verkeeren. En omgekeerd waren er in de middeleeuwen reeds te over, die in hun binnenste voor den stoutsten twijfelaar, zelfs scepticus, van heden niet zouden hebben ondergedaan. Mijn verdeeling in tijdvakken moet voor niet meer gehouden worden dan ze is. Ze is slechts, een verdeeling bij benadering. Ze geeft slechts, als in vogelperspectief, een blik op den gang van ontwikkeling dien de meerderheid in ons christelijk werelddeel op zeker bepaald terrein heeft genomen. Ze laat daarbij gaarne voor individuën, zelfs voor gansche familiën en volken, zooveel uitzondering toe, als men noodig mocht keuren. Bij een algemeene beschouwing kan ze evenwel van dienst zijn. Veroordeeling, toelating, heiligverklaring van den twijfel -, ziedaar de gang. Al sneller en sneller, de vaart van den twijfel -,

{==357==} {>>pagina-aanduiding<<}
ziedaar een verschijnsel dat er schier overal mee gepaard gaat. ‘'t Is me een leventje tegenwoordig,’ zeggen nog altijd de lui die van louter afbraak leven. ‘Leer ons onze dagen alzoo tellen dat we een wijs hart bekomen,’ blijft een bede, een verzuchting, die ook heden de aandacht der edelsten trekt.

‘Des twijfelaars klacht’ lees ik boven hoofdstuk één van 't boek welks eerste aflevering voor mij ligt. Dat opschrift doet u iets aandoenlijks, misschien iets wanhopigs, verwachten? Welnu, 't zal meevallen zoo ge tegen de narigheid sterk hebt opgezien. Van geweldige worsteling, als die der Faust-naturen, krijgt ge weinig of niets te aanschouwen. Den vulkanischen geest van een La Mennais proeft ge hier evenmin. Byronische wanhoopskreten verscheuren u het oor niet, veel minder het hart. Allerminst is de twijfel hier tot een alles overheerschende hebbelijkheid geworden. Misschien dat ge, al lezend, nu en dan Montaigne's ‘que sais-je?’ zult meenen te hooren; doch gij weet, Montaigne was in den grond ook al gelooviger dan hij er uitzag; en niet anders is 't met den twijfelaar die thans zijn hart voor u komt uitstorten. Zoo hij in naïeveteit en gemakkelijkheid van stijl voor genoemden Franschman onderdoet (waarmee 'k intusschen van zijn stijl niets kwaads wil zeggen; ik bedoel maar dat er niet meer geschreven wordt zooals Montaigne schreef); in geloovigheid gaat hij hem stellig te boven. Onze twijfelaar komt zelfs, aan het eind zijner ‘klacht’, met een overtuiging te voorschijn die aan de bekende ‘wolke der getuigen’

{==358==} {>>pagina-aanduiding<<}
doet denken, in ieder geval vrij wat eerder in een geestelijk triumflied verwacht kon worden dan in ‘des twijfelaars klacht.’ Verrassingen van dien aard zijn in de menschenwereld, ik weet het, niet zoo heel zeldzaam. Herhaaldelijk is 't u gebeurd - niet waar? - dat ge een zoogenoemd twijfelaar op woorden en daden van geloof betraptet, die voor menigeen, schoon hij den naam van geloovige had, rijkelijk sterk zouden zijn geweest. Enkele malen, 't is waar, kondt ge bij dergelijke ontdekking een zekeren wrevel niet gansch onderdrukken. Wat heeft een mensch, dus vroegt ge, er toch aan, bij zulk een mate van edele overtuiging nog den twijfelaar te spelen? 't Vermoeden van zekere ‘Spielerei’ drong zich aan u op. Kon er ijdelheid in 't spel zijn? dus vroegt ge. De zucht om als denker te pronken? Als een mensch wien 't ‘weemoedig voorrecht’ (gelijk een bekend vaderlandsch schrijver 't genoemd heeft) ten deel viel: ‘een denker’ te zijn? Of kon ook zekere ordeloosheid van gedachten en gewaarwordingen, zekere tuchteloosheid er de hand in hebben? Ook dát was mogelijk. Hoeveel ‘beste menschen’ kwamen u voor den geest, die zich wezenlijk, in geheel hun doen en laten, door kostelijke beginselen en overtuigingen laten besturen, maar geen den minsten koers houden als 't op uiteenzetting van gevoelens aankomt! ‘Beste menschen,’ doch met een ongelukkig zwak om, eenmaal aan 't redeneeren, eigenlijk niet te redeneeren, integendeel alles te gelijk over den vloer te halen en door elkaêr te haspelen, zoodat ze onvermijdelijk een verkeerden schijn op zich laden, den schijn als waren ze door en door sceptisch, als hadden ze in deze wondere wereld van allerlei strijdende meeningen geen enkel houvast meer.

{==359==} {>>pagina-aanduiding<<}

Intusschen, 't zij ge met ijdelheid, 't zij met onbeholpenheid van redeneeren te doen hadt, ge waart ten slotte maar blij dat de ware, eigenlijke mensch in de menschen u was meegevallen; ge hadt kloeke overtuiging gevonden waar ge ze niet hadt gezocht; dit was u een welkome verrassing en ze scheen u voor 't oogenblik genoeg. Ondervindingen van dien aard zijn in den omgang met menschen dan ook waarlijk zoo onaangenaam niet.
Maar wát als u een boek over den twijfelaar in handen wordt gegeven, en gij bemerkt alras dat er bij dien twijfelaar niet veel van twijfelen inkomt? Dat hij, beide, in 't stellen en in 't ontkennen, tamelijk resoluut is? Dat hij geloofsartikelen bestrijdt die voor een eenigszins ontwikkeld mensch even weinig beteekenis meer hebben als de meening, bijvoorbeeld, dat de zon om de aarde draait? Dat hij daarentegen 't onwrikbaarst geloof van de wereld heeft op punten die voor den echten twijfelaar der eeuw aan de orde, ja, de eigenlijk teere of zwakke punten zijn? Wát als hij te dien aanzien verklaart geen toelichting of rechtvaardiging van zijn geloof noodig te achten? Als hij, ten overvloede, zichzelven nu en dan tegenspreekt en in ‘des twijfelaars klacht’ over 't geheel weinig voet bij stuk houdt?
Zoo gaarne als ik voor mij in de gesprekken van 't dagelijksch leven die soort van dingen een weinigje over 't hoofd wil zien, overtuigd dat de gave des redeneerens niet iedereen gegeven is, zoo bedenkelijk acht ik al deze dingen in een boek. Welnu, ik meen er in de eerste aflevering van ‘de godsdienst des twijfelaars’ iets van te bespeuren. Ware 't den schrijver om een bepaald soort van twijfelaars te doen geweest; om personen die inderdaad

{==360==} {>>pagina-aanduiding<<}
veel beweging maken voor weinig zaaks, en gewoon zijn in hun eigen woorden te verdrinken, dan zou mijn opmerking hier niet als bezwaar mogen gelden. Doch om een karakteristiek van zulk een gebrek van karakter is 't den schrijver naar alle waarschijnlijkheid niet te doen. En in dat geval is de eerste aflevering in quaestie niet bijzonder gelukkig, wat ons dan te meer leed mag doen naarmate de naam van den vertaler (den heer Straatman, wiens scherpzinnigheid en dialectische bekwaamheid in den lande overbekend zijn) ons te meer recht geeft tot het vermoeden, dat de rest van het boek beter, 't geheel inderdaad belangrijk en min of meer classiek zal wezen. 't Classieke is thans voorloopig nog zoek.

‘Eindelijk ben ik alleen, kom eens weder tot mij zelven, ben weder mijn eigen meester,’ dus luidt de aanhef van ‘des twijfelaars klacht.’ De twijfelaar wil zijn ‘Ik, dat onder den arbeid en de zorgen van het dagelijksch leven verstrooid en als uiteengerukt is, weder verzamelen.’ Hij wil tot zichzelven ‘inkeeren en bemoediging, sterkte, stichting zoeken.’ De vraag is of hij 't vinden zal, doch aan de gemoedelijkheid van dezen twijfelaar valt, zou men zoo zeggen, na dien aanhef niet meer te twijfelen. Het neemt u voor hem in. ‘Bezat ik nog het eenvoudig geloof mijner kinderjaren,’ dus gaat hij voort, ‘dan zou ik bidden.’ Nog gemoedelijker, niet waar? Of overkomt u hier onwillekeurig een minder aangenaam gevoel? Geef mij de hand! Ik heb dezelfde gewaarwording. In die klachten over het te loor gaan van 't ‘eenvoudig geloof’ der ‘kinderjaren’ is ook voor mijn gevoel altijd iets onbehaaglijks geweest. Had ik een vermoeden dat hier met woorden gespeeld werd?

{==361==} {>>pagina-aanduiding<<}
dat er misbruik gemaakt werd van onze goede moedertaal (die immers den eenvoud een ‘kenmerk van het ware’ noemt)? Of was het iets anders wat mij verdrietig stemde? Eén van tweeën: òf men vindt dat ‘eenvoudig geloof der kinderjaren’ een schoon, een waar geloof; en in dat geval is er bij het te loor gaan meer reden tot zelfverwijt dus tot iets anders, terwijl de klacht van den twijfelaar dan in 't geheel niet te pas komt (wie iets waar en schoon vindt, twijfelt te dien opzichte immers niet?) -; òf men praat (dit is het andere geval) wèl van ‘eenvoudig geloof,’ maar bedoelt eigenlijk onnoozelheid; en 't spreekt vanzelf dat er ook dán van twijfel geen sprake kan zijn, nog minder van eenige stof tot klagen.
De twijfelaar nu, der eerste aflevering, ‘kan niet meer bidden.’ Zelfs acht hij 't ‘eene misdaad het te beproeven.’ Dit is kras gesproken, meent ge wellicht? Onze twijfelaar verschilt van u in meening. Hij vraagt: ‘wat toch wil het zeggen te bidden?’ En hij antwoordt; ‘het is God aan te roepen, met God te spreken. Dat,’ gaat hij voort, ‘dat kunnen zij doen die gelooven in een persoonlijken God, die, buiten en boven wereld en menschheid geplaatst en verheven, in het lot en leven der stervelingen ingrijpt. Ik geloof,’ zegt hij, ‘al sedert lang niet meer aan zulk een God, noch aan de werking des gebeds. Ik moet mij dus de verkwikking des gebeds ontzeggen.’
Het zij zoo! Doch waar is hier ‘de twijfelaar’? Deze mensch komt met een besliste ontkenning voor den dag. Waar is zijn twijfel? Ik weet het niet, doch ik weet dat zijn toon even apodictisch is als zijn redeneering gebrekkig. Men kan immers ‘aan de werking des gebeds’ wel geloo-
{==362==} {>>pagina-aanduiding<<}
ven, al gelooft men niet aan een God die ‘in het lot en leven der stervelingen ingrijpt’?
Waarschijnlijk zal de auteur van het boek dat later ook zeggen. Het komt mij namelijk voor, dat die auteur zelf geen ‘twijfelaar’ is, doch het plan heeft ‘den twijfelaar’ voor ons te teekenen en hem gaandeweg te bekeeren. Is deze mijn opvatting juist, dan, ik herhaal het, is vooreerst de figuur van ‘den twijfelaar’ aanvankelijk niet zeer indrukwekkend; ten tweede, de inkleeding der verdichting wel geschikt den lezer in de war te brengen; ten derde, het rondzenden van een eerste aflevering, onder deze omstandigheden, niet de goede manier om koopers en lezers te lokken.
- ‘Maar ik kan toch aan God denken?’ vervolgt onze man. En zelf antwoordt hij onmiddellijk, zonder aarzelen: ‘ja, dit kan en wil ik ook doen. Maar wat moet ik mij bij het woord God denken?...’ Er is dus een ‘maar’ bij. Een ‘maar’, intusschen, waardoor 's mans logica weer niet gelukkig uitkomt. Er was immers van ‘God’ sprake; niet van ‘het woord God’? Onze twijfelaar had blijkbaar moeten zeggen: ‘ik kan niet aan God denken, want ik weet niet eenmaal wat het woord God beteekent.’ Dat ware logisch geweest. Men zegge niet dat ik aan 't vitten ben! Wie ‘den twijfelaar’ wil voorstellen, drage zorg dat hij geen babbelaar van hem make! Waarlijk, er zijn twijfelaars die zeer goed hun woord kunnen doen, wier taal ons stil maakt en eerbiedt afdwingt, in éen woord ons recht ernstig stemt, tot denken en werken roept!
- ‘Een eersten grond en oorzaak van al wat is en wordt moet ik wel aannemen; want een zijn en worden zonder grond en oorzaak kan ik mij niet denken,’ her-
{==363==} {>>pagina-aanduiding<<}
neemt onze twijfelaar. Stoor hem nu niet met de vraag of hij ‘zich een eersten grond en oorzaak van al wat is en wordt’ dan wèl ‘denken’ kan. Stem liever toe dat hij terecht het onbegrijpelijke kiest, waar hem tusschen dit en het ongerijmde een keus is gelaten. Zeg ook niet dat hij liever van ‘het absolute zijn’ had moeten spreken en dat de vraag naar ‘grond en oorzaak’ dan wegvalt. Ach, ik vrees dat zelfs deze boodschap, al werd ze in naam der meest philosophische van alle philosophieën tot hem gebracht, niet zooveel licht zou ontsteken als gij wellicht meent. Neen, laat onzen vriend nu voortgaan, en erken dat hij op weg is naar den twijfel van vele kinderen onzes tijds.
- ‘Bij de vraag wie, wat en hoe dit hoogste wezen is’ (gemelde ‘eerste grond en oorzaak’ namelijk), ‘laten alle wijsgeerige bespiegelingen mij in den steek, geeft geen godsdienststelsel mij een bevredigend antwoord. Ik tracht en zoek Gods natuur en wezen te doorgronden, maar mijne begrippen worden verward; ik tob mij af, maar te vergeefs. Met het nadenken neemt de duisternis toe; met iederen stap, dien ik doe, wordt de tegenstrijdigheid waarop ik stuit grooter, en wat mij ten laatste overblijft is een diep en pijnlijk besef mijner onmacht en kortzichtigheid. Met mokkende berusting blijf ik staan voor den ondoordringbaren sluier, die het wezen Gods voor mijnen blik verbergt.’
Daar hebt ge ‘den twijfelaar’ in goeden ernst! Zijn naam is legio. Hem ziende en hoorend zal menigeen onder onze tijdgenooten verklaren: ‘ja, dat is hij; ja, dat ben ik zelf!’ Wat zal de auteur, die hem opvoerde, nu verder doen? Wat zal hij hem antwoorden? Hoe zal hij

{==364==} {>>pagina-aanduiding<<}
hem leiden? Zal hij zeggen: laat eerstens varen de metaphysica!? Misschien! 't Zou mogelijk ook nog zoo verkeerd niet zijn.
Een onbedachtzame wie van de metaphysica in 't algemeen niets dan kwaad spreekt! Een verstandig mensch evenwel, wie zichzelven en anderen, ook in de sfeer der bespiegeling over 't bovenzinnelijke, op dieet weet te stellen! Voor zoovelen als hij hun metaphysische onderzoeking 't getuigenis moeten afleggen: ‘met het nadenken neemt de duisternis toe,’ voor zoovelen zal een terrein waarop ze met hun nadenken méer voorspoed hebben, vooreerst althans, zeer gewenscht, zeer noodig, en stellig ook wel te vinden zijn. Ja, ook wel te vinden. Er is voor gezorgd dat de boomen niet tot in den hemel groeien. Er is levenslicht te verkrijgen voor elk die leven wil; doch voor verschillenden op verschillende wegen. Gelukkig de mensch die (als het werkelijk zoo met hem geschapen staat) tot de ontdekking komt: ik heb geen kop voor de hoogere wijsbegeerte. Laat hem voorloopig een wijsgeer zijn op eigen manier! Zoo Immanuël Kant het niet beneden zich heeft geacht met zijn huisknecht nu en dan een smousjasje te spelen, althans een kaartje te leggen, dan zullen er ook thans nog wel degelijke philosofen zijn, die 't den evenmensch niet te zeer euvel duiden als deze hen in hun vlucht niet volgen kan. Zoo de Koningsberger wijsgeer van oordeel was dat zijn famulus, door 't luisteren naar de practische rede, ten slotte even zeker op de zonnehoogte des levens zou aanlanden als hij, Koningsberger wijsgeer zelf, door de theoretische er kwam, dan zal er voor alle lieden van goeden wille nog wel een leidsman en trooster overblijven, ook waar de genius der hoogere

{==365==} {>>pagina-aanduiding<<}
wijsbegeerte zijn afscheid van hen moest nemen wijl hij de vrienden van den wal in de sloot hielp. Och, mochten niet zoovelen hem nog met alle geweld willen vasthouden, ook sinds er reeds lang op 't verbond geen zegen rustte! Vanwaar toch dit drenzen en drijven? Vanwaar de zucht om den academischen philosoof te willen spelen, ook waar 't klaarblijkelijk meer en meer ‘tobben’ wordt? Is 't wijl, reeds in oude tijden, een philosoof gezegd heeft: hoe meer ik over 't hoogste wezen nadenk, hoe minder ik er van begrijp’? Maar ik denk dat andere philosofen weer zullen zeggen: die man is geen philosoof geweest, of zoo ja, dan bij lange na geen beste. Hoe het zij, wie nu eenmaal gevoelt dat hij met zijn bespiegelen niet alleen niet verder komt, maar zelfs armer, zwakker, moedeloozer wordt -, dien is 't geraden niet verder te willen vliegen dan zijn vleugels reiken, en eens ernstig te gaan beproeven of zijn werk ook elders ligt, zijn loon en kroon ook op andere manier zijn te verwerven.

‘Wie uit liefde een heil'gen plicht 
Hoofd en hart wil geven, 
Zal zijn God en vrede en licht 
Vinden in dit leven,’ 


zong de dichter. Ik gaf er wat liefs voor als ieder tot de overtuiging kwam dat hij gelijk had.
Maar 't is juist een zeer moeielijk werk den echten ‘twijfelaar’ daartoe te krijgen. En ziedaar wat de auteur van ons boek, naar 't schijnt, niet gevoeld heeft; althans naar de eerste aflevering te oordeelen. Reeds zeide ik dat het eerste hoofdstuk, ‘des twijfelaars klacht’, met een ko-
{==366==} {>>pagina-aanduiding<<}
lossale, machtige geloofsbelijdenis, om zoo te zeggen met een triumflied eindigt. Oordeel zelf of 't niet werkelijk dus is, en zeg mij dan of de ‘twijfelaar’, dien wij te zien krijgen, wel de ‘twijfelaar’ schijnt, tegenover wien de ‘geloovigen’ des nieuweren tijds hun gansche wapenrusting noodig hebben!
Onze man laat zich, nadat hijzelf een tijdlang 't woord gehad en tegen enkele stukken verouderde theologie geijverd heeft, aldus toespreken:
‘Wanneer gij God niet liefhebt en hem niet vreest; als gij geen geloof slaat aan de voorstelling van belooning en straf na den dood; als gij zelfs twijfelt aan een persoonlijk voortbestaan aan gene zijde des grafs; of wanneer gij het bestaan van God loochent, welke reden hebt gij dan om in dit aardsche leven, dikwijls tegen uw belang, met opoffering van uw gemak, uwe rust, uw vermogen, ja zelfs van uw leven, het kwade te vlieden en te bestrijden, het goede te doen en te bevorderen? Waarom tracht gij dan naar ontwikkeling en veredeling van uzelven? Waarom ijvert gij dan voor de verspreiding van verlichting en beschaving? De geloovige heeft op al deze vragen een proefhoudend antwoord gereed, zeggende dat hij dit alles doet uit liefde voor God. Maar welke gronden hebt gij daarvoor, gij, die God niet liefhebt?’
En als onze twijfelaar dit gehoord heeft, antwoordt hij als volgt:
- ‘Rondweg gesproken kan ik daarvoor geen bijzonderen grond aanvoeren. Ik handel zoo, omdat mijne innerlijke natuur mij daartoe dringt, omdat ik, om zoo te zeggen, niet anders kan, omdat ik alleen langs dezen weg mijzelven voldoen en vrede met mijzelven houden kan. Ik

{==367==} {>>pagina-aanduiding<<}
gehoorzaam daarmede aan eene innerlijke noodzakelijkheid, van welker oorsprong ik geen rekenschap vermag te geven, en die toch op mijn doen en laten even machtig en onwederstaanbaar werkt, als de neiging om het aangename te zoeken en van het onaangename mij af te wenden. Ik gevoel echter duidelijk en klaar dat er iets is dat plicht en roeping voor mij is, en dat ik onvoorwaardelijk moet doen of nalaten, zoo ik niet in tweespalt met mijzelven geraken en verachtelijk in mijne eigen oogen worden wil. Hoever mijne twijfelzucht ook ga, aan de vastheid en de kracht der zedelijke wet te twijfelen is mij nog nooit in den zin gekomen. Gedurig zijn in den loop der jaren mijne opvattingen en meeningen veranderd, maar éen ding stond onder alle wisselingen en veranderingen voor mij pal, en dat éene was mijn gevoel van plicht. Dit gevoel was de staf die aan mijn leven steun en vastheid gaf, ook toen het godsdienstig geloof reeds lang was vervlogen. Aan dien steun, die mij tot hiertoe steeds getrouw is gebleven, wil ik ook voor het vervolg vasthouden. Laten anderen zich het hoofd breken met de opsporing en rechtvaardiging van een beginsel van moraal, dat ook den ongeloovige bevredigt, ik heb genoeg aan de uitspraak van mijn bewustzijn dat ik plichtmatig moet handelen.’
Ziedaar! cordater en krachtiger kan het niet. Als man van goeden wil, als zedelijke natuur, laat mij zeggen als man vol geloof die niet in nevelen maar in het licht wandelt, zeker van zijn roeping, zeker van zijn doel, zeker van den weg; als zoodanig is deze mensch niet te overtreffen. Maar juist daarom valt hij als ‘twijfelaar’ tegen. Of liever, de auteur, die in hem den twijfelaar onzes tijds heeft willen schetsen, valt tegen. Wij hadden iets anders ver-
{==368==} {>>pagina-aanduiding<<}
wacht; de titel van het boek, ook het opschrift boven hoofdstuk één, gaf er ons recht toe.
Wij hadden gemeend den twijfelaar te zullen zien en hooren, die niet alleen het tweede tijdperk lang achter den rug heeft, niet alleen met geen enkele voorstelling of met geen enkel begrip omtrent God en godsdienst, zooals ze in de verschillende kerkgenootschappen voorkomen, zich nog vereenigen kan; maar die ook op het punt van zijn zedelijke roeping aan 't twijfelen is geraakt, niet meer weet of hij er al dan niet een heeft, voor 't minst niet zeggen kan waarin ze bestaat.
Wij hadden gemeend den twijfelaar te zullen ontmoeten wien de heele wereld een warboel is geworden, het menschelijk leven een raadsel, slechts eindigend in 't misschien nog grooter raadsel van den dood. Den twijfelaar die wèl van ‘het goede’ hoort spreken, doch ter wereld niet weet waarin dat ‘goede’ bestaan zal, noch wáárom hij er toe verplicht is, noch met welk recht gij dat goede ‘het goede’ noemt, noch op welken grond gij durft beweren dat ‘het goede’ zal zegepralen, noch.... er is geen einde aan al de onzekerheid van ‘den twijfelaar’ op al deze cardinale punten.
Wij hadden gemeend hem te zullen ontmoeten nog dieper in 't labyrinth. Op die wegen van den twijfel waar men betwijfelt, niet alleen of er wel ‘een God’ is, niet slechts of er van ‘de zedewet’ wel sprake kan zijn en van ‘innerlijke natuur’ (‘Natur hat weder inneres, noch aüsseres,’ heeft Goethe aan Von Haller toegevoegd), maar ook, maar zelfs, of er wel één waarheid, welke ook, objectieve waarheid kan genoemd worden; of er wel iets in de wijde wereld voor een mensch zeker is; of

{==369==} {>>pagina-aanduiding<<}
Cartesius wel had mogen zeggen: ‘ik denk; dus ben ik’; of - maar is de rest, van 't geen door ‘den twijfelaar’ betwijfeld wordt, niet reeds in het boek der sophisten van den ouden tijd te lezen?.... Intusschen (en ik haast mij dit er bij te voegen) had de auteur ons ‘den twijfelaar’ kunnen schetsen, zonder af te dalen tot de sophistenwereld. Den twijfelaar, wiens klacht ons ontroert omdat hij, behalve zijn geloof in God, ook 't geloof aan levensroeping, zijn vastheid van zedelijke overtuiging verloren heeft. Voorzeker, wie aldus klaagt is 't waard dat hij gehoord en, zoo mogelijk, vóórgelicht, gered worde. En de waarheid is dat, zoo al niet velen, toch sommigen met allen ernst dus klagen in onzen tijd. Heb ik in den aanvang over verschillende perioden van den twijfel gesproken, ik voeg er, volledigheidshalve, thans bij: dat er tusschen de twijfelingen van den godsdienstige en den godsdienst des twijfelaars voor menigeen een lange en bange weg ligt, een weg die niet allen tot het gewenschte doel, tot genoegzaam licht bracht, een weg waarop men droevig kan dolen en verdolen. En daarom valt ‘des twijfelaars klacht’ in ons boek mij tegen. De echte twijfelaar begint waar die van het boek eindigt. Niet onmogelijk legt hij daarom, na lezing van 't eerste hoofdstuk, dat boek ter zijde, met de verzuchting: ‘neen, die begrijpt mij niet; die zal mij niet verder brengen; die weet niet hoe laat het in de wereld is; die heeft het meest stellige geloof waar mijn smartelijkste onzekerheid aanvangt.’
Nog eens, ik heb het boek niet gelezen; slechts de eerste aflevering der vertaling die mocht ‘worden opengesneden.’ 't Is mogelijk dat de verdere inhoud meer geeft, dan die eerste aflevering schijnt te voorspellen. In dat geval,

{==370==} {>>pagina-aanduiding<<}
ik herhaal het, is de inrichting van het boek in den aanvang niet gelukkig en blijft de rondzending, ‘op zicht’, van 't fragment een misgreep. Ondertusschen mocht ik, dunkt me, wel zeggen wat mij alvast op het hart lag. Bij 't lezen werd de drang tot spreken mij te machtig. Ook ben ik nog niet aan 't eind.
‘Laten anderen zich het hoofd breken met de opsporing en rechtvaardiging van een beginsel van moraal dat ook den ongeloovige bevredigt, ik heb genoeg aan de uitspraak van mijn bewustzijn, dat ik plichtmatig moet handelen.’ Onwillekeurig denkt men hij dit laatste: ‘ge zijt wél gelukkig, ik feliciteer u!’ Doch men denkt er óók hij: ‘anderen zijn niet zóó gelukkig en ik meende dat gij (of de dichter die u schiep) juist hen een handje zou komen helpen. In plaats van dat geeft ge hun verlof “zich het hoofd” te “breken”; eerlijk gezegd, dat verbaast mij en stelt me niet weinig te leur.’
Terecht zal men zóó denken. De ‘opsporing en rechtvaardiging van een beginsel van moraal’ is toch voorwaar geen soort van spelletje, dat de aandacht van een ernstig mensch niet verdient. De wereld was sedert lang van dien aard dat een naïeve natuurzedelijkheid bij de meeste menschen al spoedig in 't gedrang komt. Wie geeft ons een klare wijsbegeerte van 't zedelijk leven? Wie geeft onzen jongen en ouden een staf in de hand, die hun noodig zal zijn tegen den tijd dat ze 't in 's werelds gedrang met aanhankelijkheid aan de oude traditiën niet meer stellen kunnen? Wie komt met bondige redenen hun ‘plichtsgevoel’ rechtvaardigen en sterken als 't, met zoo menig ander gevoel, onder 't bedenkelijk licht van ‘'t is maar gevoel,’ dreigt weg te kwijnen of te verdooven? Wie heeft

{==371==} {>>pagina-aanduiding<<}
eerbied genoeg voor 's menschen zedelijkheid om die met al zijn macht te willen bevorderen, en kennis van den mensch genoeg om te beseffen dat ook de zedelijkheid te eenigertijd door het denken met zichzelve zal wenschen verzoend te worden? Wie heeft daarbij genoegzaam wijsgeerigen zin, en voldoende macht over de taal, om voor zijn tijd een nieuwe Mozes, een andere Kant, een moralist van bezielende kracht te worden? O, ik denk dat hij gehoor zal vinden, en geloof, als hij komt. Te zeggen dat zijne komst onnoodig, dat de ‘opsporing en rechtvaardiging van een beginsel van moraal’ weinig meer dan een liefhebberij is (en een akelige nog wel, waarbij men ‘zich 't hoofd’ kan ‘breken’!), dit schijnt mij zoowel den twijfelaar als den geloovige onwaardig; dit schijnt mij volmaakte miskenning van de behoeften eener generatie die, eenmaal aan de traditiën van godsdienstig en zedelijk leven (waarbij ze als kinderen zich neerlegden) ontwassen, te aller ure ‘in perikel’ verkeeren, iederen dag meer gevoelen dat de grond onder hunne voeten wegzinkt, de grond waarop zij te voren in het goede geloofden, het goede lief hadden, het goede goed en hun besten schat noemden.
‘Mijn plichtsgevoel,’ zegt de twijfelaar van onzen auteur, ‘mijn plichtsgevoel was de staf, die aan mijn leven steun en vastheid gaf.... Aan dien steun wil ik ook voor het vervolg vasthouden.’ 't Zij hem recht hartelijk toegewenscht; doch deze mensch, 't is duidelijk, spreekt veel te boud. Hij ‘zal vasthouden’? Hoe weet hij dat? Waarom hebben anderen niet vastgehouden? Waarom hebben ze, eerst vrij radeloos, eerst al klagend, later heel wat koeler, zelfs grijnzend, gevraagd: ‘mijn plicht? wát is mijn plicht? wat is plicht in 't algemeen?’ -

{==372==} {>>pagina-aanduiding<<}
Of weet onze twijfelaar niet dat het sommigen in deze wereld aldus vergaan is? Aldus vergaan, niet onmogelijk, wijl men hun zedelijkheid aan zekere dogmatiek had verbonden, zoodat ze, als deze viel, met deze vallen moest. Of aldus vergaan, wijl men hen op de wateren van zeker plichtsgevoel had laten drijven, tot tijd en wijle dat ze in een strooming terechtkwamen waar 't aan de orde van den dag was ‘bij 't redeneeren niet op de inspraak van 't gevoel te letten;’ dit, God helpe ons! in naam der nieuwste wijsbegeerte!
Een verrassing!.... Daar lees ik in hoofdstuk vier onzer aflevering: ‘Het verstand is geen raadsman, op wien wij ons onbepaald kunnen verlaten. Wij moeten integendeel naar merkteekenen omzien die ons opmerkzaam maken als ons denken gevaar loopt een dwaalweg in te slaan. Gelukkig hebben wij die wegwijzers en merkteekenen niet ver te zoeken, verborgen als ze zijn in ieder onbevooroordeeld menschelijk gemoed...’ Hier komt onze vriend op beteren weg; daarop voortgaande zal hij eerlang over de ‘opsporing en rechtvaardiging van een beginsel van moraal’ minder luchtig gaan spreken. Wie immers begrijpt dat ons denken op ‘een dwaalweg’ kan geraken, zal wel te eenigertijd hetzelfde van ons ‘gevoel’ moeten zeggen. Wie van een ‘onbevooroordeeld gemoed’ spreekt (daar hebt gij 't al!) heeft natuurlijk ook met gemoederen kennis gemaakt waar 't niet in orde was. 't Ligt voor de hand dat zoo iemand met een drijven op louter ‘gevoel’, al is 't ook ‘plichtsgevoel’, niet tevreden zal kunnen zijn, noch voor zichzelven, noch voor anderen. ‘Wij moeten - - omzien - -’ naar een waarborg voor de juistheid van ons denken, heette het zooeven. ‘Wij moeten omzien’ naar een deugdelijken toetssteen voor het

{==373==} {>>pagina-aanduiding<<}
recht en ook voor de zuiverheid van ons gevoel, deze regel is aan den eerste in belangrijkheid gelijk. Dit toestemmend heeft men de noodzakelijkheid eener degelijke behandeling van de moraal reeds erkend. Met het oog op 't geen reeds werd geleverd, zeggen we: dankbaar, maar niet voldaan! Beide, de grondslag en de inhoud onzer moraal, behoeven herziening, bevestiging, verbetering, zal niet het aantal dergenen zich vermenigvuldigen, die ook hun plichtsgevoel voor illusie beginnen te houden, eerstens, wijl het ‘maar’ gevoel is; ten tweede, wijl de meeningen over 't geen plicht is, in zoo menig geval, wijd uiteenloopen.
Daar hebt ge heden ten dage de quaestie van het huwelijk (om nu alleen deze te noemen). Weg met het huwelijk! Leve de vrije liefde, ‘le grand amour’! dus roepen vele lieden, en onder hen zijn er die hun woord kunnen doen. Wáárom mag een mensch slechts ‘ééner vrouwe man’ zijn? vragen anderen, die zoover als de eersten nog niet gekomen zijn. Waarom acht ge de christelijke opvatting van het huwelijk zoogoed als heilig? Heb ik hier met de uitspraak eener onkreukbare zedewet te doen, of met een afgesproken moraal die als pretensie van zeker tijdperk haar langsten tijd gehad heeft? Dergelijke vragen zijn sinds lang aan de orde. Zeg niet, dat ze voor een eerlijk gemoed geen vragen zijn. Zeg niet dat ze enkel door ‘smeerpoesen’ (zie het zóóveelste leekedicht!) worden opgeworpen, ge zoudt ongelijk hebben. Al hebben zich lieden van verdacht allooi in 't debat gemengd, al zijn er onder dezen wien gij, ik geef het toe, niet te woord kunt staan om de manier waarop zij een ernstig vraagstuk behandelen - -, niettemin blijft het vraagstuk van den omgang der beide seksen zeer ernstig. Het woelt

{==374==} {>>pagina-aanduiding<<}
meer lieden door 't hoofd dan ge meent. Neen, door 't bloed, zei iemand met een glimlach. Zooveel te meer reden om het ernstig te behandelen, dacht ik; en die gedachte laat mij al minder en minder met rust, naarmate de stroom der literatuur aanwast die ons boeken levert als de roman ‘Dientje’, waarover onze Lindo dezer dagen, nog eens ouwerwetsch striemend, zoo hartig en mannelijk een woord heeft gesproken in 't dagblad ‘het Vaderland’.
Gelijk op 't genoemde punt zijn op vele andere punten van aanbelang de meeningen uiteenloopend; met een beroep op ‘de zedewet’, met een verwijzing naar ‘het plichtsgevoel’ kan niemand, die een leidsman voor anderen wil zijn, volstaan. Wat zegt de zedewet? Wat wil zij van mij? Hoe kan ik ‘de zedewet’ van de invallen en willekeurige bepalingen der menschen onderscheiden? Wat is mijn plichtsgevoel? Is het een illusie? of eerbiedwaardige werkelijkheid? Hetgeen gij mijn plicht noemt, is het waarlijk mijn plicht? of is het uw wanbegrip? of, op 't gunstigst genomen, uw particuliere opvatting waaraan ik mij wezenlijk niet te houden heb? - Ziedaar altemaal vragen die haar gewicht hebben. Nog eens: èn de grondslag èn de inhoud der moraal dreigt voor niet weinigen steeds minder vast en zeker te worden. Waar zijn de degelijke philosofen die, als Socrates, tot den mensch en over den mensch willen spreken, al moeten ze dan voor een wijle uit den hemel hunner bespiegeling neêrdalen op de aarde? De zaak van 't volksleven, de zaak der aardsche huishouding, de zaak van een kerngezonde deugd is toch ook hun zaak?

Nog heb ik met onzen twijfelaar niet afgerekend. Zoo

{==375==} {>>pagina-aanduiding<<}
weinig hij, mijns inziens, naar de behoeften van onzen tijd heeft gesproken in dat: ‘laat anderen zich het hoofd breken met de opsporing en rechtvaardiging van een beginsel van moraal,’ zoo weinig heeft hij zich, naar mij voorkomt, ook dáár als denker leeren kennen waar hij, trots al het roemen in de vastheid en heerlijkheid van zijn plichtsgevoel, èn over volkomen onzekerheid ten opzichte van een Hoogste Wezen, èn over gemis van echten levenslust jammert.
Ik heb mij afgevraagd (dit in naam onzer goede moedertaal en der goede trouw aan de logica!) wáárom deze mensch, op godsdienstig gebied, een twijfelaar, zelfs een ongeloovige wil heeten?
Waaraan twijfelt hij dan ten slotte? Zie ik goed, dan twijfelt hij aan de mogelijkheid hier op aarde tot een volledige kennis omtrent het Hoogste Wezen te geraken. Inderdaad, 't wil mij toeschijnen dat het dáárop neerkomt. Ik heb mij verder gevraagd of 't wel de moeite waard was met dezen twijfel voor den dag te komen. De geloovigsten van alle eeuwen hebben immers denzelfden twijfel gehad? Neen, sterker! ze hebben, evenals de christenapostel Paulus, die mogelijkheid beslist ontkend. Ze hebben, ten aanzien der bedoelde vraag, 't ‘wij kennen ten deele’ geuit, en zich neergelegd bij de gedachte dat het hier beneden wel zoo blijven zou.
Onze twijfelaar zal mij hier in de rede vallen, ik reken er op. ‘Zij kenden dan ten minste nog ten deele,’ zal hij zeggen; ‘ik, daarentegen, ik weet ten aanzien van “den eersten grond en oorzaak van al wat is en wordt,” niets, letterlijk niets; ik tast in volslagen duisternis rond.’ Werkelijk hebben wij hem, eenige bladzijden vroeger, zoo hooren

{==376==} {>>pagina-aanduiding<<}
spreken. Toen meenden we dan ook een van die tijdgenooten te hooren die gansch en al de kluts zijn kwijtgeraakt, geen de minste vastheid van overtuiging meer hebben omtrent de beteekenis van 't menschelijk leven, zoowel op het waarheen? en waartoe? als op het vanwaar? niets weten te anwoorden.
Iets later nogtans werden wij beter ingelicht. De twijfelaar van ons boek verklaarde: ‘hoever mijne twijfelzucht ook ga, aan de vastheid en de kracht der zedelijke wet te twijfelen is mij nooit in den zin gekomen.’ Zijn gevoel van plicht had hem nooit in den steek gelaten en dat zou 't ook in de toekomst niet. Zijn ‘innerlijke natuur,’ dus verzekerde hij, had hem altijd ten goede gedrongen en zou 't ook blijven doen. Dienaangaande bij hem geen twijfel hoegenaamd, geen zweem zelfs van twijfel. Denk eens aan! Zulk een vertrouwen bij dezen mensch op de zedelijkheid zijner ‘innerlijke natuur’! zulk een geloof aan het onwankelbare en heilige eener ‘innerlijke noodzakelijkheid’ waaraan hij, als mensch, gehoorzaamt en zal blijven gehoorzamen! 't Was meer dan gewoon!....
Welnu, ik vraag nog eenmaal, waarom zou deze mensch een twijfelaar of ongeloovige heeten? Hoe durft hij zeggen: ‘ik geloof aan een “eersten grond en oorzaak van al wat wordt en is,” maar verder moet ge mij ten opzichte van dien “eersten grond” niets vragen, want ik weet er niets van!’ Hoe durft hij het zeggen na al die stoute verzekeringen van zooeven! Immers, indien ik geloof aan ‘het goede’; aan een ‘onveranderlijke zedewet’; indien ik een onbepaald vertrouwen heb op een ‘innerlijke natuur’ of ‘innerlijke noodzakelijkheid’ die mij ten goede dreef, drijft en drijven zal; indien ik mij de wereld zonder ‘een eersten grond

{==377==} {>>pagina-aanduiding<<}
en oorzaak’ niet kan denken, wat kan mij dan verhinderen in dien ‘eersten grond van al wat is en wordt’ onder meer ook een zedelijke macht te onderkennen? Ja, wat kan mij dan weerhouden van de uitspraak: ‘ik geloof in den Heiligen Geest’? Is er wel een wezenlijk onderscheid tusschen den geloovige die de komst, de voortdurende uitbreiding van ‘Gods koninkrijk’ verwacht, en den mensch die zich met onbepaald vertrouwen aan den drang zijner ‘innerlijke natuur’ overgeeft, vast verzekerd dat hij en zijn huis er wijzer, beter, gelukkiger door worden, vast overtuigd dat die ‘innerlijke natuur’ geen dommekracht is en evenmin zich met onwaarheid ophoudt? - Zeg, is er, tusschen twee menschen als dezen, een wezenlijk onderscheid? Beiden gelooven ze in een absolute waarheid, als zoodanig met souverein gezag bekleed; zij gelooven aan een absolute macht derhalve, boven alle menschelijke macht verheven en daarom, naar zij begrijpen, hun onbepaald vertrouwen voor heden en immer waardig. Heeft het geloof in God, bij de edelste vromen, ooit een anderen inhoud gehad?
Onze twijfelaar werpt misschien nog tegen dat hij, twijfelaar, aan een macht gelooft ‘van welker oorsprong’ hij ‘geen rekenschap vermag te geven.’ Maar hij bedenke dat ook ten dezen niets wezenlijks hem van ‘de geloovigen’ onderscheidt. Ook dezen vermogen geen rekenschap te geven van den oorsprong der Hoogste Macht, geen rekenschap van de bron van alle leven, geen rekenschap van wat een N. Testamentisch schrijver ‘het licht’ en ‘het leven’ noemt. Met andere woorden, daar is niemand, ook onder de geloovigen, die ‘God verklaart.’
‘Maar zij gelooven dan toch in God!’ houdt onze

{==378==} {>>pagina-aanduiding<<}
twijfelaar mogelijk aan. En ik gevoel dat het nu een verdrietige woordenstrijd wordt. Wie ‘God’ zegt, zegt ‘eeuwige waarheid,’ zegt ‘eeuwige heiligheid’. Wat zegt onze vriend anders als hij vol geestdrift over de ‘innerlijke noodzakelijkheid’ spreekt die hem ten goede drijft, en aan wier leiding hij zich met onbeperkt geloof toevertrouwt en zal toevertrouwen zoolang hij ademt? Heeft dan een mensch ooit met onbeperkt geloof in eenige wet of inrichting van menschen geloofd? En indien ja, was er dan niemand die hem (terecht) ‘vergoding’ van het menschelijke verweet? Hoe het zij, te allen tijde hebben godsdienstige denkers juist in datgene wat hun het onveranderlijk ware, het eeuwig redelijke en eeuwig zedelijke scheen te zijn, ook het wezen Gods, althans een deel van Gods heerlijkheid meenen te vinden. Ik kan niet zien dat hierin iets vreemds, iets onlogisch ligt. Wel kan er, dunkt me, niet spoedig iets ongerijmders bedacht worden dan de redeneering: ‘er is een eerste grond en oorzaak van al wat wordt en is;’ die eerste grond en oorzaak is de drijfkracht van 's menschen zedelijke natuur, de oorzaak van zijn geloof in ‘de zedewet,’ de oorzaak der zedewet zelf; derhalve - - weet ik, die al deze dingen weet, van den ‘eersten grond en oorzaak’ niets anders te zeggen dan dat - - dan dat het een ‘eerste grond en oorzaak is’. Zóó luidt inderdaad de redeneering van onzen vriend; en schoon 't ons troosten moge dat zijn geloof beter is dan zijn redeneering, toch blijft het jammer dat deze laatste zoo gebrekkig is. Zijn geloof kan er niet door versterkt worden. Buitendien, niet weinigen komen door zulke redenaties in de war, of nog verder in de war dan ze reeds zijn. Liet men hen rustig begaan, niet onwaarschijnlijk dat ze in de uit-
{==379==} {>>pagina-aanduiding<<}
spraak van hun zedelijk bewustzijn eerlang de stem des Eeuwigen zouden erkennen. 
Door het zedelijk tot het godsdienstig leven -, zoo was en blijft toch de koninklijke weg. Geloof aan eigen plicht, geloof aan de zedelijke natuur van den mensch, geloof aan de geschiedenis, d.i. aan de ontwikkeling dier natuur, geloof in een zedelijke wereldorde, geloof in een heiligen geest die ons geslacht al verder en hooger leidt, geloof in den ‘Vader der geesten’ wiens koninkrijk komt, - ziedaar hoe op dien weg de overtuigingen er niet slechts op-, maar ook uit elkaêr volgen, zoo althans het innerlijk proces door geen ‘storende invloeden van buiten’ (gelijk de natuurkundigen zeggen) wordt gehinderd. Onder die ‘storende invloeden’ nu mag de invloed van hen gerekend worden, die eenmaal ‘van idee’ zijn dat in God te gelooven hetzelfde is als in een Macht te gelooven die, ‘buiten en boven de wereld’ tronend, vandaar in de wereld nu en dan ‘ingrijpt’, bijvoorbeeld ten einde eens menschen gebed te verhooren. Dit ‘idee’, is velen onzer tijdgenooten niet uit het hoofd te praten. Ook den twijfelaar van ons boek hielp het blijkbaar van den goeden weg. 't Is al geen redelijker idee dan dat andere, 't welk heden eveneens in de lucht zit, dat gij geen christen moogt heeten zoo ge in al de opvattingen van den eersten christentijd niet deelt. Het eene ‘idee’ is zoowel als het andere uit onkunde en willekeur geboren.
Alle idee van ontwikkeling in 't godsdienstig denken wordt er eenvoudig bij ontkend of miskend. Wat erger is, bij menig mensch wordt het zedelijk-godsdienstig bewustzijn, gelijk ik zeide, er door verduisterd, het innigst geloofsleven er door verstoord. Wat heeft er plaats? Men

{==380==} {>>pagina-aanduiding<<}
laat zich wel leiden ‘door den geest Gods’ (gelijk de bijbel het noemt), doch zonder het theoretisch te erkennen. Men geeft zich met onvoorwaardelijk geloof aan de ‘innerlijke natuur’ of ‘innerlijke noodzakelijkheid’ over, die tot geestelijke, zedelijke volmaking drijft, doch zonder met een ‘ik dank u!’ des harten eenigen weg te weten. Men laat zich, kortom, den grootsten zegen, den zegen der godsdienstige geestdrift verderven of ontnemen -; dit, eilacie (in zoodanige gevallen) door een misverstand? een begripsverwarring? door een redeneering althans waarvan ik, met velen, tot op den huidigen dag niets anders kan zeggen dan dat ze onverstandig en onhartelijk beide is. Bij dit ‘onhartelijk’ moge men glimlachen, men mag er ook bij denken aan Vauvenargues' bekende uitspraak: ‘les grandes pensées viennent du coeur;’ bijzonder lachwekkend is dit woord toch waarschijnlijk wel niet.

Er is nog een andere onklaarheid in onzen twijfelaar, waarover ik een oogenblik spreken wil. 't Is zijn gebrek (ik zeide het reeds) aan levenslust.
- ‘Als ik,’ dus klaagt hij, ‘als ik terugzie op de levensbaan die achter mij ligt, dan komt zij mij voor als een lange, bange weg vol zorgen en moeielijkheden, met smart, kommer en lijden van allerlei aard als overdekt; dan noem ik mijn leven eene schrale soep, waarin de oogjes vet, die hier en daar aan de oppervlakte drijven, de plaats bekleeden van de vreugde, die mij was toebedeeld. Ware aan mij de keus gegeven om te zijn, of niet te zijn, ik zou onvoorwaardelijk het laatste hebben gekozen. En als men mij aan het einde mijner aardsche loopbaan een nieuw en jeugdig leven aanbood, ik zou, uit

{==381==} {>>pagina-aanduiding<<}
vrees dat het nieuwe op het oude mocht gelijken, dat aanbod bepaald van de hand wijzen. Zoo weinig verdient in mijne schatting het leven den naam van een begeerlijk goed.’
Ja, zóo spreekt onze twijfelaar.
Het zij hem vergeven dat hij, in een verdrietige bui, ondichterlijk genoeg is om het menschelijk leven bij ‘soep’ te vergelijken!
Over den onzin van het ‘ware aan mij de keus gegeven om te zijn of niet te zijn, ik zou onvoorwaardelijk het laatste hebben gekozen,’ valle men hem voorts om de stemming waarin hij nu eenmaal is, niet te hard! 1)
Maar te stelliger mag hem gevraagd worden of hij zich nu ten opzichte van zijn ‘plichtsgevoel’, dan wel omtrent zijn gebrek aan levenslust vergist? dan eindelijk, of hij maar zoowat heenpraat, zoodat het geraden zal zijn niet langer naar hem te luisteren? Zonder twijfel is er redenvoor dit vragen. Vrij algemeen werd tot heden onder de menschen ervaren en beleden dat het bewustzijn: ‘ik heb mijn plicht gedaan’ een zalig bewustzijn is, ook onder de smartelijkste omstandigheden met de smarten des levens verzoenend en méer dan verzoenend. Onze twijfelaar zelf heeft verklaard ‘dit gevoel was de staf, die aan mijn leven steun en vastheid gaf.’ Het is niet weinig. Het klinkt, zou men zoo zeggen, als de verzekering: ‘ik heb mij gelukkig gevoeld; er was vrede, kracht, harmonie, innerlijke gezondheid en dus levenslust in mijn leven.’ Wat moeten we dan nu denken van zijn gebrek aan levenslust. Van zijn pessimisme? Vatte het wie 't vatten kan! Doch, van plichts-
{==382==} {>>pagina-aanduiding<<}
gevoel gesproken, 'k zou wel eens willen zien hoe iemand 't zich redelijkerwijs ten plicht kan rekenen zijn medemensch met allerlei zwartgalligheid aan boord te komen, hem te beduiden, bijvoorbeeld, dat het leven ‘een schrale soep’ blijft, ook in het gunstig geval dat men door trouw aan 't plichtsgevoel ‘in vrede met zichzelven’ leeft! Bijaldien iets ter wereld soeperig mag heeten, dan stellig heeft zulk een redeneering, of levensbeschouwing, of wat is het? recht op dien naam. Ook kom ik er rond vooruit dat de wijsgeerige levensverachters, met wie we tegenwoordig te doen hebben, door al hun levensverachting nog geen bijzonder eerbiedwaardig slag van menschen worden. Daar hebt ge den heer Von Hartmann, den overste der pessimisten, naar ik gis! Wat doet hij? Hij spreekt zooveel kwaad van het leven als de kwaadsprekendste op dit terrein maar vergen kan. Hij vindt deze wereld veel slechter dan geen wereld. Hij acht het 
een wezenlijke ramp, op deze planeet geboren te worden en mensch te heeten. Ondertusschen is de heer Von Hartmann ten vorigen jare in het huwelijk getreden en - - toch geenszins naïef genoeg om niet te weten wat van een huwelijk de gevolgen kunnen zijn. Wat moet een raisonabel mensch nu van zulke dingen zeggen?
Ik vermoed dat er in zeker soort van pessimisten een goede dosis verdraaidheid zit. Van hun plichtsgevoel moesten ze in ieder geval maar niet te hoog meer opgeven. Babbelen, met zichzelven in snijdende tegenspraak komen, kan nooit plicht zijn. Als de deugdzame bij uitnemendheid te pronk te zitten en onderwijl het menschelijk leven een ondeugend ding te noemen, ook waar het gloort in den vollen zonneschijn der deugd, dat kan geen plicht, dat kan niets anders dan ergerlijke dwaasheid en verkeerdheid zijn.

{==383==} {>>pagina-aanduiding<<}
Onophoudelijk van de smarten des levens, van eens menschen strijd en leed den mond vol te hebben, en daarbij de wezenlijke, de echte strijders en lijders niet te gedenken, wier aangezicht blonk van een onuitsprekelijken vrede, wier zwanenzang een lied der dankbaarheid, des geloofs, der hope, een lied der eere voor God, en het leven was -, dit begint min of meer op laster, op eerroof, op verraad jegens het beste en hoogste te gelijken. Ik voel dat men hier warm zou kunnen worden; doch laat niemand dit jammer vinden! Weet ge wat jammer zou zijn? Dat gij en ik en anderen ons door 't gegrijns en gehuil, of door de quasi-rustigheid der levensverachters koud lieten maken. Daartegen behoede ons al wat ons ooit in dit leven heeft liefgehad en wat wijzelf ooit bemind hebben met heel ons verstand en heel ons hart en al onze krachten!
Ach, wat zie ik?
Daar valt mijn oog op de volgende woorden (hoofdstuk twee) van onzen twijfelaar:
- ‘evenmin mag echter mijn plichtvervulling mij in een somberen kluizenaar veranderen. Men kan in ieder opzicht zijn plicht doen, en toch de opgewektheid van geest en zin behouden die over het leven zich verblijdt. - -’
Heb ik nu van mijn leven!....
- ‘De wereld is geen tranendal, en het is niet waar, dat alles op aarde ijdelheid is.’
Is dat niet waar?.... Is het dus ook niet waar dat het leven noodzakelijk ‘een schrale soep’ moet zijn? - - - Maar mijn lieve twijfelaar, met uw plichtsgevoel, uw steun en vastheid, wat bezielt u dan toch? Als gij 't zoo kwaad niet meent, waarom trekt ge dan zulke leelijke gezichten tegen het leven? Is dat manier van doen?

{==384==} {>>pagina-aanduiding<<}

Zooveel is zeker: de eerste aflevering van ‘de godsdienst des twijfelaars’ pleit niet voldingend voor de goede manier van den auteur. De rest van het boek kan beter zijn, ik wil het zelfs gelooven. Reeds in de eerste aflevering worden goede dingen gezegd. Ook twijfelingen geuit en dwalingen bestreden die de meesten onzer reeds lang achter den rug hebben. De overweging van een en ander kan voor sommigen nuttig zijn.
Daarenboven, we hebben 't gezien, de schrijver is een man des geloofs, een mensch wien het onbedrieglijk gevoel van plicht heilig is; wien het vroeger of later de ster in den nacht, wien het in vollen ernst de gids tot het leven der godsdienst zal kunnen worden.
O, zie toch, wat staat daar in 't slot van hoofdstuk drie?.... Er staat geschreven van ‘eene bovenzinnelijke eeuwige wereldorde, achter de zichtbare en vergankelijke verschijning der dingen.’ Onze twijfelaar gelooft er aan. Meer nog! Hij roemt er in!
‘In deze bovenzinnelijke wereld zijn wij mede-arbeiders aan een onvergankelijk werk.... Aan dien tempel te bouwen, daartoe zijn wij allen geroepen.... In dit geloof vindt ons plichtsgevoel nieuw voedsel, onze moed en opgewektheid nieuwe kracht.....’
Lees dezen twijfelaar! Zijn twijfel zal u niet schaden; zijn godsdienst u misschien wel beschamen!.... Toch moeten wij verder dan deze godsdienstige reeds is; ook dat beseft gij niet waar?



    


{==385==} {>>pagina-aanduiding<<}

Aan de Maatschappij der Nederlandsche Letterkunde.

Ziehier een bloemlezing uit de jongst verschenen ‘levensberichten der afgestorvene medeleden’ (zegge: levensberichten der, en zegge: der afgestorvene medeleden):
‘Onze Maatschappij bracht hulde aan zijne erkende bekwaamheid, door hem onder hare leden op te nemen.’
‘De Maatschappij der Ned. Letterkunde telt onder hare leden niet enkel beroemde auteurs, die door de belangrijkheid hunner geschriften de aandacht op zich gevestigd hebben, maar ook meer stillen in den lande, die slechts weinig van zich doen hooren. Zonder dat het daarom aan wetenschappelijke bekwaamheid of aan getrouwen ijver in den kring hunner werkzaamheid ontbreekt.’
‘Persoonlijk gekend heb ik hem niet, en onmogelijk is het mij, het beeld zijner persoonlijkheid scherp te teekenen.’
‘Zijn Specimen academicum was met groote zorg bewerkt.’
‘Mocht men niet billijkerwijze verwachten, dat de man, die met zulk een Proefschrift, als de rijpe vrucht van het

{==386==} {>>pagina-aanduiding<<}
genoten onderwijs, zijne intrede deed in de geleerde wereld, ten dienste der wetenschap nog wel iets meer zou te voorschijn brengen? Die verwachting is, helaas! niet vervuld.’
‘Niet minder dan twaalf volle jaren heeft hij op deze zijne eerste standplaats doorgebracht, terwijl de meesten zijner tijdgenooten in dat tijdperk tot allengs ruimeren werkkring geroepen werden. Het is mij niet gebleken, dat hij daaronder geleden heeft.’
‘Opgang maakte hij niet, en elders werd hij niet begeerd.’
‘Was hij misschien bij de voordracht sterk aan zijn schrift gebonden, of misten zijne leerredenen, ofschoon met overgroote zorg opgesteld, ja, mogelijk juist daardoor, verheffing en gloed? Ik weet het niet.’
‘Twee jaren later werd hij in zijne vaderstad begeerd, ofschoon niet dan nadat men er eene en andere vruchtelooze beroeping had gedaan’
‘Zijne stukken waren zóó afgewerkt, dat er, althans op den oogenblik, waarop hij ze voordroeg, door hem zelven niets meer aan kon verbeterd worden.’
‘Ik waag het deze laatste’ (eene leerrede door het overleden lid der Maatschappij uitgegeven), ‘hoeveel goeds zij ook bevatten moge, van de vier, door hem uitgegeven, de minstgelukkige te noemen, maar zij heeft in de gemeente hare goede werking gedaan, blijkens de sterk begeerde uitgave, en voor deze proef op de som moet de critiek verstommen.’
‘De dank van velen, voor wie hij gedurende zijn leven nuttig is geweest, volgde hem in zijn graf, en, al heeft hij niet beantwoord aan de grootsche verwachtingen, eenmaal

{==387==} {>>pagina-aanduiding<<}
van hem opgevat, zijne nagedachtenis bloeit in onverwelkelijke eere.’ - - - - - - - - - - - - - -
Het zij zoo! Maar wie beschermt ons, en al onze vrienden, tegen zulke lijkredenaars?
Of hoelang zal de Maatschappij der Ned. Lett. nog in haar boos opzet volharden? Hoelang nog over elk harer leden, al is hij ook nog zoo stil en nederig zijn weg gegaan, de trompet willen steken?
Wat te zeggen van een welwillendheid die het onmogelijke, het ongeoorloofde, wil?....
Al waardeeren wij ten volle de mededeelingen, den schrijver, volgens zijn eigen woorden, ‘welwillend van den kant der nagelaten betrekkingen verstrekt’; al durven wij nu instaan voor de nauwkeurigheid van feiten en jaartallen; al hechten wij zelfs groot gewicht aan de omstandigheid, dat de boeren van het dorp, waar de overledene twaalf jaar lang werkzaam was, met lof van hem spraken, ook toen hij lang weg was -; toch blijven wij vragen wat dit alles met de Nederlandsche Letterkunde gemeen heeft?
En wij verzoeken, in naam der gewone ordentelijkheid, dat men de leden, van wie, om zoo te zeggen, niets bekend is dan dat ze brave huisvaders en trouwe burgers geweest zijn, voortaan in hun graf met rust late. Onze dooden zijn er niet minder om, al staan ze niet in het Boek des Levens van de Leidsche Maatschappij. Doch als een geacht medelid zich ter wille van het overoud gebruik in allerlei bochten wrong, om van hun biographie.... nog iets te maken.... wát dan?







{==388==} {>>pagina-aanduiding<<}

Een aardig stedeboek.

Utrecht. Historische Wandelingen door Dr. H.J. Broers. Utrecht, J.L. Beijers.
‘Met de uitgave van dit boekske stelde ik mij geenszins ten doel eene plaatsbeschrijving in den gewonen vorm te geven. Wat de geschiedenis mij had leeren kennen aangaande het aloude Utrecht, zoo rijk in historische herinneringen, wat ik door eigen onderzoek en nasporing in de stad mijner geboorte, die ik vele jaren doorwandelde, opgemerkt en gevonden had, dit wilde ik den lezer mededeelen op een ongedwongen lossen trant.’
Aldus Dr. Broers in de voorrede. Hij heeft gedaan wat hij zich voornam; ja, de uitgever heeft hem geholpen om al aanstonds te doen zien, dat wij hier niet met een gewoon stedeboek te doen hebben. 't Formaat, de omslag, de letter, kortom, alles wijkt af van de lievelingsvormen der antiquaren. Bleiswijck, Orlers, zelfs Wagenaar zouden in den schrijver geen naneef begroeten.
Toch is 't wel degelijk een stedeboek en heeft Dr. B.

{==389==} {>>pagina-aanduiding<<}
onwillekeurig niets minder dan zijne voorgangers beoogd. 't Is waar, hij onthield zich nadrukkelijk van ‘geleerde opmerkingen,’ doch zijn geleerde opmerkingen vanzelf verbonden aan geleerde resultaten? En geleerde resultaten wilde hij zoogoed als de anderen. Reeds hoorden wij hoe hij de geschiedenis van Utrecht raadpleegde en zich door eigen nasporing en onderzoek op de hoogte stelde (uit het boekje zelf blijkt dit laatste op elke bladzijde). Hij voegt er het vriendelijk verzoek bij hem te willen terechtwijzen indien hij gedwaald heeft, zijne mededeelingen en beschrijvingen te willen aanvullen waar hij tekortschoot; ja, met het oog op een tweede uitgave (die wij voor ons hem hartelijk gunnen), vraagt hij inlichtingen omtrent de vroegere benaming van woningen, die in oude koopbrieven moeten te vinden zijn, opgaven van vroegere gevelsteenen en uithangborden.
En dus zou een tweede editie nog wel een deftig, ouwerwetsch stedeboek kunnen worden?.... Neen, dat niet. Dr. B. springt met het stijve perkament en kalfsleer zoo gemakkelijk om; hij weet zijn eigen vroolijke herinneringen, omtrent het Utrecht van het eerste en tweede kwartaal dezer eeuw, zoo jongensachtig tusschen de historie van de Bisschoppen en de Ridders van St.-Jan in te gooien; hij is nu en dan zoo prettig hatelijk en zoo vriendelijk pikant, met het oog op zijn stadgenooten van gisteren en vandaag, dat die gevelsteenen en uithangborden 't hem stellig niet doen zullen. Integendeel! Gevelsteenen en uithangborden zijn juist materie voor menschen van zijn bloedsmenging. Ons volk heeft al zijn humor en satire, al zijn vroolijke luim en argelooze guiterij, in de gevelsteenen gebeiteld en met of zonder plastiek op de uithangborden ge-
{==390==} {>>pagina-aanduiding<<}
schilderd. De tweede editie zal dus zeer zeker in geestigheid winnen, bijaldien de ingezetenen van Utrecht gehoor geven aan den wensch des schrijvers. Wij nemen de vrijheid hen daartoe van onzen kant op te wekken.
Wij doen dit te meer om de bijzondere omstandigheden waaronder de historische wandelingen door Utrecht het licht zagen. Ze zijn door den schrijver zelven niet geschreven, maar gedicteerd. Door blindheid getroffen, heeft Dr. B. in deze herinneringen ontspanning en afleiding gezocht. ‘Het schrijven er van’, zegt hij, ‘heeft mij in mijn tegenwoordigen treurigen toestand eene groote afleiding verschaft.’ Hij laat er den wensch aan voorafgaan: ‘Mogen mijne historische wandelingen de liefde voor het grijze verleden onzer stad opwekken en inzonderheid voor velen mijner medeburgers tot eene aangename lectuur verstrekken.’
Beschouw deze beide volzinnen in onderling verband en gij zult met ons hopen, dat de Utrechtsche burgerij op velerlei wijze van hare belangstelling in deze lettervrucht blijken geve.
Doch niet alleen uit belangstelling in den schrijver, maar omdat het boekske zelf een meer dan gewone welwillendheid verdient; omdat het over Utrecht handelt; omdat het zooveel mogelijk het oude Utrecht uit het moderne doet herleven; omdat het nieuwe bouwstoffen levert voor latere stedeboeken, die hier bij voorbaat verzocht worden niet stijf en houterig te willen zijn.

Het boekske handelt over Utrecht, een van de oudste steden, en zeker de merkwaardigste stad van ons land: de

{==391==} {>>pagina-aanduiding<<}
zetel der kerkelijke orthodoxie in de nieuwe geschiedenis. Voor een mensch die van scherpe tegenstellingen houdt (en Dr. B. behoort tot die soort) is er geen stad ter wereld die zoo prikkelt tot dolle vergelijkingen en satirieke opmerkingen.
Zelfs behoeft men daarvoor niet eenmaal het oude Utrecht geheel uit zijn graf te halen. Het hedendaagsche is een versteende contradictio in terminis. Of waren 't niet twee geesten van gansch verscheiden oorsprong en richting, die in onzen tijd aan den eenen kant de vervelendste deftigheid en aan den anderen het elegantste plantsoen in 't leven riepen? Was 't niet een booze fee, die binnen deze vriendelijke wallen aan de onbuigzaamste aristocratie een woning aanwees, en tevens zorgde dat de rijke burgers niets ijveriger bestudeeren dan de stijve vormen van die hoogere standen? terwijl 't daarentegen een engel moet zijn geweest, die de hoogeschool, waar Voetius en zoovele Voetianen na hem geleeraard hebben, tegen volslagen ondergang in halfslachtige Theologie bewaard heeft, en zorgde dat er ten minste van tijd tot tijd een stem gehoord werd, die het oude bisschoppelijk paleis op zijn grondvesten deed dreunen.
Er is iets benauwends in de lucht van Utrecht al zeggen de doctoren dat ze gezond is. Wie er een kleiner of grooter gedeelte van zijn leven doorbracht, kan natuurlijk wel verlangen er nog eens heen te gaan en den ouden Dom zijn groet te brengen; maar als men er is, valt alles tegen. Dan gevoelt men zich vreemd in dezelfde straten, waaraan zoovele herinneringen verbonden zijn. Utrecht is een deftige stad, maar 't is niet langer het deftige dat eerbied afdwingt. Ze wil de traditiën van haar ridders en edelvrouwen in stand houden, maar kan 't niet meer. Met

{==392==} {>>pagina-aanduiding<<}
spijt en wrevel moet ze dulden dat deze onmacht in het verrijzen van nieuwe wijken naast de oude stadskwartieren openbaar wordt. Achter-Sint-Pieter en 't Predikheerenkerkhof voelen zich overvleugeld, al willen ze 't niet bekennen. Zelfs 't Janskerkhof verloor veel van zijn oude glorie. Daar wonen de lui van den geldadel.
Utrecht verkeert in een tijdperk van overgang. Wij hopen dat dit tijdperk spoedig overga en twijfelen er niet aan, of het Utrecht der toekomst zal mooier wezen dan het tegenwoordige. Voorshands constateeren wij het feit, door Dr. B. hier en daar in zijn boekske als met den vinger aangewezen, dat het Oude Utrecht vermakelijker was dan het tegenwoordige. Zeer zeker had de stad voorheen een scherper geteekend karakter, ofschoon wij hiermee niet bedoelen dat zij al die trekken verloren heeft. Dr. B. herinnert hoe zij bekend stond als: grijze Bisschopsstad, als zetel van 't Stichtsch Atheen; als de stad met hare twee opene riolen, als een paradijs van weelde, als de onverdraagzaamste stad van 't koninkrijk, als de stad der mooie meisjes, der theerandjes enz. enz.
Daarbij was Utrecht, tot nog na 1848, een stad met wallen, torens, rondeelen en bolwerken. Hare vijf poorten werden op den wettelijk bepaalden tijd gesloten en niemand kon er in of uit, zonder door de wachters ondervraagd en, zoo noodig, gevisiteerd te worden. Voor het oude Utrecht moet dit een en ander veel meer beteekenis gehad hebben dan voor de bewoners van eenige andere stad in ons vaderland. Ja, zouden er niet nog zijn, die dezen goeden ouden tijd terugwenschen en met name de spoorwegen, waardoor alles zoo heel anders werd, in hun hart verafschuwen?

{==393==} {>>pagina-aanduiding<<}

Wij denken hier aan 't geen onze auteur over de ‘vroomigheid’ der tegenwoordige inwoners zegt, dat is, over het uiterlijk vertoon van vróomheid ‘Geen stad in ons vaderland’, zoo lezen wij, ‘waarin zich zooveel kloosters en bedehuizen bevonden. Zij maakte zich ook kenbaar in opschriften op gebouwen, die bij het voorgeslacht zeer eenvoudig waren, doch die in onze dagen tot geheele teksten uitdijden, bijv. ““God lof van al”” ““Soli Deo Gloria””; ““Als 't God behaagt is 't beter beniet dan beklaagt” Maar na het ongeval den Heer Kol overkomen, wiens fraai huis met een fraaien steen prijkte, en met de woorden: ““Indien de Heer het huis niet bewaakt, te vergeefs waakt de wachter””, en wien twee dagen daarna in de kamer boven dien steen een groot gedeelte van zijn tafelzilver ontstolen werd, zijn deze breedsprakige teekenen van vroomigheid in onbruik geraakt’.
Men voelt het onderscheid. Het oude Utrecht had zijn kloosters en bedehuizen van een eenvoudige spreuk en van goede grendels en bouten voorzien. Het nieuwe Utrecht poogt het met de spreuken alleen te doen.... Dat gaat niet.
Wij achten het voorts een lof voor de vroegere Bisschopsstad dat er veel bier gebrouwen en, naar Dr. B. verzekert, ook veel bier gedronken werd. Tegenwoordig is jenever er de hoofddrank en het Utrechtsche Jan Hagel brutaler dan dat van eenige andere stad. Of dit in verband staat met de Zondagsscholen van streng confessioneelen aard, willen wij niet onderzoeken. Zeker is 't, dat deze het kwaad op de straten nergens stuiten, zoo zij 't al niet in de hand werken.
Elk huis in Utrecht had oudtijds zijn eigen naam. Meer dan in de meeste steden bestaan daar van die eigenaardig-
{==394==} {>>pagina-aanduiding<<}
heid nog overblijfselen. 't Was de ongelukkige Fransche invasie van 't laatst der vorige eeuw, die de nommering der huizen, de naambordjes der straten en de verdeeling in ‘arrondissementen’ invoerde. De gasten der hoogwijze Bataafsche Republiek konden anders den weg niet vinden.
Dr. B. vertelt ongelooflijke dingen van de wijze waarop de voorvaders der hedendaagsche Utrechters zich vermaakten. De Duitsche Orde of Ridders van het Duitsche huis, Balye van Utrecht, tegenwoordig de leverancier van een zeker aantal sinecures voor adellijke heeren, was indertijd een college van vroolijke jongens. Als men die hun gang had laten gaan, zouden ze de Bisschopsstad misschien tot een tweede Parijs of Weenen gemaakt hebben. ‘Zij plachten’, schrijft Dr. B., ‘du bon ton te zijn en de aanleggers der Utrechtsche feesten, die gedeeltelijk op hun terrein, gedeeltelijk op het Catharyneveld gegeven werden en waaraan de Regeering en burgerij met graagte deel namen. Utrechts schoonen lieten zich daar vinden, en niet het minst de lieve nonnetjes uit de adellijke stiften Oudwijk, Koelenburg en Oostbroek, die dan voor een oogenblik het geestelijk abijt verwisselden voor het luchtige wereldsche kostuum, waarin zij ten dans gingen.’
Maar Karel de vijfde kwam, en brak het klooster van St. Jan af, waardoor de zaak geheel van gedaante veranderde. Hij ontnam den Utrechters bovendien voor langen tijd den lust om te dansen. Niemand toch zal ons doen gelooven, dat er bij de luisterrijke feesten, waarmee de stad het hart van den zwartgalligen Philips won, waarachtige vreugde heeft voorgezeten. Daarna kwam Alva; toen was 't voorgoed gedaan met vioolspelen. Zelfs waren er toen verscheidene burgers die het rechte van de zoogenoemde

{==395==} {>>pagina-aanduiding<<}
vroomigheid begonnen te begrijpen ('t komt ons voor dat deze gezocht moeten worden onder de voorvaderen van het kleine troepje liberalen, dat zich heden ten dage troost, te midden der orthodoxie, met de hoop op beter tijden). De Spanjaarden toch gedroegen zich als zeer ijverige voorstanders van hun godsdienst. Op Witten Donderdag hielden zij groote processie waarbij zij zich ten bloede toe geeselden. Maar dit was een boete waarvan de burgerij het bedrag betaald had. Onder de bescherming van Alva's ijzeren hand hielden de Spaansche soldaten vreeselijk huis in de stad. Zij drongen in de woningen en lieten zich vorstelijk trakteeren. Niets was hun te goed of te kostbaar. Mooie vrouwen ontzagen zij 't minst.
Daar brak de 1e April 1572 aan en draaide het heelal op zijn as. De watergeuzen riepen het land te wapen en 't bleek dat een zwaard in de hand van een wanhopig Nederlander tweemaal scherper was dan de kling van een Spaanschen huurling. Zij brachten een schromelijke verwarring in de plannen en berekeningen van Alva. De boter gleed hem door de vingers, juist toen hij dacht dat hij het ijzer voorgoed buigen zou.
De Utrechtsche burgers werden toen wakker. Vooral de burgeressen, die de meeste reden hadden om het Spaansche gebroed te haten, drongen op verwijdering van de vreemde bezetting aan; en straks, toen deze daar geen ooren naar had, op de vernieling van het kasteel Vredenburg. Dit Vredenburg was al het kwaad over de stad gekomen. Op Vredenburg had zich de misdadiger steeds veilig geacht tegen woede en wraak. Men ging zeer praktisch te werk. Om het kasteel te kunnen platschieten had men kanonnen noodig, en om deze te koopen moest men geld hebben.

{==396==} {>>pagina-aanduiding<<}
't Geld nu was overvloedig in de kast van Schenk Van Toutenburg, den aartsbisschop. Men ging dus tot dezen en vroeg 20000 gulden te leen. Toen de prelaat ze niet leenen wou nam men ze, en gaf in ruil een reçu, met de belofte het geld te zullen teruggeven als er betere tijden kwamen. Daarop toog men ijlings aan het werk en donderde 't dag en nacht om het Vreeburg heen.
't Eind van het lied was dat de Spanjaarden aftrokken en het kasteel naar den stadskant onmiddellijk afgebroken werd. 't Is bekend dat bij dit werk de felste ijveraars nog overtroffen werden door Catharina Bergers, de vrouw van den schepen en bierbrouwer Jan Jacobsz. Van Leemput, door het volk te kwader ure, doch met goede intentie, Trijn Leemput genoemd. De schrijver teekent haar in de volgende trekken: ‘Zij was eene vrouw van flinke, krachtige gestalte en een bazin van het echte water. Van haar wordt verteld, dat zij eens twee Spanjaarden, die in haar huis drongen, de trappen afsmeet en ze met hun eigen wapenen verwondde.’
't Schijnt hier de plaats om tegen zekere lichtvaardigheid in den schrijftrant van Dr. B. te protesteeren. Zij komt schier uitsluitend in zijn schertsen voor, en nergens helderder dan hier. In verband met de warmte die den schrijver zoo gunstig onderscheidt, zoodra hij aan een of ander bezielend tijdperk in onze historie genaderd is, hadden wij mogen verwachten dat hijzelf het ongepaste van een volzin als de bovenstaande zou hebben ingezien. Of is het goed de traditioneele voorstelling van vrouwen als Kenau Hasselaar, Trijn Leemput, Maria Van Lalain en dergelijke bij ons volk te bestendigen? Valt er van deze kloeke historische figuren niets anders te zeggen dan dat ze echte bazinnen waren?

{==397==} {>>pagina-aanduiding<<}

Neen, 't waren geen echte bazinnen, maar Hollandsche vrouwen en moeders, door den wreeden Spanjaard getergd tot vertwijfelens toe, die zich te goeder ure herinnerden dat zij stevige armen aan 't lijf hadden en dat het beter was in een ongelijken strijd te bezwijken dan weerloos eer en leven prijs te laten. Om over deze vrouwen te oordeelen moet men bedenken wat er al was voorafgegaan. In het geval van Trijn Leemput mag ondersteld worden dat de beide Spanjaarden, die waarschijnlijk bij afwezigheid van den schepen en bierbrouwer in haar huis drongen, weinig goeds voorhadden. Zal iemand op de leeuwin smalen, als zij hare jongen verdedigt? Mag de verdediging van eer en leven als bazigheid gebrandmerkt worden?
Doch er is erger. Eenige bladzijden vroeger schreef Dr. B.: ‘Men wil wel eens zeggen, dat de Utrechtsche vrouwen nog al kijfachtig van natuur zijn, dat is echter het geval niet: omdat Utrecht nog al krasse vrouwen in haar midden heeft gehad, die vroeg geëmancipeerd waren en het werk der mannen dikwijls uit de hand namen, bijv. de dappere Trijn Leemput, gaf men haar dien naam.’
Vooral hiertegen komen wij op. De dooreenwarring, van een verkeerd begrepen emancipatie en den heldenmoed onzer historische vrouwen, is in onze oogen profaan. Iedereen weet hoe de eerlijke zaak van de rechten der schoone sekse in den laatsten tijd door onkundige pleitbezorgsters bezoedeld is en hoe het woord ‘emancipatie’ in kwaden reuk werd gebracht. Doch wat hebben onze Judiths van de kermisplanken met een Kenau of een Trijn Leemput gemeen? Welke overeenkomst is er tusschen de vrouw die voor man en kroost in de bres springt, en de kinderen in lange japonnen die het land doortrekken om

{==398==} {>>pagina-aanduiding<<}
te verkondigen dat er niets goeds aan den echt is dan.... de echtscheiding? Laat ons verstandig wezen en billijk; ook bij onze vergelijkingen. Laat ons zeggen dat wij in rustige tijden geen vrouwen van de kracht der Trijns en Kenau's begeeren, maar tevens erkennen, dat er omstandigheden kunnen voorkomen waarin een zoon trotsch mag zijn op de moeder die met eigen hand een vijand neervelde om - - ja, om hem het leven of zijne zuster de eer te redden. Wie kan zich daarentegen voorstellen hoe de kinderen eener averechts geëmancipeerde over hun moeder zullen praten?... Indien er in Utrecht geëmancipeerde jonge dames zijn van het hier bedoeld gehalte, dan was ook te dien aanzien het Oude Utrecht beter dan het tegenwoordige.

't Schijnt dat de burgerij van het Oude Utrecht haar nazaten over 't geheel overtroffen heeft in ordelievendheid. Verbazend is wat Dr. B. ons vertelt aangaande de kleine politiemacht waarmee nog vóór een halve eeuw de rust in de Bisschopsstad bewaard werd. Toch waren de studenten destijds luidruchtiger dan nu. Doch misschien konden studenten en agenten 't toen beter met elkaêr vinden!
‘Wie nu de uitgebreide Politiemacht aanziet’, schrijft Dr. B., ‘onlangs nog, op voorstel van den Burgemeester Kien, zoo zeer uitgebreid, zal er zich over verwonderen, hoe deze macht vóór een 80tal jaren nog door zulk een klein getal werd gehandhaafd. Toen stond er aan het hoofd een klein mannetje, niet veel hooger dan een tafel, dien men in de wandeling, wegens den vorm zijner beenen, no. 55 of kuit-op-scheen noemde’..... ‘Voeg hier nu bij: een enkelen ondercommissaris en een 12tal dienders, met den bekenden Donker aan het hoofd, meestal oude

{==399==} {>>pagina-aanduiding<<}
lieden, met lange, wijde jassen, groote steeken met eene oranje-kokarde voorzien, met korte broeken en een grooten degen met zilveren gevest op zijde, groote zilveren kuitgespen en groote zilveren schoengespen, met een stok van bruine rotting in de hand -, dan kan men niet nalaten op te merken, hoe alles hier vooruitgegaan en met de mode meegegaan is.’
Wij achten dit laatste een compliment aan den ouden tijd, ten minste als 't waar is dat de veertien man van de vroegere politie 't werk afkonden.

Utrecht is ook de stad van Huibert Duijfhuis geweest. Dr. B. herinnert ons het versje van Brandt, waarin de verdraagzame bedoeling van den pastoor van St.-Jacob gehuldigd wordt, en de toeloop die in den aanvang hem mocht verheugen. Doch het Calvinisme, dat destijds de overhand kreeg, doofde onder de leiding van Ds. Modet en consorten het nieuwe licht; en 't heeft daarna niet meer gebrand op den Utrechtschen kansel. Toen Duijfhuis in 1581 overleed, werd ‘de onbesloten gemeente opgeheven.’ Slechts hier en daar buiten Utrecht flikkerde de kleine vlam in later dagen nog op. 't Was misschien ook wel wat onpraktisch wat de brave pastoor beoogde. Een bittere ironie, in ieder geval, dat zijn titel tot op den huidigen dag als een praedicaat van een der hervormde predikanten vereeuwigd bleef.
Dr. B. deelt ons vervolgens een staaltje van de groote scherpzinnigheid der Utrechtsche magistraten uit het laatst der 17e eeuw mee.
Er werd in die dagen veel handel gedreven in geloofsvervolging, een artikel dat ook nog in onzen tijd in zekere

{==400==} {>>pagina-aanduiding<<}
kringen bijzonder gewild is en reeds meermalen de gelegenheid heeft aangeboden tot zeer vermakelijke oplichterijen. De handelaars kwamen veelal uit Italië. Zij waren welbespraakt. Zij hadden een eigenaardige bedrevenheid in het ‘fabriceeren en combineeren’ van oud-adellijke titels, en een fluweelen tong als 't er op aankwam de burgerlijke autoriteiten in het goede Holland honing om den mond te smeren.
In 1698 kwam zoo'n Italiaan in Utrecht. Hij heette Lucius Roselli, of liever hij heette anders, maar zette dien naam onder een request dat hij met de noodige nederigheidsbetuiging bij Burgemeesters en Vroedschap indiende. Hij had reeds voor jaren van de deugden dier regenten gehoord, en altijd een onweerstaanbaar verlangen gehad om de stad, waar ieders geloofsovertuiging geëerbiedigd werd en men God naar de inspraak van zijn geweten mocht dienen, met eigen oogen te aanschouwen. Hij was een man van studie, had zich in zijn vaderland vooral op de godgeleerdheid toegelegd, en verlangde niets liever dan de gelegenheid om deze zijne talenten dienstbaar te maken aan de opbouwing van het Koninkrijk Gods. De magistraat mocht dit laten onderzoeken. Hij was bereid zich aan elk examen te onderwerpen en wenschte alleen maar dat men hem daarna een leerstoel in de Theologie mocht inruimen. Indien hiertegen soms overwegende bezwaren bestonden, dan zou hij zich ook vergenoegen met de vergunning om.... een koffiehuis op te richten.
Men lette nu op de wijsheid van den Utrechtschen magistraat! Daar Utrecht veel professoren in de theologie maar nog weinig koffiehuizen had, nam men het laatste verzoek goedgunstig op en gaf aan Roselli vergunning de

{==401==} {>>pagina-aanduiding<<}
deur zijner inrichting voor 't publiek open te stellen. Zekere dominus Vianen maakte, na dit goede voorbeeld, zelfs geen zwarigheid om den Italiaan zijn huis te verhuren; wat Dr. B. doet vragen of dit niet 't eerste voorbeeld zou geweest zijn van de verchristelijking van een koffiehuis?
De zaken gingen voortreffelijk. De Italiaan verdiende veel geld en had zelfs de kans een geacht ingezeten zijner nieuwe vaderstad te worden. Doch gaandeweg kwamen er leelijke dingen aan het licht. 't Bleek dat hij een weggeloopen priester was, en een dametje had meegebracht met wie hij in ongeoorloofde betrekking leefde. Ja, 't bleek dat zijn verliefd hart aan dit eene voorwerp niet eenmaal genoeg had, zijn zwarte oogen ook openstonden voor het blonder en teerder vrouwelijk schoon uit onze streken. Een mooi melkmeisje van buiten de Waard bekoorde hem uitermate, en weldra vergat hij zoozeer alle maatregelen van omzichtigheid dat zijn bijzit de lucht van 't geval kreeg. In haar jaloerschheid bracht zij alles aan het licht; en 't eind van de zaak was dat de Italiaan zijn heil in de vlucht zocht en Amsterdam verkoos boven de stad die, volgens het request, alleen waardig was zijne asch te herbergen.
Nu vragen we of de Utrechtsche magistraat geen reden had om zich in de handen te wrijven? Verbeeld u, dat men dezen mensch eens had toegestaan de Theologie te doceeren!....
Het Oude Utrecht was gezelliger dan het tegenwoordige. Juist dat wat vroeger de gezelligheid bevorderde, is er nu een belemmering voor. Dit klinkt paradoxaal en behoeft dus nadere toelichting. Wij volgen ook hierbij Dr. B. op den voet. Gelijk ieder weet heeft Utrecht, over het groot-
{==402==} {>>pagina-aanduiding<<}
ste gedeelte harer oude grachten, zoogenaamde werven. De straat voor de huizen ligt eenige voeten hooger dan het watervlak. Bijna alle huizen hebben een doorgang onder de straat, die op de werf aan het water uitkomt. Nu werd voorheen de afscheiding tusschen die werven en de straat gevormd door een muur, waarvan hier en daar nog enkele overblijfselen zijn aan te wijzen, doch die voor het grootste gedeelte vervangen is door ijzeren baliën, zooals de schrijver zegt: ‘van meer of min sierlijken vorm’. Ook de bruggen hadden weleer steenen borstweringen.
Die doorloopende muur aan den waterkant gaf aan 't Oude Utrecht een eigenaardige gezelligheid. ‘Toen zag men daar 's avonds bij schoon weder onze voorzaten plaats nemen en onder het genot van eene vaderlandsche pijp al keuvelend den tijd doorbrengen. De zitplaatsen hadden echter iets ongemakkelijks, daar zij den rug geen steunpunt aanboden en dus menigeen wel eens onzacht en met gebroken ledematen op de werf terecht kwam.’
‘Het was daarom dat velen er banken op plaatsten, behoorlijk van rugleuningen voorzien.’
Dr. B. herinnert verder hoe de meeste ingezetenen der Bisschopsstad, gelijk dit ook in andere plaatsen gebruikelijk was, een steenen of houten bank op hun stoep plaatsten, en wijst de overblijfselen, ook van die altaartjes der openbare gezelligheid, als met den vinger aan. Hij is 't evenwel noch ten aanzien van de steenen muurtjes, noch van de banken met zichzelven recht eens of hij prijzen of laken zal wat het gemeentebestuur, meegesleept door den stroom des tijds, in de laatste jaren verrichtte. Zelfs indien de ijzeren baliën mooier waren dan ze zijn, zou 't verdwijnen van de gelegenheid tot gezelligen kout voor de kleine bur-
{==403==} {>>pagina-aanduiding<<}
gerij hem nóg aan 't hart gaan, zou hij 't nóg betreuren dat er nu nooit meer een danspartijtje op straat gehouden wordt, dat zelfs op den verrukkelijksten zomeravond elk burger in zijn eigen torrenhuis kruipt, om daarbinnen in zijn eenzaamheid te zitten kniezen en pruttelen. Toch moet hij erkennen, dat de verwijdering van de bovengenoemde muurtjes een dringende noodzakelijkheid geweest is, daar zij het handelsverkeer niet weinig belemmerden; en dat de wethouder, die de trottoirs in bescherming nam, en daarmee aan de banken voor de huizen, mitsgaders aan alle uitstekken en uitstallingen, den oorlog verklaarde, zich verdienstelijk gemaakt heeft jegens de stad zijner inwoning.
Laat ons niet wijs zijn boven 't geen er geschreven staat, en ons bij deze tweeslachtigheid neerleggen. 't Is zeker dat Utrecht aan publieke veiligheid won, wat de stad aan publieke gezelligheid verloor. Als de burgerij, die er dagelijks mee te doen heeft, nu over dien ruil tevreden is, dan is 't ons wel.
Dr. B. heeft bijzonder veel werk gemaakt van een der eigenaardigheden van Utrecht die, misschien meer dan menigeen vermoedt, het vasthouden der ingezetenen aan oude leerstukken en leerbegrippen verklaart, namelijk: het gilde der Cellebroers, later der groefbidders. In zijn werkkring als geneesheer heeft hij een uitmuntende gelegenheid gehad om dit corps met zijn deugden en gebreken ga te slaan. Hij bevestigt den indruk, die bij ons zelfs door de patent-bidders (een minder soort) is opgewekt, dat men schaars in deze wereld iets meer oorspronkelijks en tegelijk meer behoudends zal vinden, dan de corporatie die zich op een gegeven oogenblik met de gestorven Utrechters onledig houdt. 't Zou ons niet verwonderen als de begrafenis-
{==404==} {>>pagina-aanduiding<<}
vereeniging, voor eenigen tijd opgericht om de ter aarde bestelling te vereenvoudigen, nog menig element in zich had opgenomen, dat over honderd jaar den lachlust van een tweeden Dr. B. zal gaande maken. Voorshands vergasten wij ons, met allen eerbied voor het statige en belangwekkende zijner persoonlijkheid, aan de vermakelijke schets van den grooten Van Dijk, het hoofd of, gelijk men in later dagen zei, den Keizer der oude groefbidders. De patentbidders waren toen opgekomen en vonden in Van Dijk hun man. Van Dijk was ‘de type van den echten, statigen groefbidder, en iedereen groette hem met reverentie, hetzij hij in blauw kamizool, korte broek en paruik voor de deur zijner woning in de St.-Jansstraat, zijne pijp stond te rooken, of in deftig pontificaal de weet deed, of aan den begrafenisstoet voorafging. Luide en welwillend klonken de woorden der aanzegging, zoodat hij de dienstmeisjes verbaasde, en men zou hem nooit overgehaald hebben om, zooals thans geschiedt, slechts papiertjes af te geven. Bij eenigszins winderig weer wapperden zijn mantel en zijn lamfer in sierlijke golvingen in de lucht. Hij stapte op een zekeren maat de paarden van den lijkwagen voor, die hij langzamerhand gewend had hunne voorpooten met meer 
deftigheid op te beuren, naar het voorbeeld van zijn eigen stap. Hij gaf een soort van maat of cadans aan, als een tamboer-majoor, en arrangeerde, zooals hij dat noemde, de toertjes (d.w.z. den weg dien de lijkstoet passeeren moest) met den uittersten smaak. Met den meesten ernst wist hij ook de bedroefden te troosten.’
Is die beschrijving niet meer dan goed? Wij zien den grooten lijkbezorger, zaliger gedachtenis, in levenden lijve voor ons, alles drillend, alles exerceerend, alles beredde-
{==405==} {>>pagina-aanduiding<<}
rend, tot het oogenblik toe waarop hij het lijk aan zijn collega den dood overgeeft, met de vriendelijke vermaning toch óók het decorum in acht te willen nemen.
Welk een heilige verontwaardiging moet er in zijn oog gegloeid hebben toen de patentbidders kwamen en de klad in 't vak brachten! Hoe edel moet zijn toorn zijn geweest toen hij met eigen oogen aanschouwen moest dat de paarden voor den lijkwagen de ooren spitsten en met de voorpooten krabbelden, omdat zij den directeur van hun marche funèbre misten! Slechts éen troost bleef hem over: dat de gansche burgerij in hem, Van Dijk, het beeld van den waren groefbidder aanschouwd had en dat die indruk niet sterven zou. Wie zou den eerbied tekort willen doen, dien men aan hem, en in hem aan het geheele gild, verschuldigd is!
‘Niettegenstaande zijne groote bekendheid en de populariteit welke hij genoot, hadden de Utrechtsche straatjongens,’ vervolgt Dr. B., ‘er een bijzonder genoegen in, om een geknipt poppetje met een draad aan zijn mantel te bevestigen, dat dan eenigen tijd bij de aanzegging van huis tot huis met hem meewapperde. Ontzettend was de strafpredikatie, welke zijn medebidders moesten aanhooren, dat zij niet beter gezorgd hadden om de miskenning te verhoeden, die men der deftigheid van hunnen stand had aangedaan.’
Dat was de kracht van het individu, de quaestie waarop alles neerkwam. Van Dijk was niet éen van de Utrechtsche bidders, maar de vertegenwoordiger van het gild, de belichaming van het begrip Uitvaart, de verpersoonlijking van de gedachte dat er orde en regel moet zijn in alles, ook in de manier waarop wij sterven en tot onze vaderen vergaderd worden. Mannen als Van Dijk laten voor de eer

{==406==} {>>pagina-aanduiding<<}
van het gild hun leven. Toen de Hooge Regeering, om redenen welke geen groefbidder billijken kon wijl er zooveel plechtstatigs mee verloren ging, toen de Hooge Regeering in hare even hooge wijsheid gedecreteerd had dat er in het belang der levenden niet meer in de kerken mocht begraven worden; toen men dientengevolge te Utrecht aan het einde der Ganssteeg in 1829 of 1830 een algemeene begraafplaats openstelde -, toen verspreidde zich het gerucht dat de patentbidders, die inmiddels toch waren opgekomen en zich hadden staande gehouden ondanks hun onkunde en gebrek aan ervaring, het zouden inwijden. Op dat gerucht sprong Van Dijk op alsof een adder hem gestoken had. Met vaste stem verklaarde hij in de vergadering zijner ambtsbroeders dat zij, de kinderen van den echten stam, zich dezen smaad niet mochten laten aandoen; dat het eerste lijk door hen, en niet door de concurrenten, moest worden aangebracht. Desnoods zouden ze er geld bijleggen, al zou 't ook honderd gulden wezen. Doch waar een lijk te vinden?.... Een koninkrijk voor een lijk!
‘Daar vernamen ze, dat in eene der naburige gemeenten een kind gestorven was. Tegen hoogen prijs haalden zij de familie over, het lijkje op het Utrechtsche kerkhof te doen bijzetten; en toen 's ochtends, op den gewonen tijd, de patentbidders met hun lijk en een grooten stoet aankwamen, toen kwam Van Dijk aan het hoofd zijner groefbidders triumfantelijk hun tegen, op zijn terugkeer van het kerkhof. De eer van het oude gild was gehandhaafd.’
Wijs ons in de wereldgeschiedenis een tweede voorbeeld van dezen aard! Als Van Dijk niet toevallig een lijk had gevonden, zou hij in staat zijn geweest zichzelf te laten begraven!.........

{==407==} {>>pagina-aanduiding<<}

Dr. B. heeft, behalve dezen keizer der groefbidders, nog menig figuur in ons boekske vereeuwigd waarmee een blijspeldichter zijn voordeel kan doen.
Hier hebt ge, bijvoorbeeld, den ‘stadsfabriek,’ den heer Van Embden, indertijd door Van Dam van Isselt in den studentenalmanak vereeuwigd. Hij was almachtig. Wat hij wilde, moest geschieden. Wat hij niet wilde, geschiedde niet. ‘Vele ouderen van dagen zullen zich nog den reusachtigen man herinneren, met zijn korten broek, wijden jas, grooten stok en enorme schoenengespen. Met zijne enorme voeten en reuzenschreden stapte hij overal heen; hij had dan ook den algemeenen naam gekregen van: “Jan Stap,” afgewisseld door dien van “Jan Cigaar,” ter herinnering aan de bevestigingsrede van dominé Merens, den ouden, toen hij gemakshalve was over blijven zitten van de ochtendpredicatie, en de stovenzetters hem tot zijne vertroosting een cigaar zagen opsteken. Niemand dan hij had dan ook zoo iets durven wagen.’
Hier hebt ge een anderen orgineel, maar van vroeger dagteekening: jonkheer Everard Meyster, een groot landbezitter in het Amersfoortsche, en een prulpoeet van zeer weinig bekendheid; doch wiens dwaasheid met die van een ander in verband staat, welke laatste de schrijver zelf aanschouwd heeft.
Jonkheer Meyster had een heldenstuk verricht. Hij had in 1662 een grooten kei, uit de heide, binnen de stad Amersfoort doen brengen. Op dit feit was hij niet weinig trotsch. Hij liet het boven zijn huis, te Utrecht, door de afbeelding van een grooten steen vereeuwigen en smaakte (als hij 't beleefd heeft) de voldoening dat die steen aan de straat den naam van Keistraat bezorgde. Hij liet het evenwel hierbij niet, maar deed den geheelen voorgevel

{==408==} {>>pagina-aanduiding<<}
met attributen van allerlei aard, ook met de noodige inscripties versieren. Aan het handvatsel van de deurschel gaf hij den vorm van een krakeling. Dit laatste was een herinnering van het gebak waarop hij ‘de Keietrekkers’ getracteerd had. Nu werd dit huis, toen Dr. B. een kleine jongen was, door zekeren heer Kol bewoond, die, zooals de schrijver vertelt, nog al prikkelbaar van gestel was en wien het verdroot de heer uit de Krakeling genoemd te worden, ‘waarom hij dan ook dit embleem heeft laten wegnemen.’ Nu is 't de vraag wat kinderachtiger is: een belleknop in den vorm van een krakeling te laten maken, ter herinnering van een feit als het bovenvermelde? of dit embleem te laten wegbreken... als 't er eenmaal is?
Een aardig staaltje van regenten-jaloezie levert de historie der overbrugging van de Keulsche vaart. Voordat de spoorwegen Utrecht openbraken, aan een kant van welken de oude kloosterratten zeker nooit gevaar geducht hebben, had de Maria-plaats om zoo te zeggen geen uitgang naarbuiten. De waterpoort van St. Marie gaf toegang tot een overhaalschuitje, en dat was alles. ‘Toen de Raad dus besloot dat er eene brug zou gelegd worden, kwam men volstrekt niet op het denkbeeld om in eens een fiksche te maken, en men bouwde zoowat een kleintje uit hout.... om het volk niet al te zeer door de groote uitgave af te schrikken.’ Toch betwistten twee grootmachten in Utrecht elkander de eer van het peterschap over dat knuppelbruggetje: de Gouverneur Van de Poll en de Burgemeester Kien; doch het volk, altijd geestig als de satire in het spel komt en waar 't de dwaasheden van groote lui geldt, hakte den knoop door en noemde het dingske: Polkientje. Of de heeren toen tevreden waren?

{==409==} {>>pagina-aanduiding<<}

Er is niets zoo ordinair, of schijnbaar onbeduidend, waaraan Dr. B. geen plaats in zijn boekske durft inruimen als 't dienen kan om het Oude Utrecht te illustreeren, de een of andere eigenaardigheid in het leven te bewaren en, gelijk wij reeds zeiden, aan latere stedebeschrijvers den moed te benemen van deftig en droog te zijn.
Hier hebben we een kleinen krommen bedelaar, die voor een halve eeuw, dag in dag uit, op een steen bij de Pauluspoort zat. Jan Slof was zijn nom de guerre. Hij verdiende veel geld; doch Riekedekiek, die op handen en voeten door de straten draaide, en Doove Kooltje, die zijn bijnaam kreeg van het mandje met zwavelstokken dat steeds aan zijn arm bengelde, deden hem zware concurrentie aan. Dr. B. heeft Jan Slof net zoo eerlijk geportretteerd als Van Dijk of Van Embden.
Hier hebt ge verder den speelbal van alle straatjongens: Smoel, een man wiens eene wang grooter was dan de andere, en van wien algemeen vermoed werd dat hij de 14 man sterke politie van die dagen heimelijk een handje hielp bij haar onmogelijk dienstwerk. En voorts de twee ‘stadsleelijkers,’ die geen andere eigenschap hadden dan in hun titel ligt opgesloten; en dronken Kees, die behalve de gave der dronkenschap ook nog 't talent bezat van hoogst doorwrochte redevoeringen tot het Utrechtsche publiek te kunnen houden.
‘Deze straatvertooningen en vermakelijkheden werden 's avonds voortgezet door de poppekast op de Maartensbrug, die de Chineesche schimmen vertoonde en er niet weinig toe bijbracht om het debiet van het oliekoekenkraampje te vermeerderen, dat daar dichtbij stond en dat later, ik meen door dezelfde familie voortgezet, naar de Marieplaats vertrokken is.

{==410==} {>>pagina-aanduiding<<}

‘Tusschen al deze vertooningen in hoorde men het ei genaardig geroep van sommige rondventers, waaronder de voornaamste waren die van: ‘“Nie Voddi, Mostert, Nuven Hering”’, waarbij de jongens nooit verzuimden te roepen ‘met oude koppen’; van den bekende scheeresliep en van den beroemden ‘‘a'rapie koop koop’.
Zeg dat elk dezer mededeelingen en herinneringen op zichzelf onbeduidend is, wij stemmen 't desnoods toe; doch erken óók, dat zij vereenigd een levendiger, krachtiger, en dus voor de nakomelingschap belangrijker, beeld van het leven in vroeger tijd op het doek brengen, dan in eenig stedeboek te vinden is.
Wij hebben wel mogelijk reeds te veel geciteerd, ofschoon onze lezers zich niet moeten voorstellen dat wij de stof hebben uitgeput. Men zal in het boekske zelf nog een schat van bijzonderheden aantreffen die wij met stilzwijgen voorbij gingen. Ons doel was alleen de aandacht te vestigen op den arbeid van Dr. B. Hadden wij ons niet getroost 't hierbij wat breed op te nemen, allicht zou ons doel gemist zijn. Op den titel af zal menigeen, die voor den winkel van dezen of genen boekhandelaar staat te kijken, het boekske niet van zijne gading achten. Hij is geen antiquaar. Hij houdt niet van droge lectuur, al betreft ze ook nog zoo belangwekkende zaken. Hij wil iets pikants, iets prettigs, iets onderhoudends. Is 't daarbij tevens degelijk, verraadt het veel studie en veel zorg, - des te beter! Doch het pikante, prettige en onderhoudende blijft de hoofdzaak.
Welnu, gij lezer van die bloedsmenging en geestesrichting, hier hebt ge iets dat voor u geknipt is!






{==411==} {>>pagina-aanduiding<<}

In 't vrije veld 1).

De ‘brieven van een landmeisje,’ waarover ik het woord neem, worden door den heer Dr. D.J. Coster, te Amsterdam, om het degelijke, ‘het reine, ongekunstelde, echt natuurlijke van hunnen inhoud,’ geroemd. In den vorm treft hem daarbij 't ‘gemakkelijke,’ 't ‘gracieuse.’ 't Geheel is zijns inziens voortreffelijk. 't Zijn ‘keurige brieven,’ in éen woord, die de heer Coster ter lezing aanbeveelt, nadat hijzelf door hun schoonheid en waarheid ‘verrast’ is geworden.
Ziedaar niet weinig ter eere van deze ‘brieven’ gezegd. Als ik er, meo jure, iets mag bijvoegen (in dit geval, krachtens het recht mijner dankbaarheid aan de schrijfster), dan begin ik met te verklaren dat, naar mijn meening, de lofspraak geen woord, geen lettergreep, geen letter te veel bevat.
De brieven van het ‘landmeisje’ zijn, durf ik zeggen, van de eerste tot de laatste bladzij uitmuntend van stijl.

{==412==} {>>pagina-aanduiding<<}
Juweeltjes van stijl derhalve? Neen, laat dat rusten! Niets in deze bladen wat ons den juwelierswinkel herinnert! Niets wat er naar zweemt! De frischheid van 't ‘vrije veld’ lacht er ons uit tegen; de kleuren van 't landschap spelen er in; alles leeft er, alles streeft er, 't Juweelenmooi is mooi -, doch iets anders dan de schoonheid der brieven van het landmeisje.
'k Heb bij de lezing aan Huets ‘Brieven over den bijbel’ gedacht. Gij weet, men noemt ze in hun soort classiek. Waarom zou men ook niet? Bevatten ze geen schoonheden van den eersten rang? Hier geen gekunsteldheid, hier kunst en die tot natuur geworden! Ernst en gratie, kracht en lieflijkheid dingen er om den eerepalm. Hier de echte welsprekendheid, die voor elke waarheid de juiste uitdrukking, voor de edelste gedachte den edelsten vorm vindt -, en vindt zonder te zoeken! Hier een kunstwerk waarbij men gedurig den indruk krijgt als van een schepping; waarbij men eerst later begrijpt dat er metterdaad veel studie, veel arbeid aan is voorafgegaan! O zaligheid van den mensch, die zeggen kan: ik geloof, daarom spreek ik! Van den mensch die zijn onderwerp liefheeft, en zijn medemenschen! die van nature de gave des woords had, en door studie, ernstige studie haar ontwikkelde! Wien alle goede geesten kwamen dienen en zegenen ter ure dat hun bezieling hem noodig was! Er is op aarde maar weinig geluk dat bij de weelde van zulk een mensch kan halen.
Ons landmeisje weet en gevoelt het. Ook zij had iets te zeggen. Ook haar liet een ernstige roeping, een overmachtige geestdrift niet met rust. Zij had de natuur ‘in 't vrije veld’ lief, gelijk de ander den bijbel, het christendom. Bij haar gelijk bij hem werd die liefde een macht die tot arbeid

{==413==} {>>pagina-aanduiding<<}
dreef, tot kennis leidde, ten laatste tot spreken drong, tot spreken macht gaf. Ach, welk een wonder droeve wereld zou het zijn, waar een mensch ‘zijn eerste liefde verlaten’ kon en dat voorgoed! Maar zou het kunnen?... Stil! de brieven van het landmeisje liggen thans vóór ons -, als een schoone wereld vol gezondheid en levenslust.
Zulk een Hollandsch te lezen, doet een Hollandsch hart goed. Maltentig wie door enkele indringers uit den vreemde zich hier 't genot laat verstoren! Straks lacht de schrijfster er zelf om, goed gestemd, vriendelijk als ze is. Ziet ge wel, roept ze schalk, dat ze een slecht figuur maken? tegen het onverbasterd Hollandsch niet opkunnen? We zullen bij gelegenheid, voegt ze er bij, dan ook zorgen dat we maar gansch en al onder ons blijven.
Op die voorwaarde laten we dan ook menig ‘enfin’ en ‘interesseeren,’ en wat er meer van dien aard insloop, maar met rust. Het zal 't voor zichzelf, in gezelschap van al dat goedrond en degelijk Hollandsch, al kwaad genoeg hebben.
- ‘Maar is er in deze brieven dan verder niets onvolmaaks?’
Wat meent ge?....
- ‘Is er in 't ongekunstelde niet hier en daar iets.... kunstigs? In 't naïeve niet iets.... iets?....’
Wat ik u bidden mag, hou op! Een scherpzinnig mensch, zijt gij, amice; maar het landmeisje lacht u tóch uit als ge zoo voortgaat. Beter dan gij, of iemand, heeft ze gevoeld hoe moeilijk het is, tegenover ‘jonge dames’ uit de stad zoo dadelijk en in alles den rechten toon te treffen -, vooral wanneer men, hoe ge 't ook keert of draait, toch komt als haar meerdere op zeker gebied. Weet ge wel,

{==414==} {>>pagina-aanduiding<<}
dat er haast geen zwarigheid grooter is dan een meerdere te zijn en er den naam niet van te willen hebben? Nu, er zijn bedroefd weinig ‘populairen’ die er van den aanvang af zoo goed zijn door gekomen als ons landmeisje. En gaandeweg ging 't al beter. Tusschen haar eersten en haar laatsten brief ligt een zevental jaren. Al te zamen zijn ze schoon en goed, die brieven! doch de laatste is een meesterstuk. Men heeft van de dichters gezegd: ze beteekenen veel als ze iets beteekenen. Men kan van de vrouwelijke auteurs hetzelfde zeggen. Bewijst gij het door een beroep op De Sévigné, De Stael en anderen; ik wijs voortaan óók op het landmeisje.
‘Of ik het recht heb u zulke brieven aan te bieden? Ik wil beproeven of er iemand is, die lust heeft om ze te lezen.’ Zoo begon het! Moet men niet vrouw of meisje zijn om zóó te beginnen? Wijst zulk een begin niet op een voortgang die voortreffelijk, op een eind dat meer dan voortreffelijk zal zijn?
Kort en goed: wie het vloeiende en welluidende, wie de kracht en degelijkheid, wie den gloed en den hartstocht, wie het fijne en geestige van onze moedertaal wil genieten -, die leze, onder meer wat ik thans niet te noemen heb, de brieven van het ‘landmeisje!’
Zooveel van den stijl!

En nu de inhoud? waarover zullen wij 't hebben? Hoor:
- ‘Ik ben een landmeisje, een kind van 't vrije veld; daar hoor ik thuis, daar heb ik rondgedwaald van klein af; daar ben ik opgegroeid tot nu toe. Door die omstan-
{==415==} {>>pagina-aanduiding<<}
digheid weet ik misschien een aantal dingen niet, die gij wel geleerd hebt; maar misschien ook wel iets wat gij niet weet. Zult gij het kwalijk nemen als ik wat veel spreek van mijn land, van wat ik daar zie en van wat ik daar liefheb?’
Dus over ons goede land zal het zijn. Over onze weiden, bij voorbeeld, onze grasgroene weiden - - - -. ‘Zeg eens, zijt gij ook van de leer dat gras - - - - gras is -, in dien zin dat het alles éen soort zou wezen? Neen, daartoe hebt ge elken zomer te veel halmen gezocht en gedroogd, om des winters tusschen uw gemaakte bloemen te zetten. Gij zoekt het hooge gierstgras, met zijn sierlijk neêrgebogen bloemstelen; het reukgras; de vossestaarten met hunne fluweelige pluimen; het honinggras of riekend zorggras; den zilverachtigen windhalm en, niet te vergeten, het allerliefste trilgras. - Zoo ik mij niet vergis, kent men bij ons te lande over de honderd grassen. Naar hetgeen ik onlangs las, berekent men dat in de gematigde luchtstreken de grassoorten altijd omstreeks 1/12 van het aantal plantensoorten in een land uitmaken.’
Dat weet ge nu alweêr; doch het landmeisje praat voort en 'k ben zeker dat ge luisteren moet, luisteren zult, met altijd inniger aandacht en genot. Wist ge 't reeds wat ze nu verder vertelt over Hollands groene weiden? over de zorg die zij vereischen? over de bloemen die er in groeien? over de molsla die ze er zoo dikwijls gezocht heeft? over honderd en éen dingen die niet iedereen in 't weiland zoo spoedig gezien of gezocht zou hebben? Zoo ge 't alles reeds wist moet ik u mijn compliment maken; doch dan zijt gij ook knap genoeg om te beseffen dat het

{==416==} {>>pagina-aanduiding<<}
landmeisje verrukkelijk praten kan, en dan luistert gij, trots uw wetenschap, tóch; dat weet ik zeker en 'k weet ook wel waarom. Straks meer daarover.
Thans wil ik maar zeggen dat er een schat van meedeelingen en opmerkingen in deze brieven te vinden is, waardoor veler kennis verrijkt, veler oordeel en smaak gescherpt en veredeld kan worden.
Het zal geen zonde, evenmin een ondankbaar werk zijn als deze brieven, behalve door jonge dames, ook door anderen worden ingezien. Die ‘jonge dames’ konden, bij een tweede editie, wel van het titelblad wegblijven. Ik geef dit (eerbiediglijk) ter overweging.
Van 't weiland gaan we naar 't bouwland. Onderweg hebt ge, al luisterend, begrepen dat landbouw niets anders is dan de natuur haar eigen wetten afzien en ze dáárnaar leiden, om haar het werk gemakkelijker te maken. Soortgelijke ontdekkingen doet ge bij honderden, als het landmeisje met u praat, en 't prettigst is dat ge een gevoel krijgt als werden uw eigen zintuigen scherper, als doemde er een nieuwe wereld vol wonderen voor u op, die u enkele malen de liefste en schoonste sprookjes uwer kinderjaren herinnert, met dit verschil van gewaarwording dat ge thans de werkelijke wereld voor u hebt en dit weet en er een nieuw en hooger genot door smaakt.
We zijn dus in 't bouwland.
O, dat korenveld! Wat heeft het veel te vertellen! Een mensch wordt er stil bij. En dat aardappelland! Is 't zoo prozaïsch als 't er uitziet? Maar ziet ge 't wel goed? Zien is.... zien, meent ge? Jawel, gelijk gras gras is. Ga maar mee met uw aardige gids. Ga meê in 't vrije veld, en zie, en hoor, en.... ge zult meer en meer beseffen dat de

{==417==} {>>pagina-aanduiding<<}
wereld, ook hier te lande, zeer schoon en zeer rijk is; zelfs in een aardappelveld.
Ga mee naar het bouwland, vandaag, morgen, in verschillende jaargetijden. Zie den haver, de boekweit, het vlas, de hennip, en laat u hun geheimen vertellen. Keer dan terug naar uw huis, veel prettiger dan ge 't verlaten hebt. En herinner u straks bij 't avondbrood nog eens, wat u op weg ook al duidelijk werd, hoeveel gij in dit leven met ‘de scheikunde’ te doen hadt, alweer zonder 't te weten; ongeveer gelijk het dien heer uit Molière's comedie met zijn proza ging. En lach dan eens gul, maar schaam u óók een weinig, en neem u recht ernstig voor hoe langer hoe meer eerbied en liefde voor die schepping te koesteren, wier grootheid, tot in het kleinste, u al de jaren uws levens omringde - en zie, gij wist, gij vermoeddet het zoo menigmaal niet!
Ga op een anderen tijd meê naar de bosschen, en zie hoe het morgen- en avondlicht er in speelt en hoe de kinderen van 't woud, elk op zijn eigen manier, ‘voor den wind vluchten,’ en bespied onderwijl hun aller, en elks eigenaardige schoonheid. Hoor het lied der eiken, der eeuwenheugenden, en laat de beuk en de linde u haar rijke geschiedenis verhalen. Kom in 't voorjaar, kom in 't najaar, kom in zomer- en wintergetij; altijd nieuwe tonen, nieuwe kleuren, nieuwe arbeid en heerlijkheid. Nooit keert gij huiswaarts zonder nieuwe bezieling; als namelijk het landmeisje met u ging, met u praatte; of als haar geest ten slotte in u gevaren is. O, welk een wereld, de wereld van 't bosch! 't Zij ge omhoog ziet naar die fiere kruinen, 't zij omlaag naar het mos, naar de mossen, aan der reuzen voet; een wereld van wondervollen ernst en ernstige schoonheid is 't overal en altijd.

{==418==} {>>pagina-aanduiding<<}

Ga mee, straks naar de bloemvelden, en laat Flora u toonen welk een kleurenmengster ze is, u zachtkens beduiden hoeveel gij van haar nog leeren kunt; hoe onverstandig en onhartelijk en smakeloos de menschen ook tegenover haar nog kunnen zijn trots al wat ze reeds van haar ondervonden hebben.
Ga mee, naar de rietvelden!.... Wat er aan een rietveld is te zien? O, ga meê en let op! ‘Menigeen weet niet wat mooie aren ons riet draagt en ziet ze, als hij ze toevallig afgesneden tegenkomt, voor een zeldzaam buitenlandsch gewas aan. Ze zijn zoo sierlijk, is het niet? Glimmend donkerbruine veeren in den bloeitijd, wanneer de teere, dunne steeltjes, die de nog half gesloten bloempjes dragen, zich buigen om den top der stengels: grijs met zilverwitten weerschijn als zij zich later hebben uitgezet en het glinsterend pluis ze in een dikken, wolligen pluim heeft veranderd.’ Als ge maar een oog en een hart hebt! Dan kijkt ge ook in ons Hollandsch waterlandschap zoo vriendelijk en belangstellend om u heen, zelfs naar omlaag naar de ‘grassen en cypers, die doen alsof ze 't ook wel aardig vonden, in het klein, op riet te lijken.’
Is er, wèl beschouwd, iets onbelangrijks in de natuur? Zondagskinderen als ons landmeisje weten wel beter. Ook doen ze u geen enkele maal zulk een vraag die, ik moet het zelf bekennen, dan ook erg naar de deftigheid riekt (in de 24 brieven komt niet één regel voor, zoo saai als mijn vraag); maar ze wandelen eenvoudig met u en leeren u opmerken. Zóó doet onze gids. Ik kan hier het honderdste part niet noemen van 't geen ze onder uw aandacht brengt (alweer een van die gepoeierpruikte uitdrukkingen die ge bij haar niet vinden zult); doch of ze met u op de duinen staat en

{==419==} {>>pagina-aanduiding<<}
tuurt naar de groote zee, dan of ze met u thuis zit om een stukje beukeschors onder 't mikroskoop te bekijken; of ze met u over zon en maan en sterren praat, dan wel over 't vogelcongres in gindschen berberissenboom -, altijd luistert gij en voelt u geboeid. Zij heeft zoo iets wonders in haar manier van zien en zeggen. Kom met mij mee naar gindschen heuvel, zei ze laatst. ‘Het riekt er naar sparren, hun naalden bezaaien den grond. Des zomers is 't er vroolijk; de vogels zingen en de insekten gonzen; thans is 't er stil, en behalve een enkele voorbijganger zal niemand ons storen. Wijdt u even aan den genius der plaats. Bevoelt den ruigen bast, meet met uw blik de kruinen, en onthoudt voor uw geheele leven wat een spar is.’
‘En onthoudt voor uw geheele leven wat een spar is!....’ Ja, op die manier onthoudt men, niet waar?
En die andere keer, toen ze dat kleine, onaanzienlijke plantje met u bekeken had -, wat zei ze toen bij 't heengaan?
‘En wie nu al die kleinigheden attent heeft bekeken.... heeft alweer zooveel meer van de wereld gezien.’
Juist!.... Zóó spreekt geen professor. Maar zóó is 't toch wel aardig.... En ernstig ook?

Ernstig?.... Maar 't kan niet anders; ze heeft de natuur lief. Hoor toch!
‘Er is een wonderlijke band tusschen ons en die Natuur om ons heen! Zij, dezelfde wier onmetelijke grootheid ons soms doet duizelen, en schrikken voor onze eigen kleinheid; wier eeuwig onomkoopbare orde ons doet beven

{==420==} {>>pagina-aanduiding<<}
voor 't geen wij haar meedoogenlooze koelheid noemen; op wier raadselen wij ons moede peinzen, omdat zij samenvloeien met de raadselen van ons eigen bestaan -, zij heeft tegelijk in haar levende verschijning de gaaf om ons te troosten, te verfrisschen, te verheffen, en het hart van ieder mensch te leiden naar hetgeen hem het Liefelijkst is en het Heiligst.’
Ernstig?.... Maar let op toch hoe 't haar meenens is met die liefde voor de natuur:
- ‘Wij schrijven 1 October. Heden is het mooi frisch weder; maar.... het heeft drie weken lang geregend. Het is koud geweest en guur.... En als er thans van wandelen gesproken wordt, zullen twee van de drie zeggen dat de goede wandeltijd voorbij is en dat het hen somber maakt 't verval der natuur aan te zien. Ik erken het, deze eerste echte najaarsindruk is iets pijnlijks: de eerste massa gele bladeren, het scherper ritselen der reeds verdorde twijgjes, de zonnestralen die zoo schuins door het gedunde loofdak heenbreken en een schril licht werpen op den natten grond, op de blootgeplaste wortels en de stoppels der éenjarige veldbloemen; daarbij de duffe reuk der schimmeltjes en paddestoelen die gedurende den regentijd zich ontwikkeld hebben... dat alles stemt onaangenaam... Nogtans ‘(dáar hebt gij 't wat ik meen), ‘nogtans, de natuur verdient het niet aan ons dat er éen dag in 't jaar zou wezen, waarop wij haar gezelschap vermeden.... Een eerste vereischte nu om een herfstdag te genieten, is dat men hem groet voor 't geen hij is: een herfstdag....’
Intusschen, ook in den herfst is de eene dag de andere niet. De Octobermaand vooral kan zoo schoon zijn. Zij kan zulke prachtige dagen hebben. ‘Dagen waarop de

{==421==} {>>pagina-aanduiding<<}
lucht zoo ijl en toch zoo zacht, het hemelsblauw zoo helder en toch het waas over de duinen in de verte zoo paarsch is: ““vinkenmistjes,”” waardoor het ochtendlicht zoo schalk komt heengluren dat ook de minst ervaren weerkenner wel voelt: het is geen ernst met dien nevelsluier.’ En dan die ‘zonsondergangen, zoo verrukkelijk dat een mensch, die ze aanziet, blij wordt zonder te weten waarom.’
Doch of de dagen helder en vroolijk zijn, dan wel nevelig, guur en somber, het natuurleven gaat zijn gang en heeft, gelijk in ieder jaargetij, zoo ook iederen dag, iets te zeggen aan wie hooren wil en zien, verstaan en gevoelen. Onze schrijfster wil en vermag dit boven velen. En daarom kan 't wezen als werden u gansch nieuwe dingen geopenbaard, ook waar ze over 't u bekende spreekt, en gansch nieuwe heerlijkheden, ook waar ze 't meest alledaagsche u onder de oogen brengt. Dat is de bezieling van haar liefde, die zich aan u meedeelt. Ja, de ‘vriendschap met de natuur’ is nog iets anders, nog iets hoogers, dan natuurkundige wetenschap en die alleen. Gij zult wel de eenige niet zijn die dat wel eens gedacht hebt. Ook gij hebt soms natuurkundigen ontmoet, die eigenlijk voor kok, voor slachter, voor rekenboek of iets dergelijks, heel nuttigs, in de wieg schenen gelegd. Ze moeten er óók wezen, meent ge, en ge hebt zeker wel gelijk. Doch het vervelende is daarom even vervelend, het smakelooze niet minder smakeloos, het ruwe niet minder ruw. En een docent in de natuurwetenschap, zonder hart, zonder eerbied en liefde voor de natuur -, wat zou die wel wezen, bij voorbeeld als medeopvoeder van uwe kinderen? -

{==422==} {>>pagina-aanduiding<<}

Men zou zich vergissen - en 't mag in dat geval aan onhandigheid mijnerzijds worden geweten - zoo men uit mijn geschrijf den indruk kreeg dat het landmeisje haar brieven voor 't meerendeel met algemeene beschouwingen, of met gevoelsuitingen heeft gevuld. Het tegendeel is 't geval. Een schat van bijzonderheden uit het leven der natuur wordt in de twee keurige deeltjes ten beste gegeven. Tal van feiten vindt men hier meegedeeld. ‘Zaakrijk’ is, in éen woord, 't geschrevene. Dit belet evenwel niet dat de schrijfster zich van tijd tot tijd een opmerking over de wereld der menschen veroorlooft, die den fijnsten menschenkenner en humorist geen oneer zou doen. Ook is er in haar brieven menige volzin, waartegen men met voordeel een en andere verhandeling over ‘het sociale vraagstuk,’ over ‘emancipatie,’ over ‘aesthetische opvoeding,’ over ‘de kerkelijke quaestie’ en zelfs over ‘het geloof’ zou kunnen inruilen. O, haar eigen geloof is zoo verkwikkend. Niet licht zal iemand scherper oog hebben voor 't belachelijke en dwaze in de menschenwereld, of gevoeliger worden aangedaan door 't geen daar erger dan dwaas en belachelijk, door 't geen er wreed en laag en gemeen is. Niet licht ook zal iemand zoo diep het tragische van menig leven gevoelen, van het leven, als gij zoo wilt. Doch alle wereldsmart (men vergeve mij 't woord!), alle menschenhaterij (als voren!), alle sentimentaliteit (nog eens hetzelfde verzoek!) zijn en blijven hier afwezig. Zelfs de satire komt er uit het hart. Leven en laten leven en leeren leven is hier immer de leus. ‘Natuur en Maatschappij zijn, in het leven van wie beiden liefheeft, twee elkander aanvullende machten; de omgang met de eene vergoedt op den duur nooit geheel het gemis van de

{==423==} {>>pagina-aanduiding<<}
andere, maar indien wij willen, voeden zij ons voor elkander op.’ Zoo is haar geloof. Men kan 't er mee uithouden; men kan er bij welvaren; ook onder veel leed.
Laat mij ten slotte aan de schrijfster nog een poosje het woord geven, en oordeel dan zelf voor wien of wie hare brieven goed zijn, aan wie gij ze zult aanbevelen of zenden. Hoe eer de eerste editie wordt uitverkocht, te beter, dat is mijn gevoelen; en ge kunt er op aan: ik ben toch de uitgever niet, noch de auteur, noch zelfs een kennis van een van beiden. In ernst, 't zou bedroevend zijn als een boek gelijk deze brieven niet werd opgemerkt en met dankbaarheid begroet. Ons publiek heeft immers aan iets wezenlijk goeds en schoons nog wel behoefte, en een weinig aanmoediging, laat mij zeggen wat sympathie-betooning, is aan goede auteurs nog altijd wèl besteed.
Ziehier dan nog een fragment uit een dezer brieven, naar aanleiding van sommige klachten over den ‘tijdgeest:’

- ‘'t Is een raar, onpersoonlijk ding, die tijdgeest; maar wij gevoelen allen wel wat er mede bedoeld wordt. Ziet, ik heb mijn tijd lief, met zijn streven naar vrijheid en kennis, met zijn drang naar licht, lucht en ruimte op stoffelijk en geestelijk gebied. Ik vaar van harte mee op den door hem verbreeden stroom van 't maatschappelijk leven; ik verheug mij dagelijks in zijn rijkdom aan beweging en nieuwe vooruitzichten. Maar daarbij voel ik heel goed wat de menschen over zijn gebrek aan poëzie doet klagen. Ik voel heel goed dat hij eenzijdig en een weinig pedant is; dat hij slechts eerbied heeft voor datgene waarin hij zelf uitmunt; dat hij, zulk een geslagen vijand van “oppervlakkigheid” waar het zijn lievelingsstudiën en bedrijven

{==424==} {>>pagina-aanduiding<<}
geldt, op andere punten zelf zeer, zeer oppervlakkig is. Twijfel b.v. niet aan zijne diepte ten opzichte van zekere kennis en wetenschap en daarop gegronde nijverheid, maar - - onze schoonheidszin is oppervlakkig, en daardoor onze smaak, ons genot, onze kunst. Ons gemoedsleven is zwak, onze verbeelding arm.’
‘Onze schoonheidszin is oppervlakkig. Hoe komt het anders dat men juist tegenwoordig zooveel spreekt over kunst, en dat de kunst nogtans zoo weinig invloed heeft op het leven? De kunst schijnt een goeden tijd te hebben, een gewichtige rol te spelen, in genade te zijn bij de beschaafde wereld; haar naam heeft een goeden klank, en een meer algemeene aesthetische ontwikkeling des volks behoort tot de geliefkoosde plannen van vrijzinnige negentiende-eeuwers - - - - -. Maar is het te veel indien ik beweer dat die aesthetische ontwikkeling, tot nog toe, eigenlijk op niets anders uitloopt dan op kunstkennis aan de eene, op technische vaardigheid aan de andere zijde? - - - - De beschaafde Europeaan onzer dagen weet ten naastebij wat Grieken en Romeinen in hun kunstenaars waardeerden: hij kan het gaan zien in musea, naslaan in populaire boeken, hooren op volksvoorlezingen - - -. Hij kan gemakkelijk te weten komen - hij behoort zelfs min of meer te weten - hoe Indiërs en Egyptenaars bouwden; hoe Mooren hun paleizen, Italianen hun villa's, en de middeleeuwen haar cathedralen versierden: hoe Duitschers, Vlamingen en Franschen geschilderd, en hoe allen gezongen, gedroomd en gedicht hebben. Hij weet vrij wel, wat al die volken schoon vonden. Doch - - wat hijzelf nu schoon vindt - - - weet hij nauwlijks te zeggen; waarom hij iets schoon

{==425==} {>>pagina-aanduiding<<}
vindt nog minder. Allerminst zou hij er zich naar durven gedragen.’
De schrijfster tracht vervolgens dit haar beweren te staven, en ik vrees dat er tegen haar acte van beschuldiging niet veel degelijks kan worden ingebracht. Zij wijst op den maatstaf voor schoonheid die vrij algemeen bij de keuring onzer kleederdracht wordt gevolgd: op den eentonigen, smakeloozen bouwtrant waardoor in den regel de nieuwere gedeelten van onze groote steden zich kenmerken; op het twijfelachtige van den zegen dien de beoefening van de kunst te onzent nog aan de industrie heeft gebracht; ook op de verwarring van kunst en industrie. Zij herinnert ons de ‘tapijtbedden’ in onze tuinen, en vraagt hoe we die met onze vereering van Ruysdaels natuurzin overeenbrengen? Zij vraagt of onze bloembedden in mozaiek- ten onrechte aan een schotel met haringsla doen denken? en of we dit kunnen verantwoorden voor onze Van Huysums en andere schilders met wie wij zeggen te dwepen? Zij verwijt ons dat we, trots al onze belezenheid (of ten gevolge van deze?) zoo karig zijn in 't uiten van een oorspronkelijke gedachte; trots al de poëzie die we van buiten kennen, zoo dikwerf den indruk maken van ietwat onverschillig, slap, in ongunstigen zin prozaïsch, te zijn. In één woord, zij wijst op de ‘aesthetische karakterloosheid’ die onder ons nog valt waar te nemen en ook al niet verkwikkelijker is dan menig andere.
Is onze schoonheidszin nog oppervlakkig, ons gemoedsleven is... zwak?... Dat wil zeggen (opdat wij elkaêr niet misverstaan), onze schrijfster kan niet goed aannemen (‘ik heb geen historiekennis genoeg om te beslissen,’ zegt zij eerlijk en bescheiden, maar zij kan niet recht gelooven)

{==426==} {>>pagina-aanduiding<<}
dat er heden ‘waarlijk minder liefde, minder gloed en minder teerheid, minder dankbaarheid en eerbied voor het goede, minder verontwaardiging tegen het kwade, minder echt menschelijk gevoel zou zijn, in de harten der menschen, dan vroeger.’
Niettemin.... van ons gevoel gesproken: ‘wáár is het,’ meent zij, ‘dat het zich dikwijls vrij lafhartig gedraagt in de beschaafde wereld; zich zelden durft doen gelden, tenzij gedekt door een wetenschappelijke redeneering; zeer, zeer bang is voor het minste verwijt van overdrijving en liever zijn ingeschapen behoefte aan uitdrukking prijs geeft, dan zich bloot te stellen aan 't gevaar van “theatraal” te worden.’
Men bemerkt, dit meisje kent de kaart van het land - - ook in de steden.
- ‘Ons gemoedsleven is... oppervlakkig? - Wat zal men zeggen van een tijd, waarin de menschelijke goedheid wel werkt in de breedte, maar soms als om zich te verontschuldigen dat zij 't in de diepte niet doet? Van een tijd die wel eischt dat zijne kinderen een hart zullen hebben voor de stoffelijke en verstandelijke belangen van duizenden, maar overigens voor persoonlijke innigheid al heel gauw den naam van ziekelijke sentimentaliteit gereed heeft? Van een tijd wiens eerbied voor menschenwaarde zoo gering is, dat hij geen onderscheid kan vatten tusschen individualisme en zelfzucht; en die zich zoo weinig in staat gevoelt de verbeelding te leiden en op te voeden, dat hij haar uit angst voor te weligen groei bijna dood tracht te snoeien. Van een tijdgeest die’ (gij bemerkt, 't wordt altijd ernstiger), ‘die liever de dankbaarheid smoort in de harten der menschen, dan te dulden dat zij zich tot een halfbegrepen Gever richt; en die van geen Schepper wil hooren sinds

{==427==} {>>pagina-aanduiding<<}
hij iets meerder inzicht heeft gekregen in de harmonie van een deeltje zijner schepping; die, in éen woord, niet weet wat hij met “godsdienst” zal aanvangen sinds hij heeft uitgemaakt dat die geen “openbaring” en evenmin een “wetenschap” zijn kan?.....’
Dit landmeisje is geen kind. Wie volzinnen schrijft zóó vol zin, die heeft rondgezien in het leven -, en goed gezien! Die kent èn de boomen èn het woud, heeft èn den mensch en vele menschen onzes tijds met bijzonderen ernst waargenomen. Daarbij, 't blijkt altijd meer: ze heeft, bij een open oog en een helder oordeel, een vriendelijk hart. Dit maakt haar oog te scherper, haar oordeel te vruchtbaarder voor het leven.
- ‘Ik houd niet van klagen; en waar een mensch leemten of bezwaren, van welken aard dan ook, rondom zich vindt, daar weet ik slechts éen middel: zichzelven zoo goed mogelijk te helpen -; zichzelven - - en anderen? Zeker! - - - En een der eerste diensten die men aan de wereld kan bewijzen, is: zelf blijmoedig te wezen.’
Met vrienden die ons op zulk een manier ‘onze feilen toonen,’ komt men een eind verder. Ze laten ons niet in den steek; ze helpen ons heen door moeras en mist en nevel - -, wat men van alle vrienden nu juist niet zeggen kan.
- ‘Indien men onzen tijd wil vergelijken met een dag als dezen, met koud weer en bladerlooze takken -, dan kan men ook wel wijzen op de reeds voorhanden knoppen - -;’ dan behoort men dat te doen, meent onze schrijfster. En zij doet het al dadelijk zelf. Zij wijst op hetgeen ons met de wereld en onszelven moge verzoenen, op de bronnen van levenslust die in deze wereld voor elk en een iegelijk toegankelijk zijn. ‘Ziet ge, waar ik zooveel

{==428==} {>>pagina-aanduiding<<}
onnoodige moêheid, lusteloosheid, neêrslachtigheid ontmoet -, daar ben ik niet koel genoeg om er niet door getroffen te worden.’ Getroffen!.... hoort ge? dát is hier de zaak. ‘En wat mij dan voor den geest komt, als ik door het vrije veld loop, met alleen leeuwerikken boven, en mijn honden naast mij, dat - -,’ nu, dat moet zij uitspreken, en dat heeft zij gedaan. - Mocht zij vele lezers vinden, dan zal zij 't zeker nog menigmaal doen en 't zal een aanwinst zijn, voor onze letterkunde... niet alleen.

Ik kan de verzoeking niet weerstaan, hier ten slotte nog iets mee te deelen uit de jongste redevoering van een der degelijkste natuurkundigen onzer eeuw. 't Zijn woorden van Prof Tyndall; ik vond ze in een opstel van den Leidschen hoogleeraar Kuenen -, door dezen vertaald 1).
- ‘In 's menschen natuur,’ aldus Tyndall, ‘zijn zoodanige dingen ingeweven als het gevoel van ontzag, eerbied, bewondering.... en de liefde tot het natuurlijk en zedelijk schoone in natuur, poëzie en kunst. Bovendien vindt ge daar dat diep ingewortelde gevoel, dat zich, van het eerste begin der geschiedenis af en waarschijnlijk reeds gedurende vele eeuwen vóór alle geschiedenis, in de godsdiensten der wereld belichaamde. Gij, die deze godsdiensten hebt vaarwel gezegd en u, hoog en droog, door het licht van het verstand laat bestralen, moogt er den spot mee drijven, maar zoodoende spot gij alleen met onwezenlijke vormen en miskent den onwrikbaren grondslag

{==429==} {>>pagina-aanduiding<<}
van het godsdienstig gevoel in de natuur van den mensch. Aan dit gevoel redelijke voldoening te verschaffen is op dit oogenblik het probleem der problemen.’
En verder:
- ‘Het is mijne bedoeling niet uitsluitend voor de wetenschap op te komen! ik dring u niet van haar een afgod te maken. Zoo goed als de onverbiddelijke vooruitgang van het menschelijk verstand op het pad der kennis, werden ook de onuitroeibare behoeften van 's menschen zedelijke en gevoelende natuur, die het verstand nimmer kan bevredigen, door mij in het licht gesteld. De wereld omvat niet alleen een Newton, maar ook een Shakespeare; niet alleen Boyle, maar ook Raphaël; niet alleen Kant, maar ook Beethoven; niet alleen Darwin, maar ook Carlyle. Niet in elk hunner, maar in hen allen is de geheele menschelijke natuur. Zij staan niet tegenover elkander, maar vullen elkaêr aan; zij sluiten elkander niet uit, maar laten zich met elkaêr verzoenen. Wanneer, door geen hunner ten volle bevredigd, de menschelijke geest, als de pelgrim smachtende naar zijn ver verwijderd huis, zich wendt tot het Mysterie, waaruit hij is te voorschijn gekomen, en zich daarvan een voorstelling poogt te vormen die eenheid geeft aan het denken en aan het gelooven; dan durf ik - zoolang dit geschiedt, niet slechts zonder eenigerlei onverdraagzaamheid en bekrompenheid, maar ook met het verlichte inzicht dat definitieve vastheid van opvatting op dit gebied onbereikbaar is en dat de opeenvolgende eeuwen vrijheid moeten behouden om zich dat Mysterie voor te stellen overeenkomstig hare eigen behoeften -; dan durf ik, met verwerping van alle be-
{==430==} {>>pagina-aanduiding<<}
perkingen der materialisten, dit de edelste taak noemen voor die gaven des menschen, die men, in onderscheiding van het kenvermogen, zijne scheppende gaven zou kunnen heeten.’
Zóó sprak onlangs Prof. Tyndall voor de geleerde vergadering der ‘British Association for the advancement of science,’ te Belfast.
Zoo sprak een geleerde, die ‘in de materie - - de belofte en de kiem van alle leven’ meende te ontdekken. Men ziet: ook materialisten en materialisten zijn twee. En sommige materialisten zijn voor denkers van hooger rang, als Tyndall, zwaar om te verdragen. Dit trooste velen -, die zulk een troost mochten behoeven.
Er is geen twijfel aan: de Tyndall der academie en het ‘landmeisje’ van 't ‘vrije veld’ zijn tegen de goden der eeuw wèl bestand. Hunner is de toekomst, want zij willen ‘natuur en waarheid,’ ja! Maar juist dáárom geen eenzijdigheid, geen oppervlakkigheid, geen - - leugen met of zonder afspraak, geen geloof of ongeloof uit eenige club!



{==431==} {>>pagina-aanduiding<<}

Oudejaarsavond-schetsen.

't Is een ouderwetsche Oudejaarsavond. Alle menschen over de vijftig verzekeren dit en de jongeren gelooven het. Waarom zouden zij 't niet gelooven? Het afscheid van 't jaar zal vroeger wel altijd zoo plechtig en ontzagwekkend zijn geweest, en tevens zoo gezellig en vertrouwelijk. Alles was toen solieder. Men kon veel beter dan tegenwoordig op de jaargetijden, gelijk op de menschen, aan. Als de almanak zei dat het zomer was, dan was 't ook zomer, en als de almanak verzekerde dat morgen de lente begon, dan zat er ook onfeilbaar een vogeltje op de vensterbank te zingen, als mooi Elsje of Grietje het raam van haar kamertje openstiet. Tegenwoordig.....
Maar laat ons niet klagen! Laat ons genieten! Ook de natuur kan zich beteren, al is zij reeds een oude zondares. Misschien hebben onze astronomen en metereologen haar wel uit het humeur gebracht, door nog meer te willen weten dan hoe 't weer morgen zijn zal, door haar zelfs de regendruppels na te tellen en van elk wolkje te berekenen of er ook donderpoeier in zat.....

{==432==} {>>pagina-aanduiding<<}

Welk een pracht! Welk een rust! Alsof 't een kerstnacht is! Alsof de engelen van Bethlehem verwacht worden, neen, of deze er al geweest zijn, of hun lied en hun vleugelslag nog niet zijn weggedreven op den luchtstroom, dien geen oor verneemt en geen oog ontdekt, maar die er toch stellig wezen moet, daar alles ons zoo frisch, zoo nieuw, zoo verjongd en verlevendigd toeschijnt. Ha! wie nu alleen op een berg mocht zitten (bij maanlicht of sterrenglans altijd!) en nederzien in de dalen vanwaar geen geluid tot hem doordrong! Wie nu aan den oever der zee mocht staan, en staren over het eindelooze vlak voor zijne voeten, dat hedenavond niet van dood en verderf spreekt maar van een vrede, dien de dooden en de levenden gemeen hebben; van een eeuwigheid tegenover wier glorie en heerlijkheid al het eindige in 't niet verzinkt! Of zoudt gij de voorkeur geven aan de stilte van het bosch waaruit, als door een wonder der natuur, nog midden in den winter de geuren van het naaldhout opwaarts stijgen; waar de spiegelgladde bodem, zoo dikwijls 't dennengroen het maanlicht niet onderschept, bezaaid schijnt met bloemen van de grilligste kleur en gedaante? Voorwaar, naar elk van deze oorden wordt het hart getrokken en moeilijk is de keuze. Maar nog liever dan op de bergen vier ik mijn oudejaarsavond in het dal; liever dan de eenzaamheid van bosch of strand zoek ik hedenavond het gewoel, de levendige vroolijkheid die huis aan huis de gemoederen in beweging brengt. Niets ter wereld toch heeft met het jaar meegeleefd zooals de mensch; de mensch die geboren wordt met de dennen, maar zelden hun leeftijd bereikt; die ten grave gedragen wordt terwijl de zee blijft voortklotsen tegen het steile strand; die niet, als de bergen, al

{==433==} {>>pagina-aanduiding<<}
tijd maar door blijft staan waar hij stond. De bergen zijn in het hart der aarde gegrondvest en blijven eeuw in eeuw uit in alle boeken over de aardrijkskunde opgenomen......
Oudejaarsavond is de avond der doodsgedachte over al wat leeft, doch die doodsgedachte is tevens nieuw leven; want zij is verhelderde bewustheid, zij is herinnering, zij is verwachting, zij is hoop. 't Is niet de rust van het graf, die ons door Sylvester wordt gepredikt. 't Is de rust op de levensreis, de verpoozing, gedurende een langer of korter wijle. Wij houden even halt, zoo beslist alsof we aan het eind van den tocht waren. We maken 't ons prettig en gezellig, want er zitten er duizenden om ons heen met dezelfde gedachte en dezelfde bestemming. Het tafeltje waaromheen wij onze dierbaarsten, onze vrouw en kinderen, onze broers, zusters, huisgenooten of vrienden verzamelen, staat vlak tegen een ander tafeltje aan. Daar zitten onze buren. Wij kennen elkaar bij naam en van aangezicht tot aangezicht. Als we elkaar tegenkomen, zijn wij wederkeerig gewoon te groeten. Als zij over de schutting tusschen hun tuin en den onzen heenkijken, dan is 't een vaste regel dat ze ons goeden morgen wenschen. Nu is 't Oudejaarsavond. De knecht heeft op elk tafeltje een paar fijne flesschen, een feesttaart en nóg wat gezet... Hoera! daar vliegt een champagne-kurk de lucht in (ouwerwetsch!). Daar keert de aanvoerder van buurmans batterij zich naar onzen kant. Daar rijst hij op en houdt ons zijn glas tegen, om te klinken... Van harte mijn broeder, mijn medemensch, mijn medereiziger! Laat de jongens hun voetzoekers en donderbussen maar afsteken en hun pistolen doen knallen dat ons hooren en zien vergaat... 't Is de laatste avond van het jaar. Wij zitten

{==434==} {>>pagina-aanduiding<<}
hier zoo gezellig alsof we morgen niet weer verder moesten. 't Is toch beter zóó, in de drukte van het leven, dan in de eenzaamheid van 't bosch of op het verlaten strand!

Meneer Krent heeft een idee, een ‘lumineus idee!’ Hij zal den Oudejaarsavond eens goed gebruiken. Hij zal zich op de hoogte stellen van een menigte dingen die hij graag weten wil, en die hij weten moet eer hij zijn testament gaat maken. Hij heeft zich nooit laten bedotten in zijn leven. Hij wil ook niet bedot worden als hij dood is.
Wie is meneer Krent?
Laat mij u eerst mogen zeggen dat hij.... eigenlijk geen Krent heet. Hij heet anders, maar Sylvester en ik hebben hem zoo gedoopt; en daar wij dit niet gedaan hebben zonder inachtneming van den regel, dat een ding moet genoemd worden naar de som zijner eigenschappen, zoo is er geen enkele reden om hem in deze schets dien naam niet te laten behouden!
Toen ik hem aan Sylvester wees, zei deze, zonder dat hij verder iets van het manneke wist: ‘Als ik zoo'n krenterig kereltje was, dan liep ik van mijzelf weg’ - Top, riep ik. Dat noem ik den spijker op zijn kop slaan. Ik heb nooit begrepen op wien of wat ter wereld hij leek. Nu zie ik 't. Er is geen twijfel aan de juistheid uwer vergelijking. Hij is een Krent, precies een Krent; en Krent zal hij heeten!
Meneer Krent is klein, minder omdat er nooit groeikracht in hem gezeten heeft, dan wel omdat hij gaandeweg is ingekrompen. Dat inkrimpen was niet het gevolg van den invloed zijner levensomstandigheden, van indruk-
{==435==} {>>pagina-aanduiding<<}
ken boven zijn wil en vermogen, maar een uitvloeisel van zijn levensopvatting en levensmanier. Eens heeft een kring van liefhebbende of belangstellende bloedverwanten en vrienden zich in zijn ontwikkeling verheugd. Groote verwachtingen werden omtrent hem gekoesterd en uitgesproken. Hij had talent. Hij was een geestig, vroolijk, opgewekt kereltje. Zijn onbeduidende gestalte was een aanbeveling te meer, gaf een verhoogde tint aan al wat hij deed of opmerkte. Men behoeft geen zes voet te wezen om in het oog te vallen. Men kan vier voet groot en toch ‘een heele kerel’ wezen. Napoleon, de kleine korporaal, won, toen hij keizer der Franschen werd, wel honderdvoud in beteekenis terug wat hij was tekortgeschoten bij de meting aan de militaire school. Hij werd zelfs de Groote Napoleon, toen ze hem met zijn steekje op de Vendômezuil plaatsten. Maar een krent, die voor het raam van den kruienier bleef liggen, ziet er op 't laatst zoo onooglijk en onsmakelijk uit, dat niemand het ding begeert. 't Eenige nut van een krent in die positie is, dat ze aan de voorbijgangers bekend maakt: er zijn ook andere krenten te bekomen: versche, geurige, en gezonde producten, pas voor een paar uur met de stoomboot aangebracht, die er in hun rondheid en welgedaanheid even begeerlijk uitzien als de mooiste vijg of pruimedant.
Het menschelijk leven is een raar ding. Leeft iemand uitsluitend voor zichzelf; denkt hij nooit om anderen, of liever, vergeet hij zijn eigen rechtstreeksch belang niet honderdmaal per dag om zich aan dat van anderen te wijden; zet hij zich niet uit om te kunnen leven voor 't geen een egoïst de zaken van vreemden zou noemen, gaat hij niet op in het algemeen, of in zijn gezin, of in zijn vrien-
{==436==} {>>pagina-aanduiding<<}
den -; dan krimpt hij in, dan wordt hij rimpelig, dan is er op 't laatst niets over dan zijn vel. Meneer Krent schitterde eenmaal op 't gebied van smaak en gezelligheid. Hij was nog een literator in den dop, maar hij zag er in dien dop al zoo aantrekkelijk uit dat ieder, die hem hoorde of zijn kleine producten las, hem met vriendelijk handgeklap aanmoedigde. Onder zijne vrienden stond hij hoog aangeschreven in het vak der rederijkerij. Ook deed hij aan de muziek en was in het oog der jonge dames de meest begeerlijke cavalier op danspartijen en buitenfeestjes. Dit tijdperk ligt nu al bijna een halve eeuw achter hem. Op zekeren morgen begreep de jonge Krent, dat al die soort van dingen niets ter wereld geven dan vermoeienis des geestes; dat handgeklap en bewondering geen waarde vertegenwoordigen waarvoor de specie voorhanden is in de kelders der Nederlandsche Bank. Hij heeft toen met een kloeke beweging zich losgerukt van al wat hem tot op dat oogenblik door zijn vormen en kleuren geboeid had; hij is practisch geworden. Van dien tijd af dagteekent het degelijke kapitaal dat hij het zijne mag noemen. 't Is een respectable som. Als de wereld eens hoort hoeveel 't is, dan zal zij de handen van verbazing in mekaar slaan, niet begrijpend hoe zoo'n klein kereltje zooveel goudstukken op een hoop heeft gerold.
Meneer Krent heeft eenmaal bemind. Al zijn vrienden en kennissen benijdden hem. Het meisje, dat hem boven anderen de voorkeur schonk, was niet alleen mooi, maar haar gaven en karakter boden de beste kansen voor een hoogst gelukkig huwelijk. Doch ze had geen geld en was ten overvloede uit een familie wier positie aan een schoonzoon geen enkele aanspraak op carrière bood. Integendeel.

{==437==} {>>pagina-aanduiding<<}
Hij, die de bruid naar zijn huis zou voeren, liep gevaar in 't vervolg van tijd meer last dan voordeel van haar omgeving te trekken. Toch had Krent zijn meisjè duizendmaal verzekerd, dat deze ongunstige omstandigheid voor hem eer een reden tot volharding dan afschrikkend was. Zij was zijn alles, zijn hemel op aarde. Voor haar, en desnoods voor haar geheele familie, te werken, zou zijn eer, zijn roem, zijn glorie wezen. O, welke gelukkige uren had hij in zijn dwaasheid doorleefd! Hoe had het lieve kind hem door haar liefde en dankbaarheid reeds bij voorbaat vergoed, wat hij ooit om harentwil zou moeten ontberen!
Het lieve kind! Gelukkig dat hem, op denzelfden morgen toen hij het bovengenoemde besluit genomen had wat zijne litterarische neigingen betreft, ook te haren aanzien de oogen waren opengegaan. 't Is waar, zij was en bleef een lief kind, maar wie kan door lievigheid alleen gelukkig wezen? Wie kan eten van het kapitaal dat een liefkind aanbrengt, wanneer het betaalkantoor alleen in haar hart gevestigd is? Hij, Krent, moest dus het lieve kind laten varen, eer hij te diep in de strikken harer bevalligheid verward raakte. Zonder veel beweging, en zonder haar te compromitteeren, had hij de wortels, zelfs de vezeltjes, van genegenheid voorzichtig uitgetrokken en haar daarna, even voorzichtig en met veel overleg, langzaam laten voelen dat het beter zou zijn als ze hem bedankte. Dat had veel moeite gekost. 't Lieve kind was niet erg begrijpelijk geweest. Maar hij had niet tevergeefs zijne studie gemaakt van de dïngen die op het tooneel vertoond worden en in de romans een eerste viool spelen. Hij had voldoening van zijn talent gehad. Al was de arme meid wel een halfjaar in de war geweest, zij was er niet onder bezweken -, dat is al wat

{==438==} {>>pagina-aanduiding<<}
men verlangen kan! Ieder mensch heeft wel eens een zuren appel waardoor hij moet heenbijten! Meneer Krent dankte, wat hem betreft, nog dagelijks zijn goed gesternte, dat hij zoo'n wijs besluit genomen had. 't Eenige wat hem wel eens had gehinderd was.... nu, ja.... dat juist zijn beste vriend, een jongen vol malle ideeën, zijn opvolger was geworden in de eerste en eenige liefde die hij, Krent, ooit gekoesterd had Niet dat hij den dwaas het meisje misgunde, maar 't was toch een wonderlijke gedachte, dat nu juist die twee, zoo vaak ze wilden, met elkaar over hem konden praten als over een verloren goed; de een als een vriend, de ander als - - -. Maar wat kon 't hem ook eigenlijk schelen!......
Meneer Krent had verder geen bijzondere emoties in zijn leven gehad. Zijn dagelijksche liefhebberij was koopen en verkoopen geweest, en als dat met winst gepaard gaat, kan een mensch gemakkelijk bedaard blijven. Ook had hij zich, Goddank, nooit ontzien om ieder die hem hinderde eenvoudig op zij te schoppen; gaandeweg had hij in dat schoppen zelfs eenig pleizier gekregen, als in een gelegenheid om zijn vroegere talenten, doch ditmaal met vrucht, aan te wenden. Als hij tegen iemand iets had, kon hij hem plagen en martelen, dat hij zelf lust voelde in de handen te klappen. Hij kwam dan in den regel van een kant, vanwaar men hem niet verwachtte. Keek zijn vijand naar de schermen aan de rechterzij, dan had hij links moeten kijken. Was dat niet grappig?
Meneer Krent is nu een oud, leelijk oud ventje. Hij woont heel alleen, met een meid die bij hem blijft omdat hij haar heeft wijs gemaakt dat ze in zijn testament staat en die hij daarom kan plagen en afsnauwen zooveel hij

{==439==} {>>pagina-aanduiding<<}
wil. Hij leeft heel goedkoop. Hij ontvangt nooit gasten. Hij is lid van een societeit, maar verteert er niet meer dan zijn contributie -, en die haalt hij er aan zijn vast hombre-tafeltje nog wel uit, omdat hij zoo erg secuur is en al de bokken door zijn tegenpartij laat schieten.
De oude heeren, met wie hij dag aan dag speelt, zien geen vriend in hem, maar vereeren zijn talent als kaartspeler en blijven hem daarom trouw. Er is een leeftijd waarop men niet graag van medespelers verandert. Er zijn zelfs onaangename eigenschappen die zich door de gewoonte in deugden omzetten. Dat Krent nooit naar hun vrouw en kinderen vraagt, en wederkeerig ook nooit iets vertelt wat met zijn eigen huishouding of levensmanier in verband staat, is, van een hombre-tafeltje bekeken, zeer plezierig en gemakkelijk. Slechts eenmaal heeft een van de heeren 't gewaagd een anderen toon aan te slaan. 't Betrof een armen drommel van een knecht, die een ongeval gekregen had en voor wien men een soort van collecte zou houden. Ook tot vriend Krent wenschte hij zich te wenden..... Doch Krent had hem met zulke verbaasde oogen aangekeken en..... zoo koel verzocht asjeblieft op te spelen, dat het verzoek nooit verder gekomen was dan tot die inleiding. En dat was goed ook, want Krent hield niet van knechts die een ongeval krijgen en ongeschikt voor hun werk worden. Dat waren geen knechts meer. Dat waren bedelaars; en bedelaars behooren bij de diaconie, bij het burgerlijk armbestuur, of in het werkhuis.
In den laatsten tijd wordt meneer Krent gemarteld door de vraag wat hij met al zijn geld zal doen als hij dood gaat. Hij weet zeker dat er drie neven en twee nichten op hem loeren; hij heeft dus stellig besloten dat deze 't

{==440==} {>>pagina-aanduiding<<}
niet hebben zullen. Hij weet ook dat er directeuren en regenten en commissarissen, en wat niet al, bestaan, die op een gedeelte van zijn kapitaal rekenen.... voor de stichting.... Maar 't zal hun neus voorbijgaan, zoo zeker als hij een man met gezond verstand is. Eindelijk weet hij ook nog, dat de wet in de behoorlijke verdeeling van het zijne zal voorzien, en hoe de wet dat doen zal, ingeval hij geen testament nalaat. Maar ook de wet moet de eer niet hebben van in zijn plaats te treden. Hij is altijd zich zelf genoeg geweest; hij zal ook na zijn dood wel doen en laten wat hij verkiest.....
Kon hij zijn geld maar mee in de kist nemen! Of kon hij 't maar hier of daar begraven! - - - - - - -
Doch meenemen is niet mogelijk, en begraven zoo oud en afgezaagd, dat ieder onmiddellijk aan 't graven zou gaan. En als men niets vond, zou de wereld nog gaan denken dat hij nooit geld had gehad! - - - - - - - - - - - - - - - - - - - - - - - -
Meneer Krent heeft een ‘lumineus idee.’ Hij zal de quaestie laten rusten, tot hij iemand gevonden heeft aan wien geen sterveling ooit, als aan zijn erfgenaam, heeft gedacht. Dezen zal hij dan voorwaarden stellen die zijn geschenk tot een vloek maken.....
‘Wat zoo'n krenterig, akelig kereltje toch majestueuse denkbeelden kan hebben!’ zegt Sylvester; ‘'t zou voor sommige lui wezenlijk jammer zijn als ze gewone, eerlijke, ordentelijke, menschen waren.’

Vlak naast meneer Krent woont een arme schoenlapper met een kolossaal gezin. Meneer Krent heeft een hekel

{==441==} {>>pagina-aanduiding<<}
aan den man omdat hij altijd zingt onder zijn werk, en een hekel aan zijn gezin omdat de kinderen er, tegen alle regelen der armoede frisch en gezond uitzien en altijd knap in de kleeren zijn. Ze hebben roode wangetjes, volstrekt geen gemeene uitdrukking in de oogen, en lachen van den ochtend tot den avond; precies alsof ze elken middag volop vleesch krijgen en nooit met honger naar bed zijn gegaan! ‘Vervloekt gespuis met zijn eeuwig joedelen en neuriën,’ heeft meneer Krent honderdmaal gezegd, als ze hem stoorden in zijn naargeestige overpeinzing. ‘Ik geloof dat die vent zooveel kinderen heeft, alleen om mij te ergeren!’
Geen wonder dat meneer Krent het eerst aan zijn buurman denkt, nu hij iemand zoekt wien hij door zijn nalatenschap ongelukkig kan maken. Als man van zelfstandigheid en eigen oordeel zal hij nu gaan, en zich overtuigen of zijn plan kans van slagen heeft.
't Is groot feest in de kleine woning. Er zijn kastanjes, er is punch, er is genoeg licht, er is veel warmte. Als meneer Krent binnenkomt, houdt de pret geen oogenblik op en kijkt zelfs niemand naar de deur om te vragen wat hij daar doet en wat hij verlangt. Eerst als hij vlak bij de tafel gekomen is, en er nog geen notitie van hem genomen wordt, begrijpt meneer Krent dat Sylvester hem onzichtbaar heeft gemaakt.
Sylvester zelf staat naast hem.
‘Houd u nu bedaard,’ zegt deze. ‘Als deze lieden u konden zien en hooren, en ge zoudt 't wagen hun een beleediging naar het hoofd te gooien, dan verzeker ik u dat de schoenmaker u binnen twee minuten op de straat zette.’

{==442==} {>>pagina-aanduiding<<}

Meneer Krent bijt zich op de lip. Werkelijk is hij nijdig. De kastanjes en de punch zijn een doorn in zijn oog. De schoenmaker heeft ze zeker gestolen.....
Gestolen of niet gestolen, het jonge volk laat ze zich kòstelijk smaken, en de huisvader en huismoeder geven een voorbeeld dat een mensch met een volle maag nog trek zou doen krijgen. Toch is 't niet de honger, maar de feestelijke stemming, die hier de graagte in het leven riep. ‘'t Is maar eens in 't jaar Oudejaarsavond,’ zegt moeder de vrouw. ‘Komt jongens en deerns, tast toe en denkt dat alles eerlijk verdiend is.’
‘“Dat zou ik denken,”’ vult de schoenmaker aan. ‘“Als 't niet eerlijk verdiend was, zou ik geen brok in mijn mond steken. En als ik niet wist, dat potten en sparen bij zoo'n groote bende toch niet helpt, dan zou ik misschien net zoo'n leelijke vrek als onze buurman hiernaast wezen, en dan gunde ik jelui niet eens op oudejaarsavond een ertrátje. Toen ik van avond in de kerk was en den domine zoo hoorde zeggen, dat God de raven voedt, en de jongen op z'n tijd van veeren voorziet, toen heb ik bij mezelf gezegd, dat ik dat nog beter weet dan de domine, want dat 't voor mij niet alleen in den Bijbel staat, maar dat ik 't zelf beleefd en ondervonden heb en nog vele jaren na dezen hoop te beleven. Lieve deugd, toen jelui pas kijken kwaamt, zag je er stuk voor stuk net zoo kaal als een jonge raaf uit, en daarbij kwam later nog 't gebrek dat je kousen en schoenen en de rest noodig hadt. Over de schoenen heb ik mij nooit ongerust gemaakt. Die fabriceer ik zelf. Maar aan kousen en wat er verder volgt heb jelui al een kapitaal opgegeten. Maar Goddank, 't werk nam toe met de behoefte, en moeder de vrouw maakt nieuwe

{==443==} {>>pagina-aanduiding<<}
kleeren uit oude. Da's een kunst, maar die 'm verstaat kan er ver mee komen.’
't Schijnt dat de herinneringen den man hier te machtig worden. Zonder te waarschuwen heft hij een Evangelisch gezang aan, en wordt dapper bijgestaan door de geheele familie. Als iedereen zich buiten adem geschreeuwd heeft, zoeken zij nieuwe kracht in de kastanjes, en bezegelt de huisvader zijn ontboezeming met een duchtigen teug uit het glas dat een der oudsten voor hem gevuld heeft.
‘Als ik rijk was’, herneemt hij daarna (en meneer Krent, die zich werkelijk begint te ergeren aan deze combinatie van wereldsche losbandigheid en stichtelijke vroomheid, spitst het oor nu de gedachten van den schoenmaker juist de richting schijnen te nemen, die hem lijkt). ‘Als ik rijk was, zoo rijk bijvoorbeeld als de gek hiernaast, die geen pleizier van zijn geld heeft en veel te veel rijksdaalders bij mekaar schraapte om nog te weten dat een rijksdaalder maar twee en een halve gulden waard is, dan sloeg ik gouden spijkers in jelui schoenen en dan naaide ik de naaisels met gouddraad zoo dik als mijn pink. Maar ik vraag of je dan prettiger en makkelijker over straat zoudt loopen? of je dan niet meer plezier zoudt hebben om op je kop te gaan staan en de menschen je hakken te laten kijken dan nu, nu we niet rijk zijn, maar toch meer pret in ons leven hebben dan alle heeren en dames van de wereld bij mekaar, en bijna net zooveel als de engeltjes van onzen Lieven Heer in den hemel!? Alleen zou ik wel rijk willen wezen om op oudejaarsavond alle brave tobberts te kunnen verrassen en in alle huizen op kastanjes en pons te tracteeren. Er zijn menschen die dat verkeerd noemen; ze zeggen dat een arm mensch 't altijd arm moet hebben, dat

{==444==} {>>pagina-aanduiding<<}
het, wanneer je in zorg zit, veel beter is in de zorg te blijven dan nu en dan eens volop te hebben wat je hart begeert; maar ik zeg dat ze 't liegen. Het mag niet altijd mondjesmaat wezen. Een arm mensch is net zoo goed mensch als een ander. Geef mij ééns in 't jaar het geld dat hiernaast in de brandkast ligt en voor niemand nuttig is -, dan ga ik van huis tot huis en drink overal op de gezondheid van alle goeie menschen. Wie er anders over denkt, die heeft er geen verstand van; ook dit weet ik niet alleen uit den bijbel maar uit mijn eigen ondervinding. Laat voor mijn part alle kniesooren en hunsgelijken zeggen dat 't niet waar is -, het geluk van den rijkdom zit, naar mijn domme verstand, nergens anders dan in het uitdeelen aan stumperts die 't gebruiken kunnen. Rijk wezen en gierig zijn twee. Ik voor mij zou ze niet bij mekaar willen hebben.’
Dit is kennelijk een gedeelte van zijn gewone oudejaarsavond-preek, want de denkbeelden volgen elkaar op zonder tusschenpoozen en moeder de vrouw weet den algemeenen indruk niet beter terug te geven dan door op te merken, dat vader wel domine bij de afgescheidenen kon wezen. Ze had er laatst nog een gehoord die 't niet half zoo mooi voorstelde als hij. De oudste jongens en meisjes stemmen met deze meening in. Zonder vaders bevel af te wachten vallen ze in met een psalm, waarmee ze meneer Krent zeker al wel duizendmaal verveeld hebben; een psalm voor arme menschen en naakte kinderen....
Daarna vervolgt onze schoenmaker: ‘Wij hebben een bijzonder voorrecht dat we weer vlak naast zoo'n rijken gek wonen en dat we met ons zoovelen zijn. Nu kunnen wij over den vloek van het geld meepraten zon-
{==445==} {>>pagina-aanduiding<<}
der ons door begeerlijkheid te bezondigen, want wat zou 't geven als jelui het geld van den man hiernaast met mekaar moest deelen wanneer moeder en ik dood zijn. Dan was ieder van jelui veel armer dan hij nu wezen zal; want je hadt je verwend en zoudt honderd dingen willen daar je niet meer buiten kondt en die je ieder op je zelf dan toch niet zoudt kunnen krijgen.’
‘Ik heb aan den man hiernaast meer verplichting dan iemand weet. Toen ik pas met mijn schoenmaken of lappen (want ik kreeg toen niet veel meer dan lapwerk) begon, toen zaten je moeder en ik elken avond te praten over rijkdom en al 't moois wat daarbij behoort. We meenden dat de goede God ons al wat onrecht aangedaan had door ons arm in de wereld te sturen; we dachten dat ons heele leven ongelukkig zou wezen als we maar altijd door moesten werken. Misschien zouden we in dien tijd den verkeerden weg zijn opgegaan, en malle dingen gedaan hebben; of, wat even erg zou geweest zijn, misschien hadden wij den moed laten zakken bij de moeilijkheid om met onze verdienste uit te komen - -, wanneer de man hiernaast er niet geweest was. Hij was toen ook nog maar aan het begin, maar ik bemerkte en hoorde al spoedig dat alles hem meeliep, dat hij 't eene jaar voor, 't andere na, met een voordeelig saldo sloot. Die is nu juist op den goeden weg om rijk te worden, zeiden we dikwijls tegen mekaar, en we benijdden hem.’
‘Maar hoe rijker de man werd, des te minder durfde hij van 't zijne wat afnemen, des te knorriger keek hij uit zijn oogen en des te meer klaagde de meid, die dikwijls bij ons een keteltje water of een doove kool kwam leenen. Wij zagen toen dat het niet aan 't geld ligt of je gelukkig of

{==446==} {>>pagina-aanduiding<<}
ongelukkig bent in deze wereld, en ik voor mij besloot de nesterijen, die mij door 't hoofd maalden als 't eens schraal met werk was of de aardappelen wat erg duur waren, liever met zingen en werken te verjagen dan over geld te malen, dat ik toch wel nooit krijgen zou en dat mij, als ik 't kreeg, misschien een leelijke poets zou spelen. Daarom kinderen! drink ik elken oudejaarsavond met een fiksche teug de gezondheid en het lang leven van den ouden tobbert hiernaast. Daar gaat ie....’
Hiep, hiep, hiep hoera! klinkt het uit alle keelen, dat het kamertje er van dreunt. Meneer Krent heeft de overtuiging dat hij 't zou hooren als hij in zijn eigen woonkamer zat. ‘Daar gaat ie met al zijn duiten, daar ie toch geen pleizier van heeft!...’

‘Ik geloof niet, dat dit de man is, of de famielje die u lijkt’ zegt Sylvester tot meneer Krent, die met gebalde vuist staat te wachten tot ze gedaan hebben, om dan met een krachtigen vloek de stichtelijke opmerkingen van den schoenlapper te beantwoorden.
‘Ze weten niet dat u hier bent; ik zou mij maar liever stil wegpakken’, gaat de oude voort. ‘Als ge uw geld aan deze familie naliet, zouden ze in staat wezen uw rijksdaalders bij handen vol het raam uit te gooiien, uit vrees van anders gierig en naargeestig te worden en de punch op oudejaarsavond niet lekker meer te zullen vinden.
““Ik wou, dat ze zich allemaal dood dronken”” bromt meneer Krent. - - - - - - - - - - - - - - - - - - - - - - - - - - - - - - - - - - - - - - - - - - - - - - -
Zij gaan eenige huizen verder. “Misschien zult ge hier

{==447==} {>>pagina-aanduiding<<}
wel terechtkomen”, zegt Sylvester terwijl hij blijft stilstaan voor een kleinen winkel waar boven op de derde verdieping een smal raam flauw verlicht is. “Daar boven woont fatsoenlijke armoede. Men zegt, dat die veel minder bestand is tegen verleiding, dan de ordinaire. Menschen die 't beter gehad hebben, kennen meer behoeften en moeten bovendien hun zoogenoemd fatsoen ophouden.”
Ze gaan, evenals straks, zonder dat iemand hen ziet of iets hen tegenhoudt, den winkel binnen en bereiken, na eenig gescharrel tusschen kisten en vaten en zakken heen, een donkeren trap. Heel hoog in de lucht vinden zij de deur, die toegang geeft tot het vertrekje waar zij wezen moeten. Binnengetreden, zijn ze in gezelschap van een jongen man en van een jongedochter, die sprekend op hem gelijkt ofschoon ze er veel gezonder en steviger uitziet dan hij. De jonge man is bezig met schrijfwerk. Zijne zuster zit aan haar “verstelgoed.”
“'t Jaar is weer bijna om,” zegt zij, blijkbaar in antwoord op een opmerking van zijn kant. 't Gaat met een diepen zucht en niet zonder een zweem van wrevel. “Ik wil graag altijd dankbaar wezen en 't goede erkennen, maar ik kan niet.”
Hij kijkt even van zijn werk op. Zijn oog rust zacht verwijtend op de klagende. “Zeg zulke dingen niet”, smeekt hij; ja; 't is smeeken. “Je weet dat ik 't niet velen kan. Er zijn er die 't erger hebben. Gij en ik kunnen nog werken.”
“Zoolang als 't duurt,” is het antwoord. “En als wij maar alleen voor onszelf te zorgen hadden, maar sedert gij u in het hoofd gezet hebt dat wij de schulden van vader en moeder zullen afdoen, en gij nacht en dag zit te zwoe-
{==448==} {>>pagina-aanduiding<<}
gen en met elken dag bleeker en magerder wordt......”
De tranen beletten haar voort te gaan. Zij houdt beide handen voor de oogen. Misschien heeft ze alweer te veel gezegd en rust zijn blik nu verwijtend op haar....
Doch neen, dat is geen verwijt. Zacht en week klinkt zijn stem, als van iemand die medelijden gevoelt met hare zwakheid. “Ik weet dat gij met die woorden niets bedoelt wat er niet door zou kunnen,” zegt hij. “Gij denkt er juist over als ik. De schulden van onze ouders zijn onze schulden, al hebben wij ze niet gemaakt, 't zijn eerlijke schulden en ze zijn aangegaan om ons een fatsoenlijke opvoeding te kunnen geven, naar den stand waarin wij geboren zijn. Ik aanvaard ze even goed als ik de duizenden of tienduizenden aanvaarden zou indien onze ouders ons geld hadden nagelaten. Ik weet dat gij er in den grond der zaak net zóó over denkt. Ook gij zoudt niet willen dat deze of gene u tegenkwam die ons kon verwijten, dat vader en moeder.... ach, ik mag er niet om denken... Maar dit zal ons nu ten minste niet overkomen. Ik heb met al de schuldeischers gesproken en de schuld als de mijne erkend. Ze waren schikkelijker dan ik had durven hopen. De meesten lieten 't geheel aan mij over; ik mocht het schikken zooals ik kon en wou. Ik heb nu uitgerekend hoelang het zal duren eer alles vereffend is -, en daarbij in aanmerking genomen, dat wij zelf ook leven moeten, al is 't dan ook zuinig. Ik verzeker u dat ik 't ruim genomen heb. Maar 't is ook het kapitaal plus den interest.”
Hij glimlachte bij deze woorden, al was 't weemoedig. Zijn zuster had hare tranen afgedroogd.
“Hoelang zal 't duren?” vroeg zij verstrooid.
“Vijftien jaar,” was 't antwoord. Het werd gegeven op

{==449==} {>>pagina-aanduiding<<}
een toon van triumf, maar deed haar ineenkrimpen van ontzetting. “Vijftien jaar! Dan is alles tot den laatsten cent afgedaan en dan kan ik, weer iedereen vrij in de oogen kijken. Ik verdien op het kantoor genoeg om onze huur te betalen en de kosten van onze huishouding te bestrijden. Gij zorgt voor uw eigen kleeding. Mijn plunje kost niet veel. Al wat ik met extra-werk verdien, kan dus blijven voor de aflossing. Is dat niet mooi uitgerekend?”
Zij kon den opgewekten toon voor 't begeerde antwoord niet dadelijk vatten. Vijftien jaar was zoo lang, en haar broer zag nu al zoo bleek. Bovendien wist ze wat dat extra-werk, waarop hij zijn heele plan gebouwd had, beteekende. Zij dacht aan de lange avonden, soms nachten, die werden doorwaakt. 't Was copieerwerk dat met twee of hoogstens drie gulden per vel betaald werd. Voor haar verbeelding werden die vijftien jaar tot duizenden van zulke nachten. Ze vormden een reeks, een nooit verbroken keten van ellende; ze brachten verlies van kracht en gezondheid; ze werden niet afgewisseld door een uur van rust of verpoozing. Als ze vijftien jaar levens waren, dan stond de dood toch aan het eind om zijn deel te vragen als de rest was afbetaald.
“Arme broer!” lispelde zij nauw hoorbaar, en iets luider voegde ze er bij: “Gave God dat er een erfenis of een schat uit den hemel neerviel! Er is niemand die 't meer verdient dan gij.”
“Ik zou je danken,” antwoordde hij bijna vroolijk. “Er is niemand van wien wij erven kunnen zonder 't een ander, wien het rechtmatig toekomt, voor den neus weg te nemen. En wat de schatten uit den hemel betreft, die zou ik in dit geval wantrouwen. Je weet wel dat ze 't goud en

{==450==} {>>pagina-aanduiding<<}
zilver uit den grond graven, en daar wonen de kaboutermannetjes; niet de Engelen Gods.”
“Maar je kondt toch wel wat beters krijgen dan dat kantoor; ge wordt veel te slecht betaald voor het werk dat ge doet. De uitgever, voor wien gij onlangs die novelle uit 't Engelsch vertaald hebt, zei zelf dat er voor u vrij wat meer te verdienen was, als gij u maar geheel aan de letterkunde woudt wijden.”
“Dat komt omdat die uitgever evenmin als mijn slim zusje weet hoe de vork in den steel zit,” is 't vriendelijk antwoord. “Hij verbeeldt zich dat een man die de gedachten van een ander vertolkt, ook zelf wel wat zou kunnen leveren. Ook stelt gij u mijn verhouding tot de patroons heelemaal verkeerd voor. De patroons betalen mij meer dan ze eigenlijk missen kunnen. Niemand weet beter dan ik wat er verdiend wordt, en hoe 't geheel buiten hun schuld is, dat de zaken achteruit zijn gegaan. Als ik op dit oogenblik meer verlangde, en zelfs niet dacht aan de mogelijkheid, dat ik morgen of overmorgen voor minder loon 't zelfde werk zal moeten doen, dan zou ik een lichtzinnig, slecht mensch zijn, die hun vertrouwen niet verdiende. Bovendien.....”
“Dus is 't mogelijk dat gij te avond of morgen thuis komt met het bericht dat uw salaris verminderd is, op uw eigen verzoek verminderd?” valt zij hem in de rede.
“Welzeker,” antwoordt hij kalm.
“Maar dat is onmogelijk. Dan worden de vijftien jaar van zooeven misschien twintig, vijf en twintig en meer.”
Hij richt zich half in zijn stoel op en buigt zich zoover mogelijk voorover, om haar goed in de oogen te kunnen zien. Er is in zijn blik iets zoo triumfeerends, en tevens iets

{==451==} {>>pagina-aanduiding<<}
zoo goedig ondeugends, en bovendien iets zoo kinderlijk blijmoedigs, dat de heele oudejaarsavond er door verlicht en verheerlijkt wordt: “Daar heb ik op gerekend,” zegt hij. “In die vijftien jaar zit de kans op vermindering van salaris al in.”

“En dan heb ik nog wat,” voegt hij er in denzelfden toon bij. “Ik heb iets gemerkt en ik heb een plannetje. Toen ik iets gemerkt had, heb ik met zeker iemand gepraat, heel lang en heel ernstig. Zeker iemand heeft mij toegestaan dat ik het plannetje van avond hier heel vertrouwelijk met je bepraten zou en dat we, als er van uw kant geen bezwaar was, den oudejaarsavond zouden heiligen... en de zaak, waarop ik het oog heb, door een klein huiselijk feestje hier met ons drieën zouden inwijden. Als gij.....”
Hij houdt even op om zich te vermeien in de verwarring zijner zuster. Met een hooge kleur en neergeslagen oogen zit zij voor hem; haar boezem hijgt van ontroering. En als hij gezien heeft dat zij opnieuw met haar tranen worstelt, doch thans van innige weelde - -, gaat hij voort met zijn verhaal. Hij heeft al lang opgemerkt, dat er iets in haar hart omging; hij weet ook al sedert lang dat hare genegenheid beantwoord wordt. De pretendent is een even arme drommel als hijzelf, behalve dat hij niet te zorgen heeft voor het zuiveren van de nagedachtenis van brave ouders. Hij kent hem als een man die zijne zuster ten volle waardig is. Hij weet dat hij haar oprecht liefheeft en haar gelukkig zal maken. Zooveel hij vermag zal hij hem voorthelpen, want de jongen verdient het; en als het jonge paar getrouwd is, dan heeft hij een klein kamertje voor zich in hun huis besproken. Dat zal gezellig zijn,

{==452==} {>>pagina-aanduiding<<}
en 't zal hun wat te gemoet komen in de huishouding. Daar nu, zoodra zij getrouwd zal zijn, de zorg die hij als broer zich ten plicht achtte, op een ander overgaat, heeft hij zich bereid verklaard zijn aanstaanden zwager een schriftelijk bewijs te geven waardoor alle verplichtingen, die zijne zuster en hij gezamenlijk geërfd hebben, op hem, broeder, alleen overgaan. Het jonge paar zal dus kunnen trouwen zoodra de verdiensten 't toelaten. “Hoeveel tijd denk je wel dat ik daarvoor berekend heb?” vraagt hij ten slotte.
Zij antwoordt niet. Ze is opgestaan en buigt zich over hem heen om haar gelaat aan zijn borst te verbergen. Ze begrijpt niet precies wat hij gedaan heeft en hoe alles verder zal loopen. Ze denkt op dit oogenblik alleen aan het feit dat haar zoetste wensch vervuld is, en dat hij, haar edele goede broer, alles beredderd heeft.
“Je weet,” zegt hij, als begreep hij dat ze nog niet alles kan rijmen, “je weet, dat die schulden van vader en moeder voor hem geen bezwaar waren, maar dat zijn familie daarin een voorwendsel zocht. Dat is nu onmogelijk geworden. Binnen vier jaar kan hij zooveel verdienen dat mijn plan kan doorgaan. Van avond vieren wij met ons drieën de verloving.”

“Dat is nog veel minder de man dien ge zoekt, meneer Krent!” zegt Sylvester. “Deze mensch zal de twee mooie plannetjes, waarvoor hij leeft en werkt, niet inruilen tegen uw goud, als hij daarvoor een schurk of een egoïst moet worden.”

{==453==} {>>pagina-aanduiding<<}

Ze liepen onderscheiden straten door totdat ze in een van de achterbuurten der stad kwamen. “Hier,” zei Sylvester, “wonen er zeker bij honderden, die een misdaad zouden doen om uw erfgenaam te worden. De politie zoekt altijd eerst in deze hoeken als er iets gestolen is. Bij oproer komen de menschen die moord en brand stichten hier vandaan. In de verwarring plunderen en rooven ze straffeloos. Misschien is er wel de een of ander die nog slechter zou wezen dan hij nu is, wanneer hij in de geordende maatschappij aan zijn hartstochten kon botvieren. 't Is meer vertoond dat een rijke schurk een armen de loef afstak.”
Meneer Krent meesmuilt iets dat half naar een toestemming, half naar een verwensching zweemt. Hij vindt Sylvester bijzonder grappig, en 't is ook werkelijk de vraag of onze Heilige zich niet te zijnen koste vermaakt. Krent is, wel is waar, te ijdel om aan de mogelijkheid daarvan te gelooven, maar alles is van avond zoo anders dan gewoonlijk. Het feit dat hij achter elkaar twee menschen ontmoette, die het geld, dat hem zijn gansche leven door een afgod geweest is, niet als hun hoogste godheid vereeren, heeft hem geheel in de war gebracht. Wie dat gisteren voorspeld had, dien zou hij voor een dwaas gehouden hebben.
“Wij zullen maar 't eerste huis het beste binnengaan,” vervolgt Sylvester. “De ellende maakt hier alles gelijk. Als er een wedstrijd onder hen was, zou 't alleen wezen over de verdeeling van een gemeenschappelijken buit.”
Ze gaan binnen. Op den eersten oogopslag schijnt al wat zich hier voordoet de laatstgesproken woorden te bevestigen. In een laag, dompig vertrek, door een petroleumlamp aan den zolder ter nauwernood zooveel verlicht

{==454==} {>>pagina-aanduiding<<}
dat men de grootste voorwerpen kan onderscheiden, zitten zes of zeven mannen bij elkaar die kennelijk 't een of ander overleggen. De eerste gedachte van meneer Krent is, dat ze hier zijn saamgekomen om uit stelen, of misschien op erger wegen te gaan. Zij steken van tijd tot tijd de hoofden bijeen en fluisteren geheimzinnig. Vooraf kijken ze evenwel met bezorgdheid naar het eind van de kamer waar uit een donkere bedstee van tijd tot tijd een dof gekreun zich verheft. Half over de bedstede gebogen zit eene vrouw.
“Zeker hebben ze iemand halfdood geslagen en uitgeplunderd,” zegt meneer Krent, terwijl hem een rilling door de leden vaart bij de gedachte, dat ze hem herkennen en misschien net zoo behandelen zullen.
“Wel mogelijk,” antwoordt Sylvester, “'t Zou de eerste niet zijn, denk ik......”
“'t Zal niet gaan,” begint een der mannen, nadat ze allen een poos zwijgend naar het gekreun uit den hoek hebben zitten luisteren. “'t Is erg aangekomen, zei de dokter.”
“Ik voor mij geloof dat hij 't expres gedaan heeft;” merkt een ander op. “Hij was in den laatsten tijd zoo raar. Heel dikwijls heeft hij mij geklaagd dat zijn hersens hem zoo'n pijn deden en dat hij op een stelling vaak net een gevoel had alsof iemand hem zei dat hij naar beneden moest springen. Wij hebben al wel negen-en-twintig jaar naast mekaêr in 't werk gestaan, maar nog nooit heb ik er iets van gemerkt dat hij last van duizeligheid had.”
“Hij is na dat geval met Klaartje zoo wonderlijk geworden,” meent een derde. “Den dag nadat ze met dien rijken smeerlap op de loop gegaan is, kwam er een opgeschoten mosterdjongen met een brief van haar en een pakje. Hij heeft 't mij zelf verteld. In dien brief stond alles, en

{==455==} {>>pagina-aanduiding<<}
hoe ze hem om vergiffenis smeekte en hoopte dat haar moeder 't maar niet besterven zou. Maar 't ergste voor hem was wat in het pakje zat. Dat heeft het 'm stellig gedaan, want 't was een heele hand vol muntpapiertjes, die de lammeling, die met Klaartje weg was, hem als een vergoeding present stuurde. Hij heeft het heele pakje, met al wat er in was, zoo in 't vuur gesmeten terwijl de jongen er bij stond. Zooals ik zei, heeft hij 't mij zelf verteld; en na dien tijd heeft hij geen recht gezond uur meer gehad.”
“'t Was ook te erg voor een arm mensch,” zegt de man die gesproken had. “Dat een rijke meneer je eenige dochter verleidt en ongelukkig maakt, dat is al gemeen genoeg. Maar ze moesten niet denken dat we alles voor geld over hebben. Ik weet dat hij er nooit berouw over gehad heeft, al heeft hij 't net zoo min breed als wij. Een paar honderd gulden zouên hem best te pas zijn gekomen. Maar geen bloedgeld....”
“Ik was nog geen kwartier voordat het gebeurde even bij hem geweest, omdat de opperman niet gauw genoeg naar boven kwam om mijn bak te vullen; en 'k had van hem wat kalk genomen. We wouên graag voor den donker klaar wezen en hadden mekaêr beloofd dat we geen oogenblik zouden verliezen. Maar ik werkte aan den anderen kant van den toren en kon hem niet zien. Maar daar hoor ik op eens, net als ik weer een steen had opgenomen en de kalk er op gesmeerd, een gil. En als ik me omkeer en den hoek omloop, daar zie ik hem vlak onder me langs een afdak van de kerk neerglijên en tegen een uitstek blijven liggen. De rest weet jelui.”
“Ik was net hier bij zijn vrouw om te vragen of hij al thuis was, toen jelui met hem kwaamt aandragen,” zegt

{==456==} {>>pagina-aanduiding<<}
een die tot nog toe maar heeft geluisterd. “k Had Klaartje gezien. Ik dacht dat 't hem pleizier zou doen als hij wist dat zij in de stad was. Maar ik wou 't zijn vrouw niet zeggen als hij er niet bij was.”
Op dit oogenblik richt de vrouw, die naast de bedstee zit, het hoofd op en vraagt of ze een van allen niet nog even naar den dokter zouden gaan. De dokter heeft gezegd dat hij gauw weerom kwam, maar zij heeft zoo'n voorgevoel dat hij te laat zal komen. De dokters vergeten een mensch zoo licht.... en vooral nu op oudejaarsavond....’ zegt ze.
Al de mannen zijn bereid aan haar verzoek te voldoen; maar juist als er twee of drie opstaan, komt de dokter binnen. Hij schudt het hoofd, als hij den patient nauwkeurig bekeken heeft, en verbergt zijn vermoeden niet dat hier meer dan een paar gebroken ribben in 't spel zijn. De dokter is een der menschenvrienden die geboren schijnen om de armelui met de wereld te verzoenen. Hij kent het kleine drama, dat in dezen kring is afgespeeld, en maakt zijne combinatiën. Hij vraagt aan de omstanders wat zij weten. Als hij hoort dat de dochter van zijn patient weer in de stad is, noopt hij ook de vrouw, met vriendelijken drang, hem alles op te biechten, wat zij van de gemoedsstemming van haren man in den laatsten tijd weet. Vijf minuten later is het geval voor hem zoo helder als de dag.
Hier is geen gewone duizeligheid. Een werkman, die dertig à veertig jaar lang niets van die hebbelijkheid van jonge juffrouwen en geleerden gevoeld heeft, krijgt eêr alle andere kwalen dan deze, zelfs al verbeeldt hij zich dat hij niet meer als vroeger in de diepte kan kijken. Zijn

{==457==} {>>pagina-aanduiding<<}
patient moet de bezinning kwijt geraakt zijn door een plotselinge aandoening die niet in den kring van zijn dagelijksche gewaarwordingen ligt. ‘Als Klaartje in de stad is, dan heeft vader haar zeker gezien toen ze onder hem voorbijging,’ zegt de dokter met een zekerheid van overtuiging, die geen tegenspraak duldt. Straks, als de lijder een oogenblik zijn bewustzijn terugkrijgt, zal 't den dokter blijken dat zijn diagnose juist is. 't Blijkt dan ook dat de man, die gezegd heeft dat hij Klaartje in de stad zag, meer weet. Hij heeft haar gesproken. Ze heeft hem opgedragen haar vader en moeder op haar terugkomst voor te bereiden. Ze is diep ongelukkig. De verleider heeft haar in den steek gelaten. Hij heeft haar een aalmoes in de handen gedrukt en is toen verder gereisd. Eerst had hij haar nog aangeraden maar weer naar huis te gaan en vergiffenis te vragen. De man weet waar ze is. Hij is bereid haar hier te brengen. Als de dokter meent, dat het geen kwaad kan, dan zou 't misschien goed wezen als ze zich nog op oudejaarsavond verzoenden. Hij had er eigenlijk op gerekend dat de harten nu tot barmhartigheid geneigd zouden zijn.
De dokter gaat nog eens naar de bedstee en houdt zijn adem in, om den toestand nauwkeurig te kunnen opnemen. Neen! hij ziet er geen kwaad in dat Klaartje komt. Hij vindt zelfs goed dat dit maar spoedig, heel spoedig geschiede. Als de man zoo goed wilde zijn en dadelijk gaan, dan zou de dokter zelf hier blijven om bij die ontmoeting tegenwoordig te zijn. Terwijl de ander weg is, zal hij den patient voorbereiden en doen wat er te doen mocht zijn.
De man gaat dadelijk heen, en de dokter buigt zich weer over den patient. Hij spreekt hem toe alsof 't een kind

{==458==} {>>pagina-aanduiding<<}
was, of liever, als tot een mensch die diep in een pijnlijken droom verzonken ligt. Langzaam, zeer langzaam, ontwaakt de zieke uit zijn verdooving. Eerbiedig, als of er een doode uit het graf verrijst, staan de kameraden op eenigen afstand en vouwen onwillekeurig de handen. De vrouw ligt nog steeds naast de bedstee op de knieën. Zij begrijpt ternauwernood at er omgaat.
Een oogenblik later gaat de deur open en komt de man, die was uitgezonden om Klaartje te halen, met de arme terug. De dokter wenkt dat ze naderbij moeten komen. Hij verzoekt den man, te vertellen wat hij gedaan heeft en wie ze is die daar naast hem staat. Dan neemt hij Klaartjes hand, en legt ze op die van den stervende.
Die aanraking werkt als een electrieke vonk. Een trilling huivert den vader door de leden. Voor een oogenblik is alle lichaamspijn, alle verdooving, van hem weggenomen. Hij ziet, begrijpt, verstaat, weet alles. Hij trekt zijn hand terug, alsof een adder hem had gestoken. ‘Vervloekt is de schurk die mij 't geld zond, nadat hij mij 't kind ontstal....’
Dit is zijn eenige, zijn laatste woord; 't klinkt als een gil. Nog twee seconden en de schuldige dochter, die berouwvol wederkwam, ligt wanhopig met het aangezicht op den schoot harer moeder, bij het lijk van haren vader.....
‘Hebt ge den moed, aan een van deze mannen uw geld aan te bieden?’ vraagt Sylvester zijnen metgezel. ‘Of zult gij de wanhoop van dit verloren kind kunnen wegnemen, als ge haar op dit eigen oogenblik in uw testament opneemt?’
Meneer Krent geeft geen antwoord. Hij heeft haast om deze woning en deze buurt te verlaten. Hij is zoo wonderlijk

{==459==} {>>pagina-aanduiding<<}
te moede. Hij verstaat en begrijpt niets van 't geen hij zag en hoorde. Die dokter, die een doode opwekte om een eigen kind te doen vloeken, is hem een raadsel. Ook begrijpt hij niet recht waarom die mannen, die alles zwijgend hebben aangezien, de vuisten ballen in plaats van te weeklagen; noch ook waarom die moeder te verwezen is van smart om aan haar droefheid lucht te geven. Meneer Krent is een gierigaard. Hij is een ijdel man. Maar hij heeft nooit gewandeld op de wegen waar het goud gezaaid wordt ten einde als haat en wraak en moord op te schieten; gezaaid door rijke wellustelingen, in hun uren van uitspanning. Hoe kan hij dan raden wat er gedurende den slaap der verdooving in dien stervende, wat er in die schijnbaar zoo vreedzame omgeving onder de kameraden omging? Zelfs de dokter, die dagelijks met deze klasse van menschen verkeert, heeft er zich in vergist...............................
't Loopt naar middernacht. Uit de meer stille wijken komen Sylvester en zijn metgezel in die van de rijke burgerklasse; en naarmate het oogenblik nadert, waarop het oudejaar in het nieuwe zal overgaan, klinken daar uit alle huizen vroolijke en vroolijker tonen.
‘Wilt gij uwe onderzoekingen nog voortzetten?’ vraagt Sylvester. ‘Ge zult u dan moeten haasten. Mijn tijd is weldra voorbij. Als de nieuwejaars-gedachten zich van u meester maken, zult gij het denkbeeld van een testament voorloopig ver van u gooien. Misschien vindt gij onder de opgewonden geesten, in deze helder verlichte huizen, wel wat ge zoekt!’
Meneer Krent heeft er vooreerst genoeg van. Hij is 't nog niet met zichzelf eens of hij het plan, om iemand met zijn

{==460==} {>>pagina-aanduiding<<}
geld ongelukkig te maken, geheel zal opgeven, dan wel of hij er later nog eens op uit zal gaan. 't Is zijn zwak niet raad van anderen te vragen. Toch kan hij zich niet ontveinzen dat zijn plan, ten gevolge van 't geen hij dezen avond gezien en gehoord heeft, eenige reparatie en wijziging behoeft. Hij heeft nooit gedacht dat er menschen bestonden of liever dat een mensch ooit in omstandigheden kon komen, waardoor hij een hekel aan geld kreeg; nog veel minder heeft hij ooit vermoed dat het mogelijk is zekere berekeningen voor eigen levensgeluk en dat van anderen te maken, waar bij het geld een belemmering, een ergernis, een niet begeerd goed kan zijn. Die arme kantoorklerk was met zijn plannen, die een half menschenleven omvatten, zoo gelukkig, dat geen lot uit de loterij zijn oudejaarsavond heerlijker kon gemaakt hebben dan de mededeeling van die plannen aan zijn zuster. Daarentegen zou de ongelukkige, die met een vloek over het geld de eeuwigheid inging, de zoetheid van die verwensching niet hebben ingeruild tegen den kus dien het teruggekeerd kind op zijn stervende hand wilde drukken. Zoowel 't een als 't ander was een persoonlijke beleediging voor meneer Krent, die alles had opgeofferd om rijk te worden, die al wat hij ook thans nog zou kunnen zijn, ten offer bracht aan zijn geld. En daarbij te moeten vernemen, dat een arme schoenlapper, met een hok vol kinderen hem, den rijken buurman, kortweg een gek noemde en hem jarenlang gebruikt had als een tekst voor zijn oudejaarsavond-preken!..................................
‘Daar heb je waarachtig den ouwen Krent al,’ hoorde hij plotseling achter zich roepen. ‘Hij gaat met ons mee om

{==461==} {>>pagina-aanduiding<<}
de uitvaart van het jaar te vieren met een stevig glas wijn. Ik dacht wel dat hij 't thuis in zijn eenzaamheid niet zou kunnen uithouden. Oudejaarsavond is een avond voor de gezelligheid en de pret. Celibatairs die dat thuis niet vinden, doen heel verstandig als zij 't buiten gaan zoeken. Niet waar, ouwe jongen?’
Krent kijkt om, met het plan den persoon, die hem zoo familiaar aanspreekt, scherp te antwoorden. Tot zijn verbazing staat hij tegenover zijne drie vrienden van de hombre-tafel. De man, die het woord gevoerd heeft, is dezelfde wien hij indertijd verzocht heeft op te spelen toen er gepraat werd over dien knecht die een ongeval kreeg.... Krent herinnert zich dat feit nog altijd met genoegen.
Wat zien de drie oude heeren er glanzig en opgewekt uit! Krent verkeert een oogenblik in het denkbeeld dat ze dronken zijn, maar hij kan dien indruk door niemand laten controleeren, want Sylvester is van zijne zijde verdwenen. Veiligheidshalve verwaardigt hij zich dus maar niet, op het gesprokene te antwoorden. Tegelijkertijd evenwel voelt hij, dat de prettige stemming van de anderen hem aansteekt. Ze zeggen, dat hij mee naar de societeit moet om het oude in het nieuwe te vieren. Ze willen samen een fijne flesch drinken. Als dat moet, dan zal 't wel zoo gebeuren. Krent laat zich gaan. 't Is of hij een andere ik, niet meer zichzelf is.
‘Ik moet je nog zeggen,’ begint weer de vriend die zooeven gesproken heeft, en nu zelfs familiaar zijn arm onder dien van Krent steekt: ‘ik moet je nog zeggen dat ik niet zoo zeer je gift als wel de manier waarop jij die zaak behandeld hebt op hoogen prijs stel. Ik weet wel, op een paar bankbilletten meer of minder komt het bij jou niet

{==462==} {>>pagina-aanduiding<<}
aan, maar 't pleizierigst is dat jij er geen dank voor vraagt. Al wie door jou geholpen wordt, krijgt een gevoel alsof hij jou geholpen heeft. Dat is de ware manier. Jij hebt een manier om je geld te gebruiken die je hart eer aandoet, en waardoor jij er zelf ook genot van hebt. Ik weet wel dat je dit niet graag hoort, maar ik moet en wil 't nu toch zeggen. De arme kerel is zoo dankbaar! Elken morgen en avond bidt hij dat die edele heer Krent nog lang gespaard moge blijven. De armen zijn jou kinderen. Verbeeld je bovendien niet dat wij niet weten zouden waarom jij nooit getrouwd bent. Welzeker weten wij dat en; achten en eeren er je te meer om. Iemand die, om een paar doodarme bloedverwanten gelukkig te maken, zichzelf alle huiselijkheid ontzegt, dát moet een brave, nobele kerel wezen.’
‘Dat geloof ik graag,’ murmelt Krent.
‘'t Eenige wat wij niet begrijpen,’ vervolgt de ander, ‘is het raadsel: waarom jij die neven en nichten, of ten minste een paar er van, niet bij je in huis genomen hebt. Ik weet wel, er gaat niets boven eigen en 't zou maar een schrale troost geweest zijn, maar 't geeft toch een regelmatigheid aan het leven die een celibatair natuurlijk mist.’
‘Ja,’ soest Krent, ‘dat vind ik ook.... maar waarom ik dat niet gedaan heb weet ik niet.’
‘Je bent een grappenmaker,’ lacht de ander. ‘Jij weet nooit iets.... omdat je niet bekennen wilt dat er een nobel motief achter zit... ouwe jongen!... Wil ik er eens naar raden?’
‘Och neen,’ zucht Krent, ‘raad er alsjeblieft niet naar, ik zou je toch niet kunnen zeggen of je 't geraden hebt of niet.’

{==463==} {>>pagina-aanduiding<<}

‘Prachtig!’ roept de ander. ‘Wil ik 't toch maar eens probeeren? Er was in der tijd een mooi lief meisje. Krent zelf had het graag gehad. Maar toen hij haar zijn liefde zou verklaren, toen bemerkte hij dat een zijner neven, een beste, brave jongen, smoorlijk verliefd op haar was, en dat het lieve kind dien neef wederkeerig liefhad, en dat die twee bijzonder goed bij elkaar pasten. Toen heeft Krent nog bijtijds de hand op zijn mond en hart gelegd en heeft aan de beide kinderen zijn zegen gegeven. Krent vindt het nu wat onmenschelijk tegenover zichzelf om het meisje, dat hij als zijn eigen vrouw zijn huis had willen binnen brengen, nu dagelijks als de vrouw van een ander te zien, en daarin heeft hij gelijk. Heb ik 't geraden?’
‘Ik weet het waarachtig niet,.......’
Ze zijn bij de societeit gekomen en de twee anderen voegen zich bij hen. 't Blijkt dat ze, evenals hun kameraad, recht feestelijk gestemd zijn.
‘Ik heb heel wat moeite gehad om weg te komen,’ zegt een van hen. ‘Je begrijpt, Krent, dat vrouw en kinderen er veel tegen hadden me op oudejaarsavond naar de societeit te laten gaan, en dat ze braaf op de celibatairs hebben losgetrokken, omdat ze getrouwde mannen uithuizig maken. Maar toen ik zei dat jij er zoo bijzonder op gestaan had dat we ten minste een halfuur zouden opofferen aan de vriendschap, en dat dit nu in vijf-en-dertig jaar de eerste maal was -; toen hebben ze toegegeven. 't Is anders een rare stijfhoofdigheid dat je nooit bij ons in den huiselijken kring het oude in 't nieuwe wilt vieren.’
Och,’ valt de ander in, ‘dat kan ik mij best begrijpen. Men benijdt zijn vrienden hun geluk niet, maar om nu juist op een avond als dezen door alles herinnerd te

{==464==} {>>pagina-aanduiding<<}
worden hoe men zijn tijd heeft laten voorbijgaan, zie je, dat is wel wat erg. Krentje! Krentje! je hadt indertijd verstandiger moeten zijn....’
‘Ja, dat hadt-je,’ roepen de anderen terwijl ze hem op den schouder kloppen en, vroolijk lachend, de deur van de societeit indringen. ‘Maar 't berouw komt nu te laat, en je blijft bij alles toch een goeie ouwe jongen, een origineeltje van de beste soort.’
De vier heeren klouteren gezamenlijk den trap naar de gezelschapszaal op. Ze schijnen 't er op gezet te hebben vriend Krent in de war te brengen. 't Is of ze wel twintig jaar jonger zijn geworden. Krent kan er niet tusschen komen om te vragen wat dat alles beduidt; zoo babbelen en lachen ze door mekaêr.
Al babbelend en lachend komen ze dan ook de zaal binnen, waar anders op dit uur maar zelden nog een gast te vinden is, doch waar nu drukte en beweging heerschten. Een vijf-en-twintigtal jongeheeren zit om de groote tafel en is midden in de vroolijkheid van het oudejaarsfeest. De komst van Krent en zijn vrienden drijft de vroolijkheid op tot een hoogte, dat alle Jans er nog tien jaar van praten zullen.
‘Meneer Krent betaalt van avond alles,’ roept er een. ‘In zijn naam inviteer ik alle aanwezigen met ons hier feestelijk het jaar te besluiten.’ Dat geeft een gejoel zonder end. Meneer Krent wordt van alle kanten als een fideele vent, als een royale gastheer begroet. Hij heeft geen tijd om tot zichzelf te komen. Elk, zonder onderscheid, verklaart zich bereid om alles voor hem te doen wat maar met redelijkheid van een mensch kan verwacht worden.
Doch een der vrienden van de hombre-tafel neemt het

{==465==} {>>pagina-aanduiding<<}
woord en brengt de aanwezigen in een andere stemming, 't gesprek in een beteren toon.
‘Mijne heeren!’ zegt hij, ‘Ik verzoek u een oogenblik naar mij te luisteren en zoo ernstig te blijven als dit op een oudejaars-avond onder een vroolijk troepje jongelui mogelijk is. Let er wel op, dat wij, meer bejaarden, onze huisgezinnen voor een oogenblik verlaten hebben om een offer aan de vriendschap te brengen, en aan een man, die dubbelwaard is, een bewijs te ontvangen van onze hoogachting. Wat is het geval? Onze vriend Krent herinnert zich waarschijnlijk hoe wij, morgen op Nieuwjaarsdag precies vijf-en-dertig aar geleden, voor 't eerst ons kaartje legden daarginds in 't hoekje op deze zelfde societeit. Wij hebben dien dag in eere gehouden. We meenden niet beter te kunnen toonen hoezeer wij hem achting en genegenheid toedragen, dan door dit feit met klokslag van twaalf onder een glas champagne voor zijne aandacht te verlevendigen.’
‘'t Is ons daarom een genoegen dat gij allen, die ons, de een langer, de ander een korteren tijd, elken voormiddag eendrachtig in dat hoekje zaagt zitten, van deze kleine feestviering getuigen zijt. De meesten uwer zijn nog jong. Zij mogen er uit zien hoe men een beproefden, trouwen vriend eer bewijst. Ze mogen ons daarbij helpen. Wij weten dat niemand uwer weigeren zal.’
‘Onze vriend Krent, mijne heeren, geniet de achting van onze geheele burgerij. Oud en jong ziet in hem de type van een man die zichzelf vergeet, zoodra hij maar even in de gelegenheid is een ander van dienst te zijn. Hij was steeds een toevlucht voor wie zijn hulp verlangde. Indien ik niet vreesde 's mans bescheidenheid en nederigheid te kwetsen, dan zou ik er bijvoegen dat hij dit niet

{==466==} {>>pagina-aanduiding<<}
slechts met raad, maar ook met de daad bewezen heeft. Daarbij is hij als het mikpunt van de liefde en genegenheid onzer kinderen geworden. Zijn vriendelijk gezicht brengt zonneschijn in onze huizen en heeft er, wie moedeloos het hoofd liet hangen, steeds opgebeurd. Ik vraag mijne heeren, is 't u, die zooveel jonger zijt, niet meermalen voorgekomen dat huismoeders, die haar man en kroost innig liefhadden en zich geen geluk konden voorstellen buiten den huiselijken staat, niettemin hebben toegestemd dat het celibaat geen misdaad is wanneer men zijn geld en talenten zóó besteedt als onze geachte vriend, hier tegenwoordig? Zou men niet mogen zeggen, dat hij grootelijks afbreuk gedaan heeft aan de kansen van u en andere jonge menschen, omdat schier alle jonge meisjes hem tot haar deaal gekozen, steeds naar zijn beeld dat van pretendenten getoetst hebben? Mijn vriend Krent zou, als hij wilde, nog elken dag kunnen trouwen. Zijn groene herfst is minstens even mooi als de lente der meesten in wier oog hij een oud man is. Laat ons hopen dat hij nog lang zoo frisch, zoo krachtig, zoo jeugdig blijven zal. Al gaat het eene jaar voor, het andere na, over zijn en ons hoofd heen, onze vriend Krent blijft onze vriend Krent. Daar gaat hij!....’
Er is geen end aan 't gejubel en gejuich. Het heele gezelschap dringt zich om Krent heen, en laat zich niet afwijzen voor hij met ieder afzonderlijk geklonken heeft. De champagne parelt over den rand der glazen, of stroomt in 't gedrang over den grond.
Krent begrijpt niet wat hem overkomt. De heele vertooning schijnt hem een schandelijke grap. De toast van zijn vriend is van een dronkeman of een gek, tenzij hijzelf krankzinnig mocht zijn geworden.

{==467==} {>>pagina-aanduiding<<}

Toch heeft hij den moed niet zich tegen de algemeene ovatie te verzetten. Toch klinkt ze hem als een verwijderde muziek in het oor, waarnaar hij zijns ondanks moet luisteren, waarin het zoo zalig is te gelooven.
Eens heeft hij naar soortgelijke toasten geluisterd en soortgelijke toasten uitgesproken; niet onzinniger, maar ook niet wijzer; niet vleiender voor hem, wien ze golden, maar ook geen greintje meer nuchter en waar. Hij herinnert zich vooral één reeks van dergelijke zotheden, die in lengte en breedte alles overtrof. 't Was op den avond toen zijn engagement publiek was geworden; 't was in de zaal waar hij gewoon was elke week met zijne vrienden de rederijkers saam te komen. 't Was juist repetitie geweest en de troep zat na afloop nog een uurtje gezellig bijeen. Hij had beloofd, 't mocht kosten wat het wilde, nog even te komen.
En hij was gekomen ook. Zijn meisje had er hem den volgenden dag om beknord, maar hoe kon hij zijn belofte hebben verbroken? Hij was gekomen. Reeds op het portaal had hij zijn komst aangekondigd door het bevel aan den knecht, dat al de champagne, die de kastelein in den kelder had, te voorschijn moest worden gebracht. ‘Ik betaal alles,’ was zijn woord geweest - - - -. ‘Ik betaal alles’ - - -, net precies als daareven door zijn vriend geroepen werd: ‘Meneer Krent betaalt alles.’
Zijn de dooden uit het graf verrezen? Zijn die drie oude heeren, met wie hij dag aan dag een stemmig hombretje gespeeld heeft, de geesten van zijne vrienden de rederijkers, met wie hij dweepte en den Parnas beklom? den Parnas dien zij eigenhandig hadden opgebouwd uit een materie die niet gevonden wordt in eenige streek der aarde,

{==468==} {>>pagina-aanduiding<<}
allerminst in de streken waar goud of zilver, lood of tin voorhanden is!
Meneer Krent kan zich niet voorstellen hoe die oude tijd zou kunnen terugkeeren. Wat afgedaan heeft in het leven, dat heeft afgedaan. Men kan er over babbelen maar komt geen stap verder.....
Evenwel, dat alles wat zich heeft afgedrukt in ons hart, 't komt weder te zijner tijd; soms ongeroepen en ongewenscht. Gooi er zoo veel stof op als gij wilt, het werkt zich naarboven, het laat zich gelden, het gaat met u naar bed en, staat met u op. Wie kan het beletten? Wie kan het dooden?...
‘Ik ben diep getroffen door uwe vriendschap mijne heeren!’ zegt Krent, doch hij voelt dat het hem niet meer zoo goed afgaat als in zijn jeugd. ‘Diep getroffen, zeg ik, door uwe vriendschap. Indien ik iets heb mogen bijdragen tot uwe levensvreugde, indien gij prijs stelt op mijne genegenheid, dan ben ik alles aan u verschuldigd en gij niets aan mij. Laat dit genoeg zijn! Wat ik doen kan om den band tusschen ons steeds nauwer toe te halen, dat zal ik niet verzuimen. Daarom drink ik van heeler harte op uw aller welzijn.’
Meneer Krent is bij deze speech weer geheel in de rederijkerskamer. Hij heeft, onder dien indruk, de oogen gesloten. Als hij ze weer opent is de societeit, met zijn vrienden van het hombre-tafeltje en met de jongelui en zelfs met de champagne die hij betalen zou, verdwenen. Hij zit weer als aan het begin van den avond alleen, dood alleen op zijn kamer. Sylvester staat voor hem. De heilige man is ernstiger dan straks. Nog maar een paar minuten en hij gaat heen om nooit terug te kee-
{==469==} {>>pagina-aanduiding<<}
ren, om verzwolgen te worden in den stroom des tijds.
‘Wat dunkt u van al wat gij gezien en gehoord hebt?’ vraagt de oude. ‘Is 't u nu duidelijk waarom gij met al uw goud geen oogenblik van levensgenot hebt gekend?’
‘Ik wou dat ik dood was’ klinkt dof het antwoord.
‘Zeg het niet! herneemt de oude. ‘Wees blij dat uw tijd nog niet voorbij is! dat uw leven nog - - leven kan worden! Vaarwel, het nieuwejaar komt!... Vaarwel!... Word wijs en goed! Zie hoe de wereld leeft van barmhartigheid en liefde.... Men is nooit te oud om te leeren, mijn vriend.... Vaarwel!







{==470==} {>>pagina-aanduiding<<}

In 't nieuwe jaar.

In 't nieuwe jaar zal de wereld weer op menig punt vernieuwd worden. Ook op het punt van ‘Los en Vast.’ Moet dit een aardigheid verbeelden? - Neen!
Neen, jarenlang hebben wij 't, als schrijvers van dat boekje, heel goed met elkander gehad. En goed hadden we 't met onzen uitgever. En goed met ons publiek. Goed tot het laatste oogenblik toe. Er is dus (voor ons) wel iets aardigers te bedenken, dan dat het ‘nu op een scheiden gaat.’
Doch het moest. Waarom?... Omdat er een tijd van gaan is, zoowel als van komen; er valt wezenlijk niets méér van te zeggen. Niets, ten minste, wat voor 't publiek ook maar eenigszins belangrijk zou zijn.
Scheiden doet altijd pijn. Nogtans, wij scheiden in vrede en niet zonder dankbaarheid.
't Is nú onze wensch dat het boekje, dat ‘Los en Vast,’ voortleve, en voortleve met nieuwe kracht. Wij hebben er goeden moed op. De vrienden, aan wie we zijn toekomst opdroegen, zijn vrienden op wie men rekenen kan.
Ook in 't nieuwe jaar dus een hartelijk en vertrouwend: ‘al wat wenschelijk is!’ voor ‘Los en Vast!’

G. Van Gorkom en H. De Veer.



1) De waarheid is dat het niet door mij werd geschreven, maar door De Veer. Evenwel, de waarheid is ook dat wij beiden voor dat opstel aansprakelijk willen zijn, zoowel als voor dit en voor alles wat ‘Los en Vast’ inhoudt.

1) Bladen uit het dagboek van een Indisch geneesheer, door J. Groneman, praktizeerend arts te Jogja-Karta. Met een voorrede van Dr. P.J. Veth, Hoogleeraar te Leiden. Te Groningen, bij J.B. Wolters, 1874.

1) ‘Discours sur l'origine et les fondements de l'inègalité parmi les hommes.’

1) Ernst Von Feuchtersleben, Gezondheidsleer der ziel. Naar de zevenendertigste Hoogduitsche uitgaaf opnieuw bewerkt door M. Buys. Derde druk. Amsterdam, Jan D. Brouwer, 1874.

1) Naar aanleiding van ‘De godsdienst des twijfelaars.’ Uit het Hoogduitsch, door J.W. Straatman. 1ste aflevering. Amsterdam. Jan D. Brouwer, 1874.

1) Onzin is het natuurlijk. Hoe kan men iemand die niet bestaat ‘de keus geven’? Iemand die niet bestaat is immers - - niemand?

1) ‘In 't vrije veld.’ Brieven van een landmeisje aan jonge dames. Ingeleid door Dr. D.J. Coster. Twee deeltjes. Te Amsterdam, bij C.L. Brinkman.

1) ‘De godsdienst, de wetenschap en het leven,’ door Prof. A. Kuenen. Theol. Tijdschrift, 8e jaargang, 6e stuk.


