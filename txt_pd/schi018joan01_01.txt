
   
        
           
               Joan Woutersz.
               H.J. Schimmel
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Joan Woutersz. van H.J. Schimmel uit 1847.
               
               
                   
                       
                   
               
           
           
           
               schi018joan01_01
               DBNL-TEI 1
               
                   2019 dbnl / erven H.J. Schimmel
               
           
           
               
           
           
               
                   
                   exemplaar Universiteitsbibliotheek Leiden, signatuur: 1097 D 33, scans van Google Books
               
               H.J. Schimmel, Joan Woutersz.. W.C. Ippel, Amsterdam 1847
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Joan Woutersz.
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Joan Woutersz.
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-11-21
               
                   LW
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: H.J. Schimmel, Joan Woutersz.. W.C. Ippel, Amsterdam 1847
 
Zie: https://www.dbnl.org/tekst/schi018joan01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 









{==I==} {>>pagina-aanduiding<<}

JOAN WOUTERSZ.

{==II==} {>>pagina-aanduiding<<}


{==III==} {>>pagina-aanduiding<<}

JOAN WOUTERSZ.
DRAMA
IN
VIJF BEDRIJVEN,
DOOR
H.J. SCHIMMEL.

{== afbeelding 
	
==} {>>afbeelding<<}
    

AMSTERDAM,
W.C. IPPEL.
1847.

{==IV==} {>>pagina-aanduiding<<}

Così vince Goffredo.
Ger. lib. Canto XX, St. 144.








{==V==} {>>pagina-aanduiding<<}

Aan den wel edel gestrengen heer, Mr. J. van Lennep, Ridder der Orde van den Nederlandschen Leeuw, lid van het Koninklijk Nederlandsch Instituut van Wetenschappen, Letterkunde en Schoone Kunsten, enz.


U, hoog, terecht gevierd, die in mijn kindsche dagen, 
Als gij voor hooger sfeer de wiek hadt uitgeslagen, 
En me opvoerde in uw stoute vaart, 
Als fantaizie, gevoel, de Dichterborst deed stormen, 
En scheppend zich vereende, en uitte in schoone vormen, 
Mij boven alles dierbaar waart; 
 

{==VI==} {>>pagina-aanduiding<<}

U, die met meerder gloed, dan rondwoelt in míjne aderen, 
De glorie hebt gemaald der onvergeetbre vaderen, 
En dien 'k gepoogd heb na te treên, 
Al bracht ik, aan 't gebouw, voor de oudren opgeslagen, 
Waar gij én kapiteel én zuil hebt aangedragen, 
Een ruwe' en nog onbruikbren steen; 
 
U - gij versmaadt ze niet - U wijde ik deze bladen; 
Neem aan den zwakken telg, bevreesd voor ongenaden, 
En die uw steun, uw hoede vraagt: 
Hij wil, door ú gevoerd, den pelgrimstocht beginnen; 
Wie anders hem verstiet, leidt wis hem vriendlijk binnen. 
Als hij úw naam op 't voorhoofd draagt. 
 
H.J.S. 





{==VII==} {>>pagina-aanduiding<<}

[Inleiding]

Waagde ik eenige maanden geleden den eersten en stouten stap op het gebied der dramatiek; zag ik de ure ook met beklemdheid naderen, waarin de eersteling niet meer mijn eigendom alleen, maar ook de eigendom eens publieks zou worden, gewis mij is meer geschonken, dan ik hopen, dan ik verwachten mocht.
Het doet mij echter leed, dat die proeve nog niet voor het tribunaal der Aesthetiek is opgeroepen; de terechtwijzing der kritiek ware mij gewis nuttig geweest; en de verslagen in sommige dagbladen, hoe vereerend ook voor mij, zouden mij nog welkomer geweest zijn, zoo de beoordeelaars, bij minder plaatsgebrek, meer tot de kern waren doorgedrongen en meer gemotiveerd hunne goed- of afkeuring hadden kunnen doen blijken 1.

{==VIII==} {>>pagina-aanduiding<<}

Aldus aangemoedigd om een tweeden stap bij den eersten te voegen, wilde ik thands wenschen reeds in den kinderlijken leeftijd gekoesterd verwezendlijken, en toestanden wedergeven, voor de menschheid in het algemeen, voor Nederland in het bijzonder belangrijk.
Europa was uit den doodsluimer opgewekt; de vonk, die onder de assche verscholen lag, blies de adem van éénen man aan tot lichterlaaie vlamme; de strijd was hevig; het gold het levensbeginsel van de menschheid; het gold de zedelijke vrijheid van het individu; het gold de vraag of het machtwoord des aardschen monarchs, ook een wet ware voor de harten der menschen, en of dát, wat in den mensch eeuwig en goddelijk is, geklonken kon worden in de boei van den kortzichtigen despoot.
Doch hoe feller de strijd werd, hoe meer het beginsel van den strijd werd vergeten; ieder was het woord verdraagzaamheid een wanklank; ieder eischte vrijheid voor zich zelven, en ontzegde haar der wederpartij; vreemde inmengselen verontreinigden den

{==IX==} {>>pagina-aanduiding<<}
eerst zoo heiligen strijd; en wat door de volken gezaaid was, werd door de vorsten geoogst.
Alleen aan Europaas Noordwestelijken uithoek, een stip op de waereldkaart, had het volk overwonnen; en eene verachte provincie van Spanje werd de leermeesteresse eener waereld. Nederland, hoe bekrompen wij thands hare toenmalige opvatting van de idée vrijheid mogen heeten, Nederland bezat, wat Europa eerst na eene nieuwe worsteling, na eene nieuwe omkeering, bezitten zou.
Zij had in den strijd ook het beste gewaagd; zij had de vrijheid voor het bloed harer kinderen gekocht; de fyzieke kracht van het wanhopige volk had zich gepaard aan de moreele van den genie; Nederland en Oranje bestonden, wat der 16de eeuw eene dwaasheid scheen.
Deze idée te verzinnelijken in den dramatischen vorm; onze 16de eeuw weer te geven aan onze 19de; het verleden in te zweven, thands nu Nederland geen Heden, helaas! geene toekomst bezit; en wij niets het onze kunnen noemen, dan de glorie onzer Vaderen; dit was mijn pogen, mijn vurigste wensch.
Dikwijls hebben mannen - koryfeën van onze dichtrenreien - epizoden uit den vrijheidsoorlog gedramatizeerd; was míjn standpunt, míjn vorm ook de hunne, ik zou geene vergelijking willen mogelijk maken; bij velen echter was het dichtstuk om de daad, bij de meesten, willem van oranje, de zon, in wier licht alle andere gesternten werden opgelost; en voorzeker bood het verleden ons niets meer dan willem van oranje, wij konden ons nog rijk noemen boven velen, wij mochten nog trotsch zijn op den Nederlandschen naam; maar onrechtvaardig zijn wij jegens het

{==X==} {>>pagina-aanduiding<<}
volk, dat de eereplaats naast den Zwijger behoort; het volk ware misschien niet zonder den Grooten willem vrij geworden; willem van oranje was zeker nooit geweest, wat hij geworden is, zonder het volk.
Willem van oranje in het dramatiesch produkt eene hem waardige plaats aan te wijzen; in den kring te verplaatsen, waarin hij eenmaal zich bewoog, en alzoo voor den aanschouwer het verborgenste van den verborgenste aller menschen te ontsluieren; het eischt een psychologischen blik; het vordert eene kritische beschouwing van de feiten door hem verricht, om soms van het gevolg tot de oorzaak op te klimmen.
Het was eene taak, waarvan ik mij nooit de moeielijkheid heb ontveinsd; doch die moeielijkheid zelve was een prikkel.
Hier eene biografie van willem den zwijger te geven, zou overbodig zijn; ik wilde slechts in het korte aangeven, hoe ik aan de hand van strada, hooft, van meteren, van een ongenoemde 1 en schiller - die strada en burgundius voor het grootste gedeelte is gevolgd - den grooten man beschouwd en gepoogd heb weder te geven.
De kalmte van een altoos effen gelaat verborg bij hem eene werkzame, vurige ziel; een veelomvattende, nooit afgematte geest, die in alle vormen zich wist te buigen, die alle onheilen trotseeren kon; een geest, ondoordringbaar voor zijne vijanden, zelfs ongepeild door zijne vrienden. Drong zijn oog ook door tot de diepste schuilhoeken van het menschelijk hart, strada noemt hem

{==XI==} {>>pagina-aanduiding<<}
ook een wonderbaar kunstenaar in het winnen der harten; de vijand, met wien hij sprak, werd dikwijls zijn vriend; bij zijnen aanblik verstomde de laster, en verkondde de afgunst, den roem des gehaten. ‘Zijn dagelijksch gelaat,’ schrijft hooft, ‘zag door den ernst iets vrolijks, iets gunstvaardigs uit; welke temper, genaamd joviaal, fraaist eenen vorst voegt, en de minne der menschen mijnt, buiten koste van achtbaarheid. Lustigheid in gezelschap pleegde hy gratig, wen 't pas gaf, en vloeide van scherts; voornamelijk over tafel, dermate, dat geene zwarigheid zijn hart te nijpen scheen.’
Zoo langzaam willems geest ook iets voortbracht, zoo volmaakt was het voortgebrachte zelve; en schoon hij boven alle menschelijke hartstochten verheven scheen, was hij toch aan eene, de vrees, onderworpen. Zijne vrees was ongemeen, alles geloofde hij onzeker; maar de vrees ging bij hem het gevaar vooraf; hij voorzag het; hij wikte en woog de kansen, en - schiller zegt het schoon - rustig was hij alzoo in het gevaar, wijl hij in de rust had gesidderd. Jegens elk voorkomend en beleefd, kon hij echter scherp en bijtend zijn, wanneer hij de gebreken en den eigenwaan der regeerders moest gispen en zijne voorstellen doordrijven wílde. Waarom hij den Staten - zegt hooft - dikwijls eene fiere taal deed hooren, ‘steunende op de bekende zuiverheid zijner handen, en willende dat zij wisten hun immer zoo veel aan het volgen, als hem aan het raden gelegen te zijn.’
Maar ook het Nederlandsche volk verdiende zulk een vorst. Het waagde een geduchten strijd. Filips, wiens wil een wet was voor een waerelddeel, wiens wenk millioenen deed sidderen, verachtte den Nederlander, den burger, wiens wieg zoo verre stond

{==XII==} {>>pagina-aanduiding<<}
van het gewoel des krijgs; die slechts kouter of zeise hanteeren kon, en als koopman of visscher, den ranken boot prijs gaf aan het geweld der golven; doch het was hem onbekend, dat het kouter omgesmeed kon worden tot een borstkuras, de zeise tot een zwaard; dat de getergde burger, krijgsman, de vertrapte mensch, held wordt; en de zwakke koopman, de sidderende visscher, op de ranke kiel, Spanjes zeekasteelen zouden kunnen veroveren, en het Escuriaal op zijne grondvesten doen schudden.
Dit volk wilde ik personifiëeren in joan woutersz. Deze rijt de hechtste banden van één; hij geeft Oranjes roepstem gehoor, en wil den kamp wagen op leven en dood; vader, maagschap, en vrienden verlaten, ja, moet het zijn, maagschap, vrienden en vader bestrijden; de vrijheid van zijn vaderland is zijn doel en voor haar offert hij alles, en eindelijk zich zelven.
Maria staat den hopman woutersz ter zijde. Ik koos haar tot type voor de Nederlandsche vrouw der 16e. eeuw; teeder en onschuldig, lijdzaam en zacht, is zij gelukkig in den beperkten, nederigen kring; doch eene nimmer gekende kracht woont in haren boezem; zij is zwak als vrouw, krachtig als dochter van Nederland; zij heeft den jongeling lief; naast den prins, den vader des vaderlands, is hij haar het liefste op aarde; doch nu hij beticht wordt, dien Vorst, dus het bestaan van haar vaderland te hebben aangerand, gevoelt zij de kracht den geliefde te ontzeggen; en bij den aanval op Enkhuizen, grijpt zij hellebaard en stormhoed tot verdediging der aangevallen veste.
Charlotte van Bourbon, schoon onbelangrijk voor de handeling, behoefde ik echter, om willem, het hoofd der worstelende republiek, ook als minnend echtgenoot voor te stellen; zoo ik ge-
{==XIII==} {>>pagina-aanduiding<<}
loof, heb ik haar historiesch waar geteekend; zij beminde, zij vereerde haren gemaal, doch het volk was haar vreemd; zij vreesde slechts voor den prins; die vrees vergalde haar elk genot, en veroorzaakte ten laatste haar dood.
Sonoi was, in het jaar 1572, door den prins tot luitenant van het Noorderkwartier aangesteld; zijn heerschzuchtig en opvliegend charakter maakte hem gehaat bij de steden; Hooft getuigt van hem: ‘vliegende zeker sonoi te hoog en te scherp, om lieden aan de hand te houden, die noch zelf den meester maken, noch zulks van anderen lijden wilden; en toen, voornamelijk uit haat der heerschzucht, de wapenen tegen den Spanjaart aanvaard hadden.’ Werd zijn optreden in dit drama reeds noodzakelijk voor de ontwikkeling van 's Prinsen grootheid, die niet alleen haat en vervolg van zijnen meerdere, nijd en dwarsdrift van zijn gelijken, maar ook morren en onwilligheid van zijnen mindere moest verdragen: die, van buiten, door overmacht besprongen, van binnen den grootsten vijand, de tweedracht, breidelen moest; sonoi en de Gekommitteerden geven nog eene andere historische waarheid terug: wat in latere tafereelen duidelijker geschetst kan worden, moest in dit worden aangestipt; het konflikt van den luitenant en de Noord-Hollandsche steden, voorspelt reeds den strijd der Handelsaristokratie en der Stadhouderlijke macht.
Don Alonzo repraezenteert Spanje. Ik heb hem als dweeper voorgesteld; ik wilde zijne moraliteit redden, en tevens - zoo mogelijk - den Grande doen vergeten. De betrekking van vader en zoon is te naauw, dan dat zij zuiver de relatie der Spaansche monarchij en van het wingewest wedergeven kon; toch was zij de eenigste, die mij in deze tot vorm kon dienen. De overigen be-
{==XIV==} {>>pagina-aanduiding<<}
hoeven niet te worden aangestipt; het is duidelijk, wat cornelis dirkszoon en de Soudeniers vertegenwoordigen; ik voorzie echter van de zijde der kritiek eene berisping; de groote marnix, de rechterhand van willem, verkreeg eene onbeduidende plaats in deze handeling; ik heb, in het Tweede Bedrijf, willen aantoonen, dat hij, en hij alleen, in 's Prinsen geheimen deelde; meer vermocht ik niet; marnix naast Oranje breeder te ontwikkelen, had het effekt verstoord, den eersten niet verheven en den lichtkrans des laatsten verdoofd.
Mocht iemand het mij tot vergrijp aanrekenen, dat ik charlotte van bourbon, in 1573, gemalin van willem heb genoemd; terwijl zij eerst twee jaren later zijne gade werd; den Prins in hetzelfde jaar verblijf heb doen houden in Enkhuizen, daar hij te Delft woonde, en in 1572, slechts voor korten tijd, die stad had bezocht; den aanslag op Enkhuizen, en het ontzet van Alkmaar, later doe plaats grijpen, dan de historie vermeldt; hij bedenke, dat de daad om het stuk, niet het stuk om de daad is; en dat voor mij, in deze, niet de historische, maar alleen eene poëetische waarheid, dat is de mogelijkheid, geldende was.
Moge de kritiek ook deze proeve wegen... Mocht ik mij niet hebben gewaagd aan eenen arbeid, ongeëvenredigd aan mijne krachten; en mocht deze zwakke poging bijdragen tot verheffing van het tooneel der 19e eeuw; dat ik met schiller ‘als eine moralische Anstalt’ beschouw; maar dat nog, tot schande onzer natie, ten hoogste immoreel en antinationaal, den onzin en wansmaak der Parijsche boulevard-theaters, zoo luide verkondigt.
Mochten velen zich geroepen gevoelen, te hervormen wat men hervormen kan; het tooneel, thands zoo veracht, moet de leer-
{==XV==} {>>pagina-aanduiding<<}
school worden van een volk; dit moet, dit kan het worden, wanneer de Nederlander, dáár, waar hij zich thands vreemdeling gevoelen moet, zich als mensch, en als kind van den huize hoort welkom heeten; als de komoedie toestanden van onzen tijd wedergeeft, en de maatschappij van onze eeuw met al hare gebreken schetst; als het drama, vrij in zijne fiktiën, de waereldhistorie tot hulsel neemt en alzoo de geheele menschheid omvat; of den Nederlandschen heldentijd in schoone vormen kleedt en den Nederlandschen boezem doet zwellen bij de glorie van het onvergetelijk voorgeslacht.

AMSTERDAM, 30 September 1847.



{==XVI==} {>>pagina-aanduiding<<}

Personen.


willem, prins van oranje.

charlotte van bourbon, zijne Gemalin.

don alonzo de la cerda, Spaansche Grande.

marnix, heer van st. aldegonde.

jonkheer dirk sonoi, 's Prinsen Luitenant in het Noorder-Kwartier.

reinier kant, een der Gekommitteerde Raden van West-Vriesland en het Noorder-Kwartier.

cornelis dirkszoon, Admiraal.

joan woutersz.; Hopman in Staatsche dienst.

maria ruickhaver, eigenaresse van eene taveerne.

pierre causeur, } Soudeniers in Staatsche dienst.

wilhelm schneider, } Soudeniers in Staatsche dienst.

maarten floriszoon, } Soudeniers in Staatsche dienst.

jan jakobszoon, } Soudeniers in Staatsche dienst.

willem willemszoon.

een dienaar van den prins.

hendrik thomaszoon, } Burgers van Enkhuizen.

tymen janszoon, } Burgers van Enkhuizen.

een rechter uit den hove van holland.

De Graaf Bossu; de Geweldige Provoost; Gekommitteerde Raden van West-Vriesland en het Noorder-Kwartier; Burgers en Burgeressen van Enkhuizen; Saamgezworene Burgers en Soudeniers; Wachten van Hellebaardiers en Matrozen.

Het jaar der handeling is 1573, de plaats Enkhuizen.





{==1==} {>>pagina-aanduiding<<}

I. De Taveerne.


{==2==} {>>pagina-aanduiding<<}

Personen.


joan woutersz.

maria ruickhaver.

willem willemszoon.

alonzo de la cerda.

pierre causeur.

wilhelm schneider.

maarten floriszoon.

jan jakobszoon.

wachten van hellebaardiers.




{==3==} {>>pagina-aanduiding<<}

Eerste tooneel.

Eene taveerne in Enkhuizen; op den achtergrond en ter rechter zijde eene deur; aan weerszijden eikenhouten banken en tafels.


joan en maria.


(joan zit peinzende aan eene tafel).


maria 
vat zijne hand. 
Joan! - hij hoort mij niet - Joan! bemint ge mij? 




joan. 
Maria! vraagt gíj dit? 




maria. 
Maar waarom huivert gij? 
't Is de oude kwaal... Waarom mij de oorzaak steeds bewimpeld? 
Gewis een gruwbre smart, die staâg dat voorhoofd rimpelt. 
De steun van onzen prins, de held dien Holland eert, 
Die aan de spitse strijdt en de overmacht braveert; 
Wiens krachtige arm alleen, den Spanjaart kon beletten 
In 't veege Waterland den voet aan wal te zetten, 
Door Alva zelfs ontzien, om moed en krijgsbeleid, 
Die held treurt bij een maagd, en beeft in de eenzaamheid. 




joan, 
oprijzend. 
Ja, beeft in de eenzaamheid... Zocht nooit dit zwaard zijn schede! 
Op 't slagveld is 't mij goed; 'k vond dikwerf kalmte en vrede 
Bij 't plengen van het bloed van Alvaas soudenier; 
'k Ben in den kamp soldaat en minder mensch dan hier. 




maria. 
'k Begrijp u niet, Joan!.. Juist aan dit minnend harte... 




joan. 
Moest ik 't gelukkigst zijn en 'k voel er 't meest mijn smarte 
Wijl ik míjn nietigheid, úw hooge waarde erken, 

{==4==} {>>pagina-aanduiding<<}

Wijl gíj zoo schuldloos zijt en ík zoo schuldig ben. 




maria. 
Gij schuldig... neen, dat zijt gij niet... 




joan. 
Kost gij vermoeden 
Wat mij het voorhoofd plooit, wat mij het hart doet bloeden; 
Wat vlijmende angel mij in de ingewanden haakt, 
Wat mij, mijn plicht getrouw, nochtans misdadig maakt. 




maria. 
Gij waart misdadig... Vriend! 'k heb weinig leeren lezen 
In 't hart... maar 'k weet toch wel, wat deugd of schuld moet wezen. 
Ik had een vader die door 't zwaard des Spanjaarts viel; 
Zijn oog was als het uwe, een spiegel zijner ziel. 
Neen, zóó kan de ondeugd zich niet maskren en vervormen. 
Ik weet, dat in uw borst, vaak wilde driften stormen, 
Die ge eens, misschien te veel, den vrijen teugel liet. 
Gij kunt gestruikeld zijn, maar neen, misdadig niet. 




joan. 
En de oorzaak van mijn smart... 




maria. 
Moogt gíj mij niet verhelen; 
'k Heb in uw roem gedeeld, 'k wil in uw smarte deelen. 
Meld me uw geheim, - geef lucht aan uw beklemde borst; 
Wat één niet dragen kan, wordt vaak door twéé getorscht. 




joan. 
Gij wilt het weten... Gij! ... 




maria 
(ter zijde). 
Zijn aanblik doet mij beven! 




joan. 
Gij wilt het weten - Zie - 't staat mij voor 't hoofd geschreven! 
Lees 't hier... gij deinst... 




maria. 
Hij ijlt, o Heer! wat zwaar bezoek! 




joan. 
Maria! lees het hier! ... het is de vadervloek. 



{==5==} {>>pagina-aanduiding<<}



maria 
ontzet. 
De vadervloek!.. 




joan. 
Ge ontzet... o hoor mij... gij zult richten 
Gij kent den kinderplicht maar ook de burgerplichten. 
Maria! ik herroep 't verleden voor mijn geest, 
Gij, gij zult de eerste zijn die in dit harte leest. 
Reeds vlood een jaarkring heen - herinnert ge u de stonde, 
Toen 't Spaansch musket mij trof en bijkans doodlijk wondde - 
Sints gij den zwerveling, van hulp en raad ontbloot, 
Door uwe teedre zorg gered hebt van den dood; 
Sints - onvergeetlijk uur! - gij aan uw schuchtre lippen 
Het heerlijk, 't heilig woord ‘ik min u’ liet ontglippen, 
En nooit werd u bekend wat u bekend moest zijn. 
'k Was altoos uw joan... ik ben niet, wat ik schijn. 
Ik kon bij dezen naam een aantal titels voegen, 
Die reeds van eeuwen her mijn trotsche vaadren droegen; 
Ja, Alvaas fier geslacht boog eens voor 't mijne neer. 




maria. 
Gij zijt dus edelman... verschoon mij Eedle Heer! 
'k Heb steeds uw rang miskend, maar de arme, onnoozle deerne 
Werd ook door u misleid; verlaat thands mijn taveerne, 
Voor u geen rustplaats meer. 




joan. 
Maria! welk een taal! 
'k Verwierp uit vrijen wil dien valschen ijdlen praal. 
'k Stof niet op titels, door geboorte alleen verkregen, 
'k Wil andre, meerder waard, verworven door mijn degen; 
Ik wil slechts burger zijn van 't vrije Nederland. 




maria 
vat zijne hand. 
'k Herken u, Vriend! vervolg - maar leg uw drift aan band! 




joan. 
Mijn vader zag het licht aan Tajoos gouden boorden, 
Maar huwde in Nederland een dochter van het Noorden; 
De dierbre, diep betreurd, woont thands in 't hemelrijk; 

{==6==} {>>pagina-aanduiding<<}

Mijn moeder! Zij was goed... Zij was aan u gelijk... 
Mijn vader gudst het bloed, als Kastieljaan, door de aderen; 
Hij, vreeslijk in zijn haat, dient nog 't geloof der vaderen 
In Brussels veste; ja misschien in Alvaas heer 
Dat ik bestreden heb. - Ik had mijn moeder meer 
Dan zulk een vader lief; Maria! 'k moet erkennen 
Ik kon me als tengre knaap, nooit aan de boei gewennen 
Die hij te dragen gaf... ik dacht me, als knaap, reeds vrij; 
En vloekte als jongeling de Spaansche tirannij... 
'k Zag Alvaas intreê; neen ik had mij niet bedrogen: 
'k Las heerschzucht op 't gelaat en strengheid in zijne oogen; 
'k Voorspelde ons aller lot... den worgpaal, 't martelvuur... 
Eens trad ik 't marktplein op van Brussel... 't was het uur 
Van Hoorne en Egmonds dood... ik trad de strafplaats nader... 
'k Zag bij den beulenstoet, o God! mijn eigen vader... 
Toen gloeide 't me in de borst... en ik vernam een stem 
Door mij nog nooit gehoord... Maria, 'k háátte hem. 
'k Zweeg nog een wijle tijds en duldde 't juk van Spanje: 
Maar toen ik 't opzet wist van Willem van Oranje, 
Verliet ik 's Vaders huis, en gordde 't zwaard me op zij... 
Toen heeft hij mij gevloekt... richt tusschen hem en mij. 


(hij bedekt zich het gelaat met de handen.)


maria. 
Ik span de vierschaar niet; ik spreek u vrij noch schuldig - 
Maar dierbre! draag uw last gelaten en geduldig. 




joan. 
Geduldig... 't woord is hard dat thands uw mond ontvalt! 
Wat me aan het harte knaagt, wat me elk genot vergalt, 
Wat ik niet dragen kan, moet ik geduldig dragen; 
Onzinnig was ik ook, aan u om troost te vragen! 




maria. 
Joan... 


(na eene pauze.)


joan. 
Maria! 'k ben ondankbaar... gij hergeeft, 

{==7==} {>>pagina-aanduiding<<}

Wat mij eens vaders vloek zoo wreed ontnomen heeft. 


(hij zinkt op de bank neder.)


maria, 
hem beschouwend. 
Rampzalige! afgemat van 't bang en foltrend strijden: 
Dat gij gereinigd waart, en ik voor u mocht lijden! 




Tweede tooneel.

de vorigen, maarten floriszoon, pierre causeur, wilhelm schneider, jan jakobszoon en andere soldaten.


causeur. 
Goê morgen Deerne! hoe? ge schreit... 




maarten. 
Een traan in 't oog! 




schneider. 
Geef ons een morgendronk, ons aller keel is droog. 




causeur, 
op joan wijzende. 
De hopman... ziet gij hem? 




maarten. 
Wat norschheid in zijn trekken! 




causeur. 
Ja zoo is 't immer... 




maarten. 
Weet men de oorzaak niet te ontdekken? 




causeur, 
fluisterend. 
Men zegt, doch 'k sta niet in voor 't geen ik heb gehoord, 
Dat hij in koelen bloed' zijne ouders heeft vermoord; 
Wijl hij hun beider goed in korten tijd wilde erven; 
Maar Vargas hield hem aan; en had hem wis doen sterven, 
Had hij toen niet beloofd, uit waar, oprecht berouw, 
Dat hij voor 's Konings zaak, den prins vermoorden zou. 




maarten. 
Zwijg, lastraar! dank den Heer, dat wij alleen die woorden 
Van laffe zwetserij en ijdle praatzucht hoorden. 

{==8==} {>>pagina-aanduiding<<}

(op den hopman wijzend.) 
Zoo hij ze had verstaan, dan klopte de ijzren hand 
Uit uw zoo ledig brein het laatste grein verstand. 




jan jakobszoon. 
Goed Maarten! goed gezegd... snoer hem den mond, dien prater! 


(op joan wijzende.)


schneider. 
Maar waarom komt hij hier, in 't land van slijk en water, 
In dit gevloekt moeras, waar elk rechtschapen man 
Geen buit behalen zal, maar wel verhongren kan? 




maarten. 
De lage huurling veilt alleen voor goud zijn leven! 
Hij is niet ú gelijk die, naakt hierheen gedreven, 
Westfalens vetten grond, verliet met leege tasch, 
En 't zilver baggren komt uit ons gevloekt moeras. 




Derde tooneel.

de vorigen, maria en willem willemszoon met bierkannen en kroezen.


maria. 
Hier, Willem! zet ze hier... (fluisterend) Joan! verlaat uw stede, 
Kom volg me in 't huisvertrek... daar wacht u kalmte en vrede, 
Hier twist en strijd. 


joan en maria gaan heen; de soldaten brengen den hopman hunnen groet.)


Vierde tooneel.

de vorigen, zonder joan en maria.


willem 
tot de soudeniers. 
Wat nieuws deelt ge ons sints gistren meê? 




maarten. 
Don Fredrik dreigt te land, Bossu dreigt ons ter zee. 
Gij weet dit; mocht gij ras een beetre tijding hooren, 
Zoo Alkmaar overgaat, is onze zaak verloren. 





{==9==} {>>pagina-aanduiding<<}

Vijfde tooneel.

een vreemdeling, wiens gelaat door den breeden rand van zijn hoed wordt overschaduwd, treedt binnen; de vorigen.


de vreemdeling. 
Een teuge gerstenbier... 




causeur. 
Een vriendlijke kompeer! 
(zijn kroes opnemend.) 
Wat landsman zijt ge, Vriend? ... Kom, 'k zet me naast u neêr. 


(ernstig.)


de vreemdeling. 
't Waar' veiligst zoo gij bleeft; want elk betaalt hier 't zijne, 
Die plaats behoort aan u, en deze is thands de mijne. 


(terugkeerend.)


causeur. 
(fluistrend tot maarten.) 
Beleefd als Alvaas beul... 'k Mistrouw hem... die alleen... 




maarten 
tot den onbekende. 
Gij zijt hier vreemdling? 




de vreemdeling. 
Ja. 




maarten. 
Vertrekt gij spoedig? 




de vreemdeling. 
Neen. 




maarten. 
Hebt ge ook, in kort, bericht van Alkmaars wal verkregen? 




de vreemdeling. 
De stad biedt wederstand, de nood is hoog gestegen. 




maarten. 
De wakkre burgerij, versterkt door Vries en Zeeuw, 
Toont Spanje thands den klaauw van Hollands fieren leeuw. 




causeur. 
o Dat ik bij hen waar'. Hier zit ik tallooze uren 
Met zinkroer of musket op brokklig puin te turen; 
Mijn moed wordt uitgedoofd bij langer werkloosheid. 
Ja, eertijds was mijn naam door 't gantsche land verbreid, 
Daar ik, in Frankrijk, in den krijg der Hugenoten, 

{==10==} {>>pagina-aanduiding<<}

Een heldenfeit bestond... Eens werd ik ingesloten 
Door 's vijands heir; maar 'k reeg, 't is ongelooflijk schier, 
Met éénen forschen stoot, vijf ruiters aan 't rapier. 
Toen greep ik naar mijn buks; door 't doodlijk lood getroffen, 
Zag ik bij 't eerste schot, vijf andren nederploffen. 




maarten. 
Zwijg, spoedig roept de Prins uw vendel weêr te veld: 
Bewijs dan met der daad, wat thands uw tong vertelt; 
En dreunt de krijgstrompet 't Wilhelmus van Nassouwen, 
Toon dan, 'k betwijfel 't zeer, den moed van Alkmaars vrouwen. 




schneider. 
Ik volg het vendel niet of eerst betaalt men mij, 
Wat lang verschuldigd was, een volle maand soldij. 




de vreemdeling, 
ter zijde. 
Hij dient mij... ja, voor goud koop ik zijn heldendaden. 




maarten, 
opstaande. 
Vult thands de bekers.. Vult en hoort mij kameraden! 
(Zijn beker omhoog heffend; in de verte klinkt het Wilhelmus van Nassouwen.) 
Het heil van onzen Prins, van Hollands rechterhand, 
De glorie en de steun van 't veege Vaderland. 




al de soudeniers. 
Het heil van onzen Prins, van Willem van Oranje. 




de vreemdeling, 
op hevigen toon. 
En ik wijd dezen dronk aan Koning Flips van Spanje, 
'k Gedenk den meester eerst en dan misschien den knecht. 




maarten. 
Hier schuilt verraderij. 




de vreemdeling. 
'k Verdedig 's Konings recht. 




causeur. 
Weg met den Spaanschen dog.. 




verscheidene soudeniers. 
Stoot neder den verrader. 


(Zij trekken de zwaarden).

{==11==} {>>pagina-aanduiding<<}



de vreemdeling. 
(Een pistool van onder den mantel te voorschijn trekkende). 
Blijft, bij uw leven, blijft! 
(Den haan spannende). 
Verdwaasden! treedt niet nader. 




Zesde tooneel.

de vorigen, joan.


joan, 
nader tredende op gebiedenden toon. 
Laat af.. Uw Hopman spreekt.. Wie uwer ving den twist 
In 't huis des vredes aan? 




maarten. 
Die vreemdling. 




causeur. 
Die papist. 




maarten. 
Hij scheldt den Prins een knecht.. Ons zwaard zal hem kastijden. 




joan. 
Gij allen wilt te saam dien éénen man bestrijden. 
Gaat, steekt uw zwaarden op.. Ik slis alleen het pleit. 




causeur. 
Maar Hopman.. 




joan. 
Hoort ge? ik spreek, u past gehoorzaamheid. 
Wee uwer, die 't vergeet... Hier zijt gij overbodig; 
Keert ijlings naar de reê, daar wordt uw bijstand noodig. 
Men heeft een tocht beraamd.. gij hoort het Vrijheidslied. 
Men roept de dappren saam, beschaamt den Hopman niet. 




maarten. 
Ten strijde.. ja wij gaan. 


De soudeniers af.



{==12==} {>>pagina-aanduiding<<}

Zevende tooneel.

joan en de vreemdeling.


joan, 
op hem toetredende. 
Wie zijt gij? ... Ongeduldig 
Herhaal ik u die vraag.. Gij zijt mij andwoord schuldig. 
Spreek.. eer de folterschroef het aan uw keel ontwringt. 
Beken, wat naam gij draagt. Gij zwijgt! welnu gij dwingt 
Mij dan tot handlen. 


(Hij gaat naar den achtergrond).


de vreemdeling 
met het pistool dreigende. 
Blijf. 




joan. 
Gij dreigt mij, Landverrader! 
(Zijn zwaard trekkende). 
In naam des Prinsen, wie, wie zijt gij? 


(De Vreemdeling werpt den hoed van het hoofd).


joan 
ontzet, het zwaard ontvalt zijn hand. 
God! mijn Vader! 




alonzo. 
Ontaarde! ik zie u hier.. thands knielt ge voor mij neer; 
Hadt gij het eens gedaan.. maar geen terugtred meer. 
Gij hebt op 't schuldig hoofd den vadervloek geladen, 
Het heiligste vertrapt, uw opperheer verraden. 
Zet thands de kroon op 't werk, Zoon, die zijn Vorst verriedt, 
Gij hebt een zwaard op zij, doorstoot ge uw Vader niet? 




joan. 
O Vader! zoo ge wist, wat smarte ik heb geleden, 
Gij zoudt bij 't wederzien mij niet op 't harte treden; 
O Vader! eer ge uw Zoon ten tweedenmaal verstoot, 
De wonde gaapt en snerpt, één druppel alsem doodt. 




alonzo. 
Rijs op.. verberg dat zwaard - een gruwel in mijne oogen! - 
Voor 's muitlings zaak alleen, zoo dikwerf uitgetogen. 

{==13==} {>>pagina-aanduiding<<}

Verberg het, eer mijn hand, in heilige' ijvergloed, 
't Gevloekt en eerloos staal, tot gruis versplintren doet. 


(hevig)


joan. 
't Gevloekt, het eerloos staal! Het woelt, het bruist me in de ader! 
(Op zachter toon). 
o Had een ander... 't is een bitter woord, mijn Vader! 
Waarom het teederst deel de snede toegebracht? 
Waarom mij aangerand, in 't geen ik heiligst acht? 
Ik eer, wat gij vereert, hoe wonderbaar 't mij schijne; 
Ik eer úw denkwijs, maar eer gíj dan ook de mijne. 
Bedenk, zoo ge ooit dit hart verdacht van huichlarij, 
Dat, wat ik waarheid noem, ook waarheid is voor mij. 


(ter zijde)


alonzo. 
Hij, ketter en rebel, genade en liefde onwaardig! 
(luid) 
Ik zie 't, ge erkent uw schuld.. de muiter is boetvaardig! ... 
Gij knieldet voor mij neer; ik heb u opgericht, 
En gij, 't is dankbaarheid, trotseert me in 't aangezicht. 
Verstokte! weg van mij.. Wij zien elkaâr niet weder. 


(hij gaat)


joan 
treedt hem in den weg. 
Verlaat mij niet alzoo.. Mijn Vader! stoot mij neder, 
Maar zulk een afscheid niet. Bij haar, die ik aanbad, 
Die thands daarboven woont, die ge ook hebt lief gehad, 
Bij mijne Moeder! blijf.. Uw bloed vloeit mij in de ader.. 
Ik ben uw Zoon, uw Zoon - en gij, gij zijt mijn Vader! 
Wilt gij mijn Vader zijn? vloekt gij uw Zoon niet meer? 




alonzo. 
Joan... 




joan. 
Dat enkle woord vergelde u de Opperheer. 




alonzo, 
geroerd. 
Zoon! bij wiens wiegje' ik eens in doffe wanhoop schreide, 
Wijl ik den laatsten snik van 't laatste kind verbeidde; 
Zoon! eens mijn erfgenaam, mijn roem, mijn schat op aard 
Zoon! 'k wenschte 't thands van God, dat gij gestorven waart; 

{==14==} {>>pagina-aanduiding<<}

Eer 't harte was verpest, eer 't heiligst was vergeten. 
Ik had uw dood beschreid, maar, op uw graf gezeten, 
Had ik omhoog geschouwd, gehoopt op wederzien, 
Verloren zijt gij thands, voor de eeuwigheid misschien. 




joan. 
Verloren! neen gered.. 




alonzo. 
Gered! Gered! Verblinde!.. 




joan. 
Verzoening! spreek dit woord. 




alonzo. 
Verzoening! Gij ontzinde! 
Verzoen uw Koning eerst, boet eerst als onderdaan, 
En dan als Zoon.. 




joan. 
Wat eischt gij, Vader? 




alonzo. 
Hoor mij aan. 
Het was op 's Konings last, dat ik mij herwaarts spoedde. 
't Verraad loert op mijn weg, maar onder 's Heeren hoede, 
Die 't werk beschermen zal, begonnen tot Zijn eer, 
Heb ik de reize aanvaard, en thands geen weiflen meer. 




joan. 
De stad wordt goed bewaakt, hoe werd ze u dus ontsloten? 




alonzo. 
Men dacht me een soudenier der Duitsche bondgenoten. 
Mij heeft een vrijgelei uit elk gevaar gered. 
't Is kunstig nagemaakt, geteekend door Poyet. 
'k Heb dikwerf, op mijn pad, Gods bijstand ondervonden; 
Thands wordt - het zichtbaarst blijk - de Zoon mij toegezonden, 
Die 't best volbrengen kan, wat mij is opgeleid. - 
(Hem strak aanstarend, langzaam.) 
Flips koopt een Vorstendom voor uw gehoorzaamheid. 
Gij hebt gezondigd.. ja, misdadig was uw streven, 
Ik kan, zoo gij het wenscht, vergeten en vergeven. 



{==15==} {>>pagina-aanduiding<<}



joan. 
Zoo ik het wensch.. o Spreek.. 




alonzo. 
Joan! zoo gij mij volgt, verdient 
Ge uws Vaders liefde en wordt ge uws Konings vriend. 




joan. 
Spreek, spreek. 




alonzo. 
Uw zwaard doorboor' den vijand van ons Spanje. 




joan. 
Gij eischt van mij..? 




alonzo. 
Het hoofd van Willem van Oranje. 




joan, 
verpletterd. 
O! .... Nimmer, nimmer.. Ik bedrieg mij - was 't úw stem, 
Die tot mij sprak? Gij vraagt den dood, den dood van hem 
Aan mij.. Oranjes dood.. Gíj vraagt dit, in wiens ader 
Mijn eigen bloed stroomt. God! dit vraagt, dit eischt een Vader! 




alonzo. 
Het is een Hooger Macht, wier uitspraak gij vervult. 
Door 't plengen van dát bloed delgt ge ook uw eigen schuld. 
Oranje is vogelvrij.. Zijn dood zal 't pleit beslechten; 
Hij is als Prins, als mensch, vervallen van zijn rechten. 
Veins u zijn vriend; neem 't zwaard, door 's Priesters hand gewijd, 
Doorstoot hem.. 't valt u licht, daar gij zijn dienaar zijt. 
De Koning wacht u ginds... verheven boven allen... 




joan. 
Nooit... denkt ge uw Zoon, zoo diep, zoo peilloos diep, gevallen? 
Nooit... keer naar Alvaas heir, en zoek den huurling dáár, 
Ik strijd voor recht en wet - ik ben geen moordenaar. 




alonzo. 
Die toon voegt wel aan u, die met den vloek eens Vaders... 
Maar in Oranjes Huis, de school voor landverraders, 
Wordt ondeugd, deugd genoemd... 



{==16==} {>>pagina-aanduiding<<}



joan. 
o, Laster niet.. Ik kan 
Uw smaad verdragen, maar, bij onzen Heer! die man 
Is rein, is heilig, Don Alonzo! 




alonzo. 
Gij verdedigt... 




joan. 
Ja, Vader! ik gevoel 't, mijn taal heeft u beleedigd. 
Maar de inspraak van mijn hart... o! gij vereert hem niet... 




alonzo. 
De Judas zij gevloekt, die Land en Vorst verried. 




joan. 
Mijn Vader! ik vergeef u... Gij begrijpt zijn streven, 
Zijn heerlijk doelwit niet. - 't Is groot, 't is hoog verheven. 
Hij wil, wat uw Filips.. wat Spanjes Koning vreest, 
De vrijheid van den mensch, de vrijheid van den geest. 
o, Gij begrijpt hem niet, gij Alvaas medestander! 
Gij zijt een Kastieljaan, maar ik ben Nederlander. 
Ik heb zijn stem gehoord en ook mijn eigen wrok; 
Ik ben zijn heir gevolgd, dat Alva tegentrok. 
Toen hebt ge mij gevloekt.. 'k was rein in eigen oogen, 
Ja, wat ik deed, was plicht. - Uw vloek heeft zwaar gewogen, 
Zoo 't u vermurwen mocht, gaf ik mijn bloed ten zoen; 
Maar Vader! moest het zijn, ik zou het nogmaals doen. 




alonzo. 
Vermeetle! 't is te veel... dat God uw trots verneder; 
Gij ziet me in 's Konings heir of 's Prinsen kerker weder, 
Als martlaar voor de Kerk, en Spanjes heilge zaak. 
Maar wat míj wachten moog, ú wacht des Hemels wraak. 




Achtste tooneel.

joan alleen.
Geen hoop meer! .. Hij vertrekt.. o, dat ik krachten gader'. 
Ik was een beter Zoon, waar' hij een beter Vader. - 

{==17==} {>>pagina-aanduiding<<}

Natuur en plicht in strijd.. Ik 's Prinsen moordenaar! 
Kracht, Heer des Hemels! kracht! .. de last wordt me al te zwaar. 
(Pauze)
Ik weiger... maar zijn zwaard bedreigt des Prinsen leven! 
Oranje is hier... mijn plicht... o 't denkbeeld doet mij beven... 
(Hij gaat naar den achtergrond en opent de deur).
Mijn knechten! hier.. 


Negende tooneel.

de vorige, maria uit de deur ter rechterzijde.


maria, 
hem aanstarend. 
Joan.. God! wat misvormd gelaat! 
Wat deert u..? 




joan, 
haar wegstootend. 
Ga van hier... Maria ga... ik haat 
Uw aanblik thands... 




maria, 
zijne hand vattende. 
Mijn Vriend! ... 




Tiende tooneel.

de vorigen, jan jakobszoon en wachten.


jan jakobszoon. 
Gij hebt ons opontboden... 




joan. 
Soldaten!.. hoort.. een man.. is deez' taveerne ontvloden. 
(tot zich zelven)


(luid) 
De Zoon zijns Vaders beul! .. Neen.. neen! .. ik ben misleid... 
(neerzinkende) 
Vertrekt.. het barnt me in 't brein.. 




maria, 
zijn hoofd ondersteunende. 
Het is krankzinnigheid. 


Einde van het Eerste Bedrijf.

{==18==} {>>pagina-aanduiding<<}





{==19==} {>>pagina-aanduiding<<}

II. De Vader des Vaderlands.


{==20==} {>>pagina-aanduiding<<}

Personen.


willem van oranje.

charlotte van bourbon.

alonzo de la cerda.

marnix van st. aldegonde.

dirk sonoi.

reinier kant.

cornelis dirkszoon.

joan woutersz.

een dienaar van den prins.

Gekommitteerde Raden van West-Vriesland en het Noorder-Kwartier, Wachten van Hellebaardiers.




{==21==} {>>pagina-aanduiding<<}

Eerste tooneel.

Het Kabinet des Prinsen in zijne woning te Enkhuizen; ter linker- en rechterzijde deuren; op den achtergrond eene vleugeldeur, waarboven twee schilden zijn opgehangen; het eerste stelt het wapen van het stamhuis van Oranje voor; het tweede een woelende Zee, waarop een Alcyon, zittende in zijn nest, met de spreuk: Saevis tranquillus in undis. De Prins van Oranje zit aan eene tafel ter linkerzijde. Naast hem een geopende Bijbel; voor hem eene Kaart van het Noorder-Kwartier, die hij aandachtig beschouwt.


willem van oranje, 
alleen. 
Alom waait Spanjes vlag en zwerven Alvaas scharen! 
Geliefkoosd plekjen gronds! ontwoekerd aan de baren, 
Voor zoo veel gouds gekocht, met zoo veel bloeds betaald, 
Mijn Holland! 't is vergeefs, Kastielje zegepraalt. 
Verheven, eedle strijd door Nederland begonnen! 
Zoo veel gewaagd, mijn God! en nochtans overwonnen; 
Europa! wist ge ons doel, en 't doel van 't Spaansch geweld, 
Gij hadt uw heir vergaard, waart ons ter hulp gesneld. 
Wij schreven ook úw naam op onze legerstanders: 
Als menschen strijden wij, niet slechts als Nederlanders; 
Ook ú, ú geldt het pleit van vrijheid en van dwang; 
Want Hollands nederlaag is ook úw ondergang. 
Athene borg haar schat, haar zonen op heur vloten; 
Geef Heer! is onze val in uwen raad besloten, 
Dat Batoos heldenkroost, eer elke hoop verdwijn', 

{==22==} {>>pagina-aanduiding<<}

Het Vaderland verlaat dat niet meer vrij kan zijn. 
Maar dan zij 't plekjen gronds in d'Oceaan bedolven, 
Wij geven 't willig op, roofgierge, ontembre golven 
Eer ga de dierbare erve in 't grondloos diep te wed, 
Eer Flips den looden voet op Hollands bodem zet. 




Tweede tooneel.

de vorige, charlotte van bourbon.


charlotte. 
Mijn Gade! ... in diep gepeins! ... Mijn Prins! zoo ik u vinde 
In dit vertrek... 




willem. 
Wat voert u herwaarts Welbeminde? 




charlotte. 
Een raadselachtige angst, een onverklaarbre vrees... 
Ik zoek, als altoos, hoop en troost bij u... maar 'k lees 
Verdriet, neerslachtigheid, bedruktheid in uwe oogen. 




willem, 
op geruststellenden toon. 
Charlotte! spreek, ik kan misschien uw tranen droogen. 
(schertsend) 
Spreek! hebt gij heden nacht een wapenkreet gehoord, 
Of heeft het schutgevaart' u in den slaap gestoord? 




charlotte. 
Neen, Willem! 't is een droom, die mij is bijgebleven; 
Zoo God mij in dien droom de toekomst had beschreven, 
o, 'k Wenschte dan als gunst, dat 'k niet meer was ontwaakt. 




willem. 
Ga voort... Begrijpt ge niet, dat ge ongeduldig maakt? 
Dus ijlings voortgespoed en niet meer afgebroken. 




charlotte. 
Gij schertst.. mocht ik het ook.. 'k Was 't rustbed ingedoken, 
Ras sloot de looden vaak mijn pinkende oogleên toe. 
't Werd me eensklaps licht voor 't oog, maar tevens bang te moê. 

{==23==} {>>pagina-aanduiding<<}

't Was of ik door het ruim op arendsvlerk gedragen, 
Het graauw en druipend zwerk mij om het hoofd zag jagen, 
En onder mij - 't gezicht joeg mij een duizling aan - 
Het golfgeklots vernam van d' eindlooze' Oceaan. 
'k Zag daar een ranken boot ten spel der woeste golven, 
Geslingerd en gezweept, door 't zwalpend nat bedolven; 
Het scheepsvolk kermde luid en riep den stuurman aan 
Om hulp. Hij dwong mij eerbied af. De Oranjevaan 
Waaide in zijn rechtervuist. Hij hief de glinstrende oogen, 
- Als zocht hij dáár zijn weg - naar 't graauw der Hemelbogen; 
Geen kreet verried zijn vrees of de angsten zijner ziel, 
Bij 't splintren en 't gekraak van de al te veege kiel. 
Maar plotsling trad er een van 't schreiend bootsvolk nader, 
Ging op den stuurman toe, en - 't bloed bevroos me in de ader - 
Stiet hém, die storm en vloed kloekmoedig had getart, 
Het scherp gewette staal verraderlijk in 't hart. 




willem, 
op luchtigen toon. 
Charlotte! welk een droom... Heb dank voor die vertelling. 




charlotte. 
Gij deelt niet in mijn angst... die droom is een voorspelling! 
Veracht haar niet, mijn Prins! ... verhoor mijn bede thans; 
Verlaat met mij dit oord; u groent geen lauwerkrans 
In Nederland; alleen de Kroon der martelaren. 
Hier loert het snood verraad, ginds dreigen Spanjes scharen. 
Vrees Spanjes overmacht en Nederlands verraad. 




willem. 
Gij noemt den Vader, die zijn eigen kind verlaat, 
Wreed, onnatuurlijk... even wreed als zulk een Vader, 
Ware ik... begrijpt ge mij? 




charlotte. 
o Neen.., verklaar u nader. 
Gij onnatuurlijk, wreed! Mijn Gade! ik vroeg alleen... 




willem. 
Oranje en Nederland zijn onafscheidbaar één; 
's Lands zaak is mijne zaak, zijn Zonen zijn mijn kinderen. 



{==24==} {>>pagina-aanduiding<<}



charlotte. 
Maar de onspoed doet zoo ras de liefde en trouw verminderen; 
De hand, die heden strookt, grijpt morgen naar den dolk. 




willem. 
Zoo moog' 't in 't Zuiden zijn; maar niet bij Neêrlands volk. 
Hun liefde volgt den vriend in hofzaal of in kerker. 
Geen onspoed breekt hun trouw, neen! de onspoed maakt haar sterker. 
Men haat den Hollandsche' ernst, in 't licht, wat stijf gewaad, 
Maar eerlijk is het hart afkeerig van verraad. 




charlotte. 
Wat baat u Hollands trouw? Want, Willem! dierbre Gade! 
Zoo Alva overwint, vindt gíj geen lijfsgenade, 
Dan sterft ge. Nederland vindt dan een andren Heer, 
Maar uw verlaten kroost geen andren Vader weêr. 




willem. 
Zoo Alva overwint... Geliefde! wat gedachten! 
Kastieljes macht is groot, maar kent gij Hollands krachten? 
(op jokkenden toon) 
Maar zwijgen wij... te lang dwaalt ge in den doolhof rond, 
Waar zelden vrouwenlist een goeden uitgang vond; 
Het past der mannen vuist den oorlogsschicht te slingeren, 
De naald, hoe scherp ze ook zij, voegt beter vrouwenvingeren; 
De staatszorg weegt te zwaar, Charlotte! 't waar' mij leed, 
Zoo zij dat jeugdig hoofd te spoedig grijzen deed. 




charlotte. 
Mij, arme! is 't niet vergund te doen wat andren deden, 
Ik had met vreugd voor u en voor uw huis gestreden, 
Den beukelaar getild, het vlijmend staal gewet, 
'k Ben voor den strijd te zwak, mijn wapen is 't gebed. 




willem. 
Wat droeve toon! 
(Aan de deur ter linkerzijde wordt geklopt.) 
Tree in, mijn Marnix! 





{==25==} {>>pagina-aanduiding<<}

Derde tooneel.

de vorigen, marnix van st. aldegonde.


willem tot marnix. 
Zet u neder. 
(tot charlotte) 
Vaarwel! 




charlotte. 
Het is mij thands, als zag 'k u nimmer weder; 
En toch gij biedt mij troost. Ik ken uw eedlen geest, 
't Gelaat toont hoop en moed, wanneer het harte vreest. 




willem. 
Beminde! thands vaarwel... de staat heeft ook zijn rechten. 
Wij gaan het Spaansche heir op 't perkament bevechten. 
De pen is ons musket... Tot straks... weldra misschien, 
Ja, wacht mij aan den disch... 




charlotte. 
Vaarwel... tot wederzien. 




Vierde tooneel.

willem van oranje en marnix.
(haastig.)


willem. 
Het opzet is gelukt? 




marnix. 
Voldaan is ons verlangen; 
De bode is op den weg naar Brussel opgevangen, 
En 's Konings brieven aan zijn raad in ons bezit. 
Hier zijn ze... aan Alva, 




willem, 
den eersten openend. 
Goed... een tijding uit Madrid. 
Filips heeft Alvaas bede in 't eind gehoor gegeven; 
De hertog vroeg ontslag. 



{==26==} {>>pagina-aanduiding<<}



marnix. 
God lof! hij wordt verdreven. 




willem. 
Het ijzren standbeeld wrikt op 't voetstuk van metaal. 




marnix. 
De beul, de dwingland valt; 't spelt Neêrlands zegepraal. 




willem. 
Hoop niet te veel, mijn Vriend! Gij kent Filips bedoelen - 




marnix. 
Zou Uw Doorluchtigheid verschillen van gevoelen? 
Zijn geesel heeft gestriemd, den schouder opgescheurd... 




willem. 
De mensch Oranje juicht, de prins Oranje treurt. 
(een tweeden brief openend.) 
De vierschaar werd in Spanje ook over mij gespannen; 
Mijn vonnis is bepaald... Filips heeft mij gebannen 
En vogelvrij verklaard... een bloedprijs uitgeloofd... 
Filips! wat hooge prijs! duur koopt ge Oranjes hoofd. 
(een derden opnemend.) 
Deze is in cijferschrift... Gij hebt den sleutel. 
(marnix reikt hem over.) 
Koning! 
Koopt gij uw eedlen om, en biedt gij díe belooning. 
(tot marnix.) 
Mijn moordenaar woont thands te Brussel... (in den brief lezende.) 
‘De Edelman, 
De dweeper, die de daad het best volvoeren kan.....’ 




marnix. 
Hij heet? 




willem. 
Alonzo de la Cerda. 




marnix. 
Zoon van Spanje! 




willem. 
De brief aan dezen wordt door ons gemist... Oranje 

{==27==} {>>pagina-aanduiding<<}

Is dankbaar voor 't bericht, Filips! 




marnix. 
Wat laag verraad! 
Neem u in acht, mijn Prins! 




willem. 
Wat nieuws uit Alvaas raad? 
Meldt onze zendling niets? 




marnix, 
eenige papieren te voorschijn brengend. 
De geldnood is gesteigerd; 
Want Braband, Vlaandren, Luik, heeft Alvaas beê geweigerd, 
Op uwen raad... 




willem. 
Men bitse ze op tot tegenweer. 
Welke aanslag wordt gesmeed? 




marnix. 
Op Medemblik. 




willem. 
Nog meer?.. 




marnix. 
Op 's Gravenhage en Delft. 




willem. 
Poyet zij op zijn hoede. 




marnix. 
Boisot nam Rammekens. 




willem. 
Klein voordeel! maar vermoedde 
De Hertog, die in 't veld zoo scherp, zoo zeker ziet, 
Den aanslag van Poyet of Lumeys opzet niet? 




marnix. 
Niet op Geertruidenberg, mislukt is 't op de Schelde, 
Antwerpens wallen zijn versterkt. Maar Prins! men meldde 
Mij uit de Paltz, dat daar voor Alvaas legertocht 
Schier voor een tonne gouds aan buskruid was gekocht; 
Men zou... de keurvorst van de Paltz is ons genegen.... 



{==28==} {>>pagina-aanduiding<<}



willem. 
Gewis... men geev' bericht 
(Marnix teekent het aan.) 
en 't zij door óns verkregen 
Wat hém was toegedacht. 




marnix. 
De zege op hem behaald, 
Staat Holland niet te duur, als Flips het kruid betaalt. 




Vijfde tooneel.

de vorigen, cornelis dirkszoon.


willem. 
Reeds hier, mijn Admiraal! 




cornelis dirkszoon. 
Mijn Prins! 'k wacht uw bevelen. 




willem. 
Ze zijn slechts weinig Vriend! en spoedig meê te deelen; 
Bossu rust schepen uit en sluit de Zuiderzee. 
Neem op uw ranke vloot de hoop van Holland meê. 
Het Zuide' is reeds bezet door Alvaas oorlogshoopen; 
Zoo deze ook hier verwint, staat hem het Noorden open. 
De vloot van Spanje is sterk. 




cornelis dirkszoon. 
En de onze is slecht bemand, 
Doch kent een beetre zaak... zij strijdt voor 't vaderland. 




willem. 
Bij gunstig weêr en tij, niet waar? vertrekt gij heden; 
Den vijand opgespoord... 




cornelis dirkszoon. 
En dan den strijd gestreden. 
Wij entren ieder schip en wreken Naardens moord, 
Het Rotterdamsch verraad... De Spanjaarts over boord! 
Mijn kindren staan gereed, de Zeeuwen en Westvriezen! 

{==29==} {>>pagina-aanduiding<<}

Zij kunnen, jammer is 't, één leven slechts verliezen... 
Vaarwel... wij spreken straks door gorgels van metaal: 
Denk dan... dat is de groet van Dirkszoon d' Admiraal. 
(hij gaat, doch plotseling keert hij.) 
Maar Prins! de zeestrijd wordt misschien door ons verloren... 
Dan zien we elkaâr niet weêr: 'k heb op Gods woord gezworen, 
Dat ik - het was wellicht te stout, te trotsch een taal - 
Of nimmer keeren zou, óf slechts in zegepraal. 
En zoo ik vallen mocht, Prins! ik laat kindren achter... 


(hij zoekt een traan weg te pinken.)


willem. 
'k Begrijp u, Vader... maar ik zal uw kroost een wachter, 
Een goede momboir zijn... Getrouwe! tot zijn dood, 
Deelt Willem met uw kroost, zijn laatste kruimken brood. 




cornelis dirkszoon. 
Geen brood in ledigheid... want de arbeid moet hen sterken: 
De Hollandsche arm wete ook voor 't Hollandsch brood te werken. 
(zachter.) 
Voed ze op in 's Heeren vrees, aan deugd en eer verpand, 
En leer ze trouw te zijn aan 't dierbaar vaderland. 
Meld hun wat zuiver bloed herombruist in hun ader 
En dat het heerlijk is te sterven als hun vader. 


(Hij vat des Prinsen hand, drukt die en vertrekt door de deur ter linker zijde.)


Zesde tooneel.

willem van oranje en marnix.


willem, 
hem nastarend. 
o Had het vaderland meer zonen zoo als gij! 
Één vendel met úw moed, en Nederland was vrij. 




een dienaar van den prins. 
Heer Diederik Sonoi vraagt met de Heeren Staten 
Tot Uw Doorluchtigheid te worden toegelaten. 



{==30==} {>>pagina-aanduiding<<}



willem. 
Sonoi, Sonoi is hier! dat men ze herwaarts leid'! 




Zevende tooneel.

De vorigen, dirk sonoi, reinier kant en gekommitteerde raden van westvriesland en het noorder kwartier.


sonoi. 
Wij onderwerpen ons aan Uw Doorluchtigheid. 
Ik handelde op uw last; ik gaf mijn volk het teeken, 
Rondom de veege stad de dijken door te steken. 
Het plan, zoo lang beraamd, was ter voltrekking rijp. 
De sluis van Krabbendam, Aartwoude en van de Zijp, 
Weêrstond den vloed niet meer, die opschoot uit zijn boorden, 
(op de raden wijzende.) 
Toen die geleerde raad, in fraaie en eedle woorden, 
Als Heeren van de pen, den toeleg streng verbood. 
De Heeren praten veel, maar redden ze in den nood? 
Zij kladden op 't papier, die goede burgervaderen! 
Zij mogen, als 't hun lust, op 't muf stadhuis vergaderen, 
Bevelen aan den schout, dáár tot hun dienst bereid! 
Maar niet den luitenant van Uw Doorluchtigheid. 




reinier kant. 
Heer Dirk Sonoi vergeet den eerbied ons verschuldigd. 




sonoi, 
op den prins wijzend. 
Sonoi kent slechts één Heer, wiens macht hij gaarne huldigt. 




reinier kant. 
Heer Dirk Sonoi vergeet - 't werd dikwerf hem ontvouwd - 
Dat 'sPrinsen Luitenant betaald wordt met óns goud. 




willem. 
Gij beiden komt dan hier het vuur der tweedracht stoken. 
Waarom mijn last weêrstreefd? de dijk waar' doorgestoken, 
En 't water spoelde reeds de Spaansche tenten om... 




reinier kant. 
Verdronk èn weide èn vee, den laatsten eigendom 

{==31==} {>>pagina-aanduiding<<}

Der arme burgerij... Waarom hun 't brood te ontrooven, 
Dat gade en kinders voedt?.. Prins! zoo men mocht gelooven, 
Dat Spanjes beulenstoet met voordeel werd bestreên, 
Elk gaf het eigene op ten nutte van 't gemeen. - 
Maar thands geen uitkomst meer... de zee moog' weide en dorpen 
In de opgesperde kaak voor immer binnenslorpen; 
De wrakke muur der stad, voor wie men de offers biedt, 
Weêrstaat der ijzren vuist van haar belagers niet. 




willem. 
Gij wanhoopt! ... Kent gij dan de rijke ontelbre bronnen, 
Die nog tot Neêrlands hulp zoo kwistig vloeien konnen? 
Gij vreest Kastieljes macht, maar neen, gij wordt misleid, 
De vijand woont in 't hart en heet mismoedigheid. 
Zoo lang ge u sterk gelooft, den vijand weert van binnen, 
Ge u onverwinlijk denkt, kan Spanje u niet verwinnen. 
't Verachte handelsvolk zweeg lang eerbiedig stil. 
't Is uit de rust ontwaakt, thands kan het, wat het wil. 
Maar 't pleng' dan ook zijn bloed op vrijheids heilig outer. 
't Smelt' kogels van zijn goud, 't smeed' zwaarden van zijn kouter; 
Elk burger worde een held en ieder dorp een vloot. 
Volharding zij de leus en 't loon is heerlijk, groot! 




reinier kant. 
Doorluchte Prins! wiens moed, wiens geestkracht wij bewonderen, 
De moed ontzinkt ons hart, bij 't oorverdoovend donderen 
Van gootling en kartouw. Uw doel is stout, is grootsch, 
Maar Holland eischt den steun eens dappren bondgenoots! 




willem. 
'k Bezit een Bondgenoot, dien niemand durft trotseeren... 
De Spanjaart krimpt voor hem... 




reinier kant, 
met verwondering. 
Zijn naam? 




willem, 
omhoog wijzende. 
Den Heer der Heeren! 




sonoi. 
Welnu, weêrstreeft ge nog? Beraadt ge u? gij zwijgt stil! 

{==32==} {>>pagina-aanduiding<<}

God redt alleen den man, die zelf zich redden wil. 
Aan eigen kracht geloofd! God zegent wis het pogen; 
Maar hij, die onder 't wicht des rampspoeds gaat gebogen, 
De hand tot bidden vouwt, niet uitstrekt naar 't geweer, 
Verdient de redding niet, want hij verzoekt den Heer. 




willem. 
Ik vraag u thands niet meer, wat gij me straks dorst weigeren, 
Behoudt uw weide, uw vee... maar weet, de nood zal steigeren, 
En de afgestreden stad ontsluit weldra de poort. - 
Dan vangt de slachting aan, de dolle menschenmoord! 
Gíj hebt het zoo gewild. Is Alkmaars muur gevallen, 
Dan zal de krijgstrompet ook voor úw poorten schállen. 
Is Alkmaars rookend puin, geplonderd, leêg geroofd, 
Dan holt de bloeddorst voort en berst u 't eigen hoofd. 
Gij kent het Spaansch gebroed, hoe 't in zijn waanzin martelt, 
Hoe 't kneust en ledebraakt, wat valt en tegenspartelt. 
Voorzeker! de ure komt, dat gij uw zwakheid vloekt, 
En ge in der waatren schoot een zachter sterfbed zoekt. 




reinier kant. 
Prins! Prins! hoe maalt gij 't ons met al te gloênde verwen... 
Neen, de arm is sterk genoeg... wij zullen strijdend sterven. 
Vergeef, wij waren zwak... Oranje! voer ons aan, 
De wanhoop geeft ons kracht: wij redden of vergaan! 




willem. 
Gaat thands; meldt dit besluit aan de ons getrouwe steden, 
Vaartwel - dat de Opperheer, op onze smeekgebeden, 
Zijn stormen gieren doe, langs 't breede waterspoor, 
En weldra zwelt de zee, en stuift de dijken door. 


(Zij gaan.)


Achtste tooneel.

de vorigen, zonder kant en de gekommitteerden.


willem. 
Gij blijft, Sonoi! ... gij gaat niet derwaarts... Aldegonde 

{==33==} {>>pagina-aanduiding<<}

Vervangt uw plaats. 




sonoi. 
En ik uw luitenant? .. 




willem. 
De wonde 
Door u geslagen, wordt het best door hem geheeld. 
Gij gaat naar Delft, waar gij den lastbrief mededeelt, 
Die straks door Marnix u wordt uitgereikt... maar spoedig 
Keert gij terug... ik wacht u hier. 


(sonoi af.)


Negende tooneel.

de vorigen zonder sonoi.


willem. 
Mijn Marnix! moedig 
Maar langzaam voortgetreên... herstel wat hij misdeed. 
De steden haten hem... ga, maak den brief gereed 
Aan d' achtbren raad van Delft. 


(marnix af.)


Tiende tooneel.



willem 
alleen (neerzijgende op den leunstoel.) 
Schier was de kracht me ontvallen; 
Elk is de last te zwaar; ik draag den last voor allen. 
Ginds sluipt de muichelmoord.... 




Elfde tooneel.

willem van oranje, joan woutersz.


joan. 
Zoo Uw Doorluchtigheid... 




willem. 
Treê nader, hopman! .. 'k had reeds lang uw komst verbeid. 
De bode is weêrgekeerd van Alkmaars bange veste? 



{==34==} {>>pagina-aanduiding<<}



joan. 
Ja, Prins! de nood klom hoog; de mondkost, die nog restte, 
Voedt burger noch soldaat; toch galmt het Vrijheidslied; 
Want derven ze ook de kracht, de moed begeeft hun niet. 
Zij sleuren 't matte lijf vol strijdlust naar de wallen, 
Waar zij, is 't Godes wil, naast kroost of gade vallen, 
Die meê ten wal gestormd, het harnas aangegord, 
De ziedende oliestroom bij kuipen nederstort. 
Zij hopen op ontzet, en doen 't Uw Hoogheid vragen; 
Zij hebben veel verduurd, niet langer is 't te dragen. 
Nog wies het water niet. Prins! geef mijn beê gehoor; 
Ik val den Spanjaart aan, en steek de dijken door. 




willem. 
Neen Hopman! niet aan u, aan andren zij 't bevolen. 




joan. 
En ík blijf achter muur en torentrans verscholen! 




willem. 
U wacht een zwaarder werk, geschikt voor u, Joan! ... 
(na eene kleine pauze.) 
Gij zijt van Brussel? 




joan. 
Ja, Prins. 




willem. 
Kent gij d' edelman, 
Genaamd Alonzo de la Cerda? 




joan, 
verbleekt 
Naam eens Granden... 




willem. 
Die zich een woonplaats koos in onze Nederlanden. 
Gij kent hem? .. andwoord mij. Wat vreeze sluit uw mond? 
Herkendet gij den man, zoo hij dáár voor u stond? 


(Een hellebaardier wordt door de wijd openstaande deur op den achtergrond zichtbaar; in die vermomming herkent men don alonzo.)

{==35==} {>>pagina-aanduiding<<}



joan. 
Misschien... 


(hij bemerkt hem en ontzet.)


willem. 
Gij zoudt dien man uit duizenden ontdekken? 
Geef mij zijn vormen aan, beschrijf zijn wezenstrekken. 




joan, 
stamerend. 
Als kind zag ik hem eens, en wat het knaapjen ziet, 
Vergeet de jongling licht. 




willem, 
hem strak aanziende 
Man! ik vertrouw u niet; 
(zijn stem verheffend.) 
Ge ontduikt mijn aanblik... gij verbleekt... blijf daar, niet nader! 
Ik heb u trouw geloofd... ik koesterde een verrader. 
Zoo ge onder vriendschapsmom, op Koning Flips gebod, 
Me als Judas nader tradt, en kussend... 




joan. 
o Mijn God! 
Wat wreed, wat bitter woord! Mijn Prins! kost gij 't gelooven? ... 
Ik dorsten naar uw bloed? o Bij den Heer daar boven! 
Wat me ook aan 't leven boei', zoo gíj het vordren moet, 
Stort ik, voor úw behoud, mijn laatsten druppel bloed. 
Verdreven uit mijn huis, verstooten door mijn magen, 
Heb ik voor Hollands zaak, den haat, den smaad verdragen; 
Ik hoorde alleen úw stem, bleef niemand me ook nabij, 
Meer dan me een maagschap was, meer dan een vriend, waart gíj. 
Verrader! grievend woord! het doet het harte bloeden! 
Van waar die achterdocht, wat wettigt uw vermoeden? 
'k Bewees het tegendeel; in menig doodsgevaar 
Was deze borst, mijn Prins! uw schild, uw beukelaar. 
(blozend.) 
Vergeef mij, eedle Vorst! zoo 'k stof op eigen daden. 




willem. 
Gij hebt den argwaan zelf u op het hoofd geladen 
Door 't zonderling gedrag van dezen oogenblik. 

{==36==} {>>pagina-aanduiding<<}

Gij kent Alonzo de la Cerda? 
(alonzo wordt weder zichtbaar voor joan; dezen vaart eene siddering door de leden.) 
Doch wat schrik 
Rijdt door uw leden heen? 




joan. 
Het zal uw argwaan wekken, 
Ik kan niet... 




willem. 
Hopman! ga... 




joan. 
Ik moet... 




willem. 
Gij kunt vertrekken; 
Uw vendel breekt nog heden op. 'k Voldoe uw wensch; 
Gij trekt ten strijde... 




joan. 
Dat ik bij u blijve! 




willem. 
Mensch! 
Gij zijt me een raadsel; ik vervul uw eigen bede 
Gij hebt den strijd gewild. 




joan. 
Dit zwaard roeste in de schede! 
Ik háát den krijg... ik blijf bij u... ik volg u... 




willem. 
Gij? 
'k Wil híer uw diensten niet... niet langer dient ge mij 
In dit kwartier... Maak u gereed; verlaat mijn woning 
En binnen 't uur de stad. 




joan, 
naar den achtergrond tredende, in wanhoop. 
Waarheen? 




alonzo, 
fluisterend. 
Naar onzen koning, 

{==37==} {>>pagina-aanduiding<<}

Zoo 't opzet is volbracht... 




joan 
deinst terug en treedt op den prins toe. 
Prins! gij verdenkt den man, 
Die rein en schuldloos is, maar 't niet bewijzen kan. - 
De schijn tuigt tegen mij; 'k ben schuldig in uwe oogen! 
Maar zoo eens Hopmans raad, zijn beden iets vermogen, 
(angstig omziende.) 
Gord dan het harnas aan, bepantser u het lijf, 
Eer u de muichelmoord den dolk in 't harte drijv'. 
Een dubble wachtenrij moet u voortaan bewaken: 
Plaats wachten op den muur, plaats wachten op de daken! 
Filips looft schatten uit, verklaart u vogelvrij. 
Schoon de eerzucht falen moog: nooit faalt de dweeperij. 




willem, 
hem strak aanstarend. 
Ik ken - het bleek u straks - het opzet van den koning; 
Maar Hopman! hoe kent gij 't? 


(joan zwijgt verlegen stil.)


willem 
bijtend. 
'k Waardeer die trouwbetooning! 




joan. 
Gij hoort mijn beden niet! 'k Ben zelf er de oorzaak van! 
Zoo eigen veiligheid u niet bewegen kan 
Tot meerdre zorg; bedenk, wie met u zouden sneven; 
Uw leven, dierbre Prins! is ook ons aller leven; 
't Beginsel sterft in u van onzen reuzenstrijd! 
Denk, dat ge vrijheids steun en Hollands vader zijt! 




willem. 
Ik ken mijn plicht; mocht gij den uwe nooit vergeten! 
'k Begrijp uw woorden niet, ik moet ze strijdig heeten 
Met uw gedrag; gij kent, en 't schijnt mij wonderbaar, 
Den aanslag ginds gesmeed, ja zelfs mijn moordenaar; 
Gij wilt mij redden, mij beschermen, mij bewaken, 
Maar wijkt het andwoord uit, dat mij bekend zou maken 
Met hem, die mij belaagt; 't vertrouwen van weleer 

{==38==} {>>pagina-aanduiding<<}

Wordt u door mij ontzegd, en nooit verwerft gij 't weêr. - 
Gij gaat met Heer Sonoi 't ontzet van Alkmaar wagen; 
Maar weet ik houd het oog ook daar op u geslagen. 
Zoo gij dien Grande ontmoet, hij volgt gewis uw schreên, 
Raad hem op 't glibbrig pad niet verder voort te treên. 
Ik kleed mij niet in 't staal, 'k omring mij niet met wachten: 
Één wachter waakt alleen, en hij heeft reuzenkrachten; 
Zijn argusoog ziet snel 't gevest van elken dolk, 
Die wachter, Hopman! is de liefde van dit volk. 


(willem wendt het hoofd om; de voor hem liggende papieren trekken thands alleen zijne aandacht; alonzo neemt een pistool uit den gordel en mikt op den prins; joan bemerkt het; ijlt toe en ontrukt hem het geweer, dat echter gedurende de worsteling afgaat.)


Twaalfde tooneel.

(Charlotte van bourbon stormt binnen door de deur ter linker zijde, marnix, sonoi en wachten schieten toe door die op den achtergrond; willem waggelt een oogenblik van schrik; joan, doodsbleek, alonzoos schouder krampachtig vastklemmende met de rechter hand, houdt het pistool in de linker.)


sonoi en marnix. 
Een schot... 




charlotte. 
Hij is vermoord! .. De hulp komt wis te spade. 


(kalm.)


willem, 
naar charlotte tredende. 
De Heer heeft mij gered... 




charlotte. 
Gered... gered! ... mijn Gade! 


(Zij bezwijmt in de armen van willem.)
Einde van het Tweede Bedrijf.




{==39==} {>>pagina-aanduiding<<}

III. Miskenning.


{==40==} {>>pagina-aanduiding<<}

Personen.


willem van oranje.

charlotte van bourbon.

alonzo de la cerda.

dirk sonoi.

reinier kant.

joan woutersz.

maria ruickhaver.

pierre causeur.

maarten floriszoon.

een dienaar van den prins.


Gekommitteerde Raden van West-Vriesland en het Noorder-Kwartier; Burgers en burgeressen van Enkhuizen; Wachten van Hellebaardiers.




{==41==} {>>pagina-aanduiding<<}

Eerste tooneel.

Het vertrek van het Tweede Bedrijf.


alonzo, dirk sonoi.


sonoi. 
'k Verklaar mij 't raadsel niet, 'k geloof niet aan zijn schuld, 
Hij heeft in 's Prinsen dienst, altoos zijn plicht vervuld, 
Meer dan zijn plicht gedaan... Hij heeft met ons geleden, 
Zijn goed en bloed gewaagd, steeds als een leeuw gestreden. 
Een klove scheidt het goede en 't kwade van elkaâr, 
En plotsling wordt de held geen lage moordenaar. 
De Prins heeft niets ontwaard; wien moet men nu gelooven? 
Wij hoorden wel een schot, en toen wij binnenstoven, 
Hield ook des Hopmans hand het moordgeweer omklemd, 
Maar 't is 't bewijs nog niet, dat alles klaar bestemt. 
Zoo ík hier rechter waar', zou 'k spoedig onderscheiden. 
'k Weet niet wie schuldig is, maar zeker één van beiden; 
Híj heeft een Hollandsch oog bij 't Nederduitsch gewaad; 
Gíj hebt bij 't Hollandsch pak een echt Spanjoolsch gelaat. 




alonzo. 
Zijn hand grijpt in het wambuis. 
Ik! durft gij? 




sonoi. 
Durven! o Sonoi durft alles zeggen, 
Ja hij gebiedt u zelfs dat wapen af te leggen, 
Dat gij, naar Spaansche wijze, in 't kleed verborgen houdt. 

{==42==} {>>pagina-aanduiding<<}

(Hij treedt naar hem toe, en ontrukt hem een dolk.) 
'k Gebruik het wél zoo goed als gij 't gebruiken zoudt. 




alonzo. 
Mensch! gij beleedigt mij... gij waagt me iets aan te tijgen? 
'k Verdedig hier mij niet... 'k Zal op uw aanklacht zwijgen. 
Maar zoo gij niet bewijst hetgeen gij hebt gezegd, 
Verg ik u achting af, en 'k eisch het als een recht. 




sonoi. 
Wat hooge toon... mijn Vriend! zijt ge ook een Grande uit Spanje? 
Of meer dan zulk een mensch, ja meer nog dan Oranje? 
Die toon voegt niet aan 't kleed... ja klaar bemerk ik thans, 
Dat zich een schelm verbergt in 't kleed eens braven mans. 




alonzo. 
't Valt licht met overmacht een vijand te bedwingen, 
Het vastgestrikte ros de breidels in te wringen. 
Gij hebt de macht Sonoi! beleedig mij... maar weet, 
Dat ik uw handelwijs voor 't minst een laagheid heet. 
'k Verdraag uw lompe scherts; ik wacht op beetre tijden: 
Dan zullen wij elkaâr op effen grond bestrijden; 
Dan vraag ik rekenschap, vergelding met mijn zwaard. 
'k Daag u ten kamp... al zijt ge ook zulk eene eere onwaard. 


(Hij wil gaan; sonoi plaatst zich voor hem.)


sonoi. 
Blijf, blijf mijn trotsche held! Híer moogt ge uw gramschap uiten; 
Het doet mij leed, zoo lomp u d' uitgang af te sluiten. 
Maar 't is des Prinsen wil, waar ik me als schild meê dek, 
Uwe Edelheid is vrij, maar blijft in dit vertrek. 




Tweede tooneel.

de vorigen, reinier kant en de gekommitteerden.


kant. 
Men waagde een aanslag... 




sonoi. 
Op des Prinsen kostbaar leven. 



{==43==} {>>pagina-aanduiding<<}



kant. 
En werd de Prins gedeerd? ... 




sonoi. 
Hij is gespaard gebleven. 
Wel stuwde een Spaansche buks den kogel hem naar 't hoofd, 
Maar 's moordnaars oog was dof en de arm van kracht beroofd. 
De God van Nederland beschermde Neêrlands Vader. 




kant. 
De schuldige is gevat? Kent men den landverrader? 




sonoi. 
Een dienaar van den Prins nam men gevangen... doch 
Een wonderbaar geheim verbergt de waarheid nog. 
Ik ben in 't voorvertrek... naauw knalt het schot me in de ooren, 
Of 'k ijl den Prins ter hulp, en waan hem reeds verloren. 
Ik vlieg naar de opperzaal. Ik zoek den moordenaar. 
Ik vind twee mannen, beide in 't krijgskleed. 'k Grijp ze, maar 
Mijn oog herkent in d' een den hopman Woutersz. ‘Schuldig’ 
Dit woord ontvalt zijn mond... toen zwijgt hij... en geduldig 
Laat hij zich boeien... hij! ... hij, die zoo menigmaal 
Zijn bloed heeft veil gehad voor Hollands zegepraal. 
(op alonzo wijzende) 
Díe man stond naast hem... Ziet, zou hij onschuldig wezen? 
'k Heb in dien sluwen blik, 't woord misdaad kunnen lezen. 




alonzo, 
nader tredende. 
't Woord misdaad... 




sonoi. 
Wees bedaard.. Beef voor 't bespiedend oog, 
Dat elk verrader schuwt, geen huichlaar ooit bedroog. 
De Prins komt herwaarts... hij zal zelve u ondervragen. 




Derde tooneel.

willem en charlotte, de vorigen.


kant. 
Mijn Prins! gij zijt gered, ontsnapt aan Spanjes lagen. 



{==44==} {>>pagina-aanduiding<<}



willem. 
De Heer beschermde mij... 




sonoi. 
Verijdelde Alvaas list. 




charlotte. 
Een ander treft het doel, dat deze heeft gemist. 
De booswicht is gevat, op heeter daad gegrepen, 
Een tweede heeft misschien den moordpriem reeds geslepen; 
Gelooft ge aan 't wonder, mijn Gemaal! om t'elken keer 
't Gevaar te ontsnappen? Prins, vertrouw geen menschen meer. 
't Verraad hinkt aan uw zij, en wie u vroeger dienden, 
Verkoopen u voor geld. Oranje heeft geen vrienden, 
Nu Flips den moord betaalt en adelt... want het goud 
Breekt elken vriendschapsband, maakt alle harten koud. 




willem. 
Charlotte! zulk een taal voegt niet aan de edelaarde 
De fijne en kiesche vrouw. Gij loochent menschenwaarde! 
Schoon één zijn eed en plicht zoo laag vergeten mocht, 
Voor goud en adelbrief aan Spanje zich verkocht, 
Daarom verdenk ik niet de trouw, den moed van allen... 
En waar' 't mijn toekomst ook door muichelmoord te vallen... 




charlotte. 
Versteend zij dan dit hart, gebroken zij dit oog; 
Dat, zoo gíj sterven moet, ik vóór u sterven moog. 




willem. 
Charlotte! spreek zoo niet.. wat kwaad me ook mocht bejegenen, 
Zoo 't goed voor Neerland waar', zou ik mijn sterfuur zegenen. 




sonoi. 
Prins! Woutersz. is gevat, maar 't is nog ongewis, 
Of die gevangne wel de ware schuldige is. 
Als uw Doorluchtigheid beveelt... 




charlotte. 
Geliefde Gade! 
Niet waar? gij straft dien man, gij schenkt hem geen genade. 



{==45==} {>>pagina-aanduiding<<}



willem. 
Daalt tot in 't hart der vrouw de lage wraakzucht af? 




charlotte. 
Ja zulk een gruwbre daad eischt ook een gruwbre straf. 
Zoek niet het vrouwlijk hart tot zachtheid meer te neigen. 
De heete dorst naar wraak is zelfs den zwaksten eigen; 
Als 't liefste wordt belaagd, dorst ze ook naar 's vijands bloed: 
De vrouw wordt tijgerin, wanneer ze vreezen moet. 
Vaarwel, denk aan dien droom, mijn Willem! 




Vierde tooneel.

de vorigen, zonder charlotte.


willem, 
naar kant en de gekommitteerden tredende. 
Trouwe Raden! 
's Lands koffers zijn geleêgd... ik zelf met schuld beladen... 
En ieder legerknecht vraagt morrend zijn soldij. 




kant. 
Neem geld, neem have en goed... ja alles offren wij. 




Vijfde tooneel.

de vorigen, een dienaar van den prins.


de dienaar. 
't Gerucht van d' aanslag, Prins! deed jong en oud vergâren; 
't Is de algemeene beê der saamgevloeide scharen, 
Den aangebeden Vorst, door 't moordend lood ontzien, 
Hun welgemeenden groet, hun heilwensch aan te biên. 




willem. 
De trouwe burgers! ga, terstond lei men ze binnen. 


(Dienaar af)


sonoi. 
Straks kon men 't onderzoek naar 't snood komplot beginnen. 





{==46==} {>>pagina-aanduiding<<}

Zesde tooneel.

de vorigen.


De deur op den achtergrond wordt geopend; pierre causeur, maarten floriszoon en andere soudeniers, burgers en burgeressen van Enkhuizen vullen den achtergrond; zij blijven op den drempel staan.


allen. 
Leve onze Prins! ... 




willem. 
Ik dank u, goede burgerij. 




maarten. 
Wie is de moordenaar? 




causeur. 
Wie is uw redder? 




willem, 
op alonzo wijzende. 
Hij. 
Bij 't knallen van het schot mijn woning ingedrongen, 
Heeft hij van allen 't eerst den moordenaar besprongen. 




sonoi. 
Hij geeft het voor ten minste, of hij geloof verdient 
Zal later blijken. 




alonzo. 
Dit beweer ik niet, mijn vriend! 
'k Beweerde 't nooit... 'k Vraag Uw Doorluchtigheid verschooning. 
'k Betrok de wachtpost aan de hoofddeur uwer woning, 
Toen ik een schot vernam, en door den galm geleid, 
IJlde ik de gangen door, naar Uw Doorluchtigheid. 
'k Drong voort, de schrik in 't hart, met uitgetogen degen; 
Een dikke pulverdamp woei me uit uw hofzaal tegen. 
Bij d' ingang leunde een man, of hij uw moordenaar, 
Of, zoo als ik, misschien uw vriend, uw redder waar', 
Beslis ik niet. Wel noem ik hem te groot en te edel 
Voor zulk een euveldaad. Steeds heeft zijn zwaard uw schedel 
Beschermd voor elk gevaar, en thands zou de eigen hand 
Den Prins, dien hij aanbad, het heil van Nederland, 

{==47==} {>>pagina-aanduiding<<}

Vermoorden! .. 




maarten, 
den drempel overschrijdende. 
Maar die stem klinkt mij bekend in de ooren. 




causeur, 
alonzo nader tredende. 
Die man... 'k herken hem nu.. Eens heeft hij zich doen hooren. 
In 't wachthuis aan de poort.. 
(tot den Prins) 
Verjaag hem uit uw huis. 
Een Spanjaart in zijn hart... 




alonzo, 
verbleekend. 
Wat revelt dat gespuis? .. 




maarten. 
Verrader! dat gespuis heeft eenmaal u doen beven; 
Het had u 't woord Spanjool misschien voor 't hoofd geschreven, 
En met den hellebaard, had Woutersz. 't niet belet, 
Op uw getaand gelaat een Hollandsch merk gezet. 




willem, 
streng. 
Vergeet ge, waar gij zijt? 




causeur. 
Doorluchtigheid! wij dronken 
Een teuge op Hollands heil; de kroes was vol geschonken, 
Toen hij, nadat zijn kroes ten boorde was gevold, 
Een dronk aan Spanje wijdde en u verrader schold. 
Ik, toen in woede ontvlamd, dorst elk gevaar braveeren; 
Hij greep pistool en dolk; te zwak, om me af te weren, 
Was hij mijn prooi geweest, genepen in die vuist, 
Die als de moker op het aanbeeld, splintert, gruist, 
Wat weêrstand biedt, had ons de hopman niet geboden, 
Ten haven op te gaan... toen is hij wis ontvloden; 
De hopman Woutersz. scheen.. 




willem. 
De hopman Woutersz.? 




sonoi, 
causeur een pistool vertoonend. 
Vriend! 
Herkent gij dit geweer? 



{==48==} {>>pagina-aanduiding<<}



causeur. 
't Heeft dien Spanjool gediend. 




maarten, 
fluisterend tot causeur. 
Ga niet te ver.. 




willem tot alonzo. 
Hoe nu.. gij blijft hem andwoord schuldig? 
Verdedigt ge u niet meer? 




alonzo. 
'k Verdraag hun hoon geduldig. 
(op sonoi wijzende) 
Want hij kocht ze allen om... geniet uw zegepraal; 
Ik zwijg, ik andwoord nooit op vuige lastertaal. 




willem. 
Bewijs dien laster eerst... en andwoord op 't gevraagde; 
Een weinig minder trots voegt beter d' aangeklaagde. 
(hem aanstarend) 
Gij zijt een vreemdling? niet van Nederlandschen stam? 
Uw naam is? .. 




alonzo. 
Arteveld... na Alvaas intocht kwam 
Ik herwaarts... 'k wilde, als gij, den Spaanschen beul bevechten, 
En 'k trad voor 't eerst in dienst bij 't vendel Fransche knechten. 




causeur. 
De leugenaar! .. want, Prins! nog gistren.. 




alonzo. 
Was ik vrij. 
(den Prins een brief aanbiedend) 
Zie mijn getuigschrift... Ik kwam hier... 't gelukte mij, 
Een vreemdling in de stad, dus zonder voorspraak, heden 
Bij 't dappre Duitsche volk, in Staatsche dienst te treden. 




willem. 
Doe onderzoek, Sonoi! ... De brief is van Poyet. 
(tot causeur) 
Beef voor de straf, zoo gij, door wraakzucht aangezet, 
Dien man belasterd hebt. 





{==49==} {>>pagina-aanduiding<<}

Zevende tooneel.

de vorigen, maria ijlt naar den Prins en knielt voor hem neer.


maria. 
Ik werp mij voor u neder. 
'k Wacht troost en hulp van u, geef mij den dierbre weder, 
Mijn Prins! gij werdt gewis door valschen raad misleid, 
Voorkom eene euveldaad, eene onrechtvaardigheid. 




willem. 
Rijs op, mijn kind! Waarom het stil vertrek verlaten? 




maria. 
'k Zag Woutersz. voortgestuwd, te midden der soldaten 
Gesmaad, gehoond, gevloekt, geboeid aan pols en voet; 
Prins! loont het Vaderland alzóó den heldenmoed? 




willem. 
De hopman Woutersz. is u dierbaar, was u waardig... 




maria. 
Hij was 't, hij is 't niet meer? o, Gij zijt onrechtvaardig! ... 




willem. 
'k Vergeef u, deerne! ga... 




maria, 
hem aanstarend. 
Het wordt mij bang te moê. 




willem. 
Vertrek... ík breng u niet de diepe wonde toe. 




maria, 
angstig. 
Verklaar 't mij, Prins! ... uw blik gaat van een onheil zwanger, 
Uw voorhoofd rimpelt.. Spreek, om Gods wil! Zwijg niet langer. 
Wat wordt hem aangetijgd? .. 




willem. 
Hij wordt.. een vreeslijk woord! 
Verzamel al uw kracht... beticht van Vorstenmoord. 




maria, 
waggelend. 
Hij! 



{==50==} {>>pagina-aanduiding<<}



willem. 
't Breekt mij 't hart.. mijn kind! 




maria. 
Van d' aanslag op uw leven? 
Hij? ... o, 't is logentaal! ... Prins! kunt gij 't mij vergeven? 
Ik voer een vrije taal, meer dan 't der deerne past, 
Maar ik vergeet me als vrouw, als híj wordt aangetast. 
Steeds was hij de edelste van Hollands soudenieren, 
Hij kocht voor zweet en bloed de zuiverste eerlaurieren. 
Geen zelfzucht dreef hem 't staal in de al te strijdbre hand, 
Neen! liefde voor Oranje en 't bloedend Nederland; 
Toen ieder beefde en kromp, niet één den strijd dorst wagen, 
Heeft hij met u, voor u, de krijgsbanier gedragen, 
Met Spanjes overmacht geworsteld en den vloed 
Van Merwe en Maas en Rijn doen zwellen van zijn bloed. 
Ook zíjn beleid, zíjn moed ontrukte Brielle aan Spanje, 
En plantte op Veeres muur den standert van Oranje, 
Oranje bleef zijn leuze in ieder krijgsgevaar, 
En toch men noemt díen man Oranjes moordenaar. 




willem. 
Hij zelf bekent zijn schuld... 




maria. 
Hij zelf! .. Kunt gij 't gelooven? 
Al sprak tot mij een stem, een zendling van daar boven, 
Die mij bezweren kwam, dat híj zijn Prins verried... 
Ik boog me in demoed neer, maar ik geloofde 't niet. 




sonoi. 
Hij heeft het míj bekend... 




maria. 
Hij is van ons gescheiden, 
Weerspreken kan hij 't niet.. Prins! doe hem herwaarts leiden, 
Dat hij 't geheim verklaar... dat hij mijn vonnis vell', 
Eén woord en 't is genoeg, want hém geloof ik wel. 





{==51==} {>>pagina-aanduiding<<}

Achtste tooneel.

de vorigen, een dienaar van den prins.


de dienaar. 
Men bracht den hopman hier... de rechtbank gaat vergaderen, 
Zoo Uw Doorluchtigheid... 




maria 
tot den Prins. 
Laat mij den dierbre naderen. 
Één blik, één woord van hem... uit medelij... verkort 
De gruwbre onzekerheid, die mij ondraaglijk wordt. 
In aller somber oog meen ik zijn schuld te lezen... 
Schier wank ik in 't geloof.. neen! 't kan niet mooglijk wezen! 
Hij kome, Prins! ... die beê werd niemand ooit ontzeid... 
't Geldt meer dan 't leven hier, het geldt mijn zaligheid. 




willem. 
Ik geef uw beê gehoor... mocht zij u nooit berouwen. 




maria. 
'k Ontmoet den dierbre? 




willem. 
Ja, gij zult hem hier aanschouwen. 
(tot den Dienaar) 
Ga, leid hem herwaarts.. 


(alonzo zoekt heen te sluipen.)


sonoi 
dit bemerkende. 
Blijf.. wat spoedt ge u haastig voort! 
't Is of gij zelf begrijpt, dat gij niet t'huis behoort 
In dezen kring... 




alonzo. 
'k Ben vrij... niet waar? ik zal vertrekken, 
Wanneer het mij behaagt... 




willem. 
Blijf... veel moet men ontdekken 
Wat gij geheim houdt.. 



{==52==} {>>pagina-aanduiding<<}



causeur. 
Dacht ge u vrij, Spanjool? .. gewis... 
Uw vriend was 't gistren ook, die straks gehangen is. 




Negende tooneel.

de vorigen, joan geboeid met Hellebaardiers; het volk op den achtergrond wijkt met afschuw terug, wanneer hij nadert.


maria 
naar hem toeijlend. 
Geliefde! ik zie u weêr, maar thands in band geslagen... 
Niet waar? de boei weegt zwaar, die Holland u doet dragen. 
Spreek, dierbre Vriend! het is mij beter als gij spreekt. 
(hem aanstarend) 
Mijn God! wat strakke blik! .. mijn krimpend harte breekt. 
o Nederland was te arm, om u met goud te loonen, 
Het weegt u ijzer toe... 't wil toch zich dankbaar toonen. 
Gij vraagt den lauwerkrans, verdienste en deugd beloofd, 
't Vergeldend Vaderland drukt u een doorne' op 't hoofd. 
o, Dat de booswicht vrij den hoon, de schande tarte, 
Alleen verdácht te zijn, verscheurt het edel harte. 
Joan! ... Joan! ... de smart maakt hem waanzinnig... 
(zich voor den Prins plaatsend, in wanhoop) 
Heer! 
Geef, wat ge mij ontnaamt, geef mij mijn Gade weer. 




willem. 
Mijn dochter... matig u... Bid God om leedverzachting; 
Hem, dien ge u Gade noemt, verwierf eenmaal mijne achting. 
Ja, dierbaar was hij mij en kostbaar blijft zijn bloed... 
Ik ween een heeten traan, zoo 'k hém verdoemen moet. 
Mocht God - ik smeek het Hem - dit bitter woord verhoeden! 
(tot joan) 
Gij weet wat mij versterkte in 't opgevat vermoeden. 
Uw zonderling gedrag... 't blijve allen onbekend. 
(op alonzo wijzende) 

{==53==} {>>pagina-aanduiding<<}

Kent gij dien man? 




joan 
ontzet bij den aanblik zijns Vaders. 
Neen... 




willem. 
Zijt gij schuldig? 


(joan huivert - zielestrijd)


maria 
angstig. 
Spreek! 




joan 
op doffen toon. 
Ik ben 't! 




maria. 
Gij... gij... onmooglijk... Neen! de Algoede zij geprezen! 
Gij zuivre, reine ziel! gij kunt geen duivel wezen. 
Spot niet, bedrieg mij niet... herroep... nog is het tijd, 
Geen deugd bestaat op aard', wanneer gíj schuldig zijt. 




joan. 
Maria! ... ga van mij... verlaat me... uit mededoogen! 
Zoek in uw woning troost, en bid daar, neêrgebogen 
Voor Hem, die stierf op aard, maar thands daar boven leeft, 
Dat 'k lijden, strijden moge, als Híj gestreden heeft. 




maria. 
Gij rijt mij 't hart van een... Mijn denkkracht is bezwemen, 
Schoon gij 't mij rooven wilt, nog kunt gij 't niet me ontnemen 
't Geloof aan uwe deugd! ... maar andwoord mij... beslis... 
'k Bezweer het u, bij 't geen ons beiden 't heiligste is. 
Weet, dat ik haten kan, wat ik heb aangebeden... 
'k Vergat, zoo gij uw plicht met voeten hadt getreden, 
In mij de minnares... Mariaas liefde en trouw 
Deed onder voor den wrok der Nederlandsche vrouw. 




joan 
omhoog blikkende. 
Maria! nog eens... ga... Gij vult den lijdensbeker 
Ten boorde. Had háár beeld me omzweefd... voorzeker 
Ware ik terug gedeinsd... 'k Duld willig hoon en spot, 
'k Verdraag den vloek eens volks, maar niet háár haat, mijn God! 



{==54==} {>>pagina-aanduiding<<}



willem. 
Joan! gij hebt bekend... Gij, werktuig van den Koning! 
Breng thands bewijzen bij, kan 't wezen, tot verschooning. 




maria. 
Joan! 'k bezweer u... spreek... zoo gij mijn lijden wist... 




sonoi. 
(op alonzo wijzende) 
Verlokte u deze man door goud, misschien door list? 
De Spanjaart koopt den mensch maar al te menigvuldig! 




maria. 
Gij zwijgt? ... 




joan. 
Die man is rein... want ík alleen ben schuldig. 




maria. 
(zij waggelt... sonoi ondersteunt haar) 
Mijn God! ... 




joan. 
(tot sonoi.) 
Vaart allen wel... breng straks mijn groet aan haar. 
Maria! vloek mij niet... 




maria, 
plotseling zich opheffende. 
Ik haat u, moordenaar! 


Einde van het Derde Bedrijf.




{==55==} {>>pagina-aanduiding<<}

IV. De Strijd.


{==56==} {>>pagina-aanduiding<<}

Personen.


alonzo de la cerda.

joan woutersz.

maria ruickhaver.

pierre causeur.

wilhelm schneider.

hendrik thomaszoon.

tymen janszoon.

een rechter uit den hove van holland.


De Geweldige Provoost; Saamgezworene Burgers en Soudeniers; Wachten van Hellebaardiers.




{==57==} {>>pagina-aanduiding<<}

Eerste tooneel.

Een kerker. Op den achtergrond een ijzeren deur; ter rechter zijde een getralied venster, ter linker eene nis, waarin vroeger het beeld van een Heilige was geplaatst, thands van het voetstuk afgeworpen. In die nis is eene verborgene deur, waardoor maria, met eene toorts in de hand, binnentreedt. Joan sluimert op eene legerstede ter rechterzijde.


maria. 
Hij slaapt... Wat rust hij zacht... Hij ducht geen ongenade! 
Wat is hij schoon! zoo jong en reeds verhard in 't kwade! 
Verhard in 't kwade? Hij? zelfs voor den rechterstoel, 
Ontviel dat oog geen traan, als tolk van zijn gevoel. 
Als altoos fier en trotsch, en toch zoo diep gevallen, 
Scheen hij, in de ijzren boei, verheven boven allen; 
Zijn blikken dwaalden rond... ja godlijk stond hij daar, 
Niet of hij aangeklaagd; maar of hij rechter waar'! 
(na eene pauze.) 
En ik, ik red dien man! ... dien booswicht, onboetvaardig, 
Dien ik verachten moest, als mijner niet meer waardig. 
Neen, neen, ik keer terug... en wat ik achterlaat, 
Den huurling van Filips, verblijve alleen mijn haat. 
Mijn haat? dien banneling, van ieder afgezonderd! 
De tong heeft hem verdoemd, het hart heeft hem bewonderd... 
Bewonderd! neen gehaat... ellendig zelfbedrog! 
'k Heb altoos hem bemind, en ik bemin hem nog. 
Ik wil hem redden, hem beschermen en verlaten... 
Den muichelmoordenaar moet, wil ik leeren haten, 

{==58==} {>>pagina-aanduiding<<}

Één kus, één laatste kus, eer hij het oog ontsluit, 
(zij kust hem op het voorhoofd.) 
De minnares spreekt thands 't vaarwel voor eeuwig uit. 
(met stemverheffing.) 
Ontwaak... 




Tweede tooneel.

de vorige, joan.


joan. 
Het uur is daar? Maar neen... Word ik bedrogen 
Of zie ik? o gewis! een engel uit den Hoogen, 
Een troosteres daalt neer... Mijn dierbre! mijn Marie! ... 
Men heeft gezegd, dat gij Joan gevloekt hadt.. Zie, 
Dit heb ik nooit geloofd.. Gij zijt te goed en te edel, 
En toch soms is het mij, als hadt gij op mijn schedel 
Uw vloek geslingerd... Maar 'k bedrieg mij.. 
(de hand op het voorhoofd leggende.) 
't gloeit soms dáár: 
Gij slaat de wonde niet.. gij zalft de wond, niet waar? 




maria. 
'k Verwachtte niet dien toon... Kon de onspoed u vernederen? 
Dit hart hebt ge eerst verstaald, en dan wilt gij 't verteederen. 
Gij vraagt de zalve aan mij? bepaal het zelf... beslis, 
Of ook de muichelmoord nog meêlij waardig is. 




joan, 
diep getroffen. 
Marie! gelooft ge dan? Maar ja, gij moet gelooven... 
(omhoog schouwend.) 
Waarom in de onspoedsnacht de laatste ster te dooven, 
Mijn God!? ... Zij was mijn baak, 'k verkwikte me in haar schijn! 
Maria! vloekt ge mij? .. o dat zou gruwzaam zijn. 
Die mond sprak dan een vloek! .. 'k Was rijker dan een koning, 
Als ik van 't slagveld keerde en in uw stille woning 
Trad... gij verbeidde mij... en wel en blij te moê, 
Riep dan die lieve mond mij 't gulle welkom toe. 
Wat vreugd! wat zaligheid! geen onheil scheen te treffen; 

{==59==} {>>pagina-aanduiding<<}

Was 't voorhoofd vaak beplooid, gij strookte 't altoos effen.. 
En als ik, aan uw zij, bij 't haardvuur nederzat, 
En u vertellen moest, waar, hoe 'k gestreden had. 
Als ik verhalen moest de daden mijner dapperen; 
Dat deze, van den trans de Spaansche vlag zag wapperen 
En ijlings voortgestormd en zwaaiend met zijn kling, 
In Hollandsche' overmoed den muur beklautren ging, 
Te midden van den drom, dien hij als kaf verstrooide, 
De Spaansche vlag verscheurde en Hollandsch kleur ontplooide; 
Dat die, een speelgenoot, misschien een oude vriend, 
De schoonste burgerkroon in 't strijden had verdiend; 
Daar hij, toen 't broedrental, door overmacht besprongen, 
Een naauwe en wrakke brug, ter vlucht was opgedrongen, 
Waar hen verdelging dreigde en reeds de Spaansche hand 
Met wellust woelde en wroette in 't sleetrend ingewand, 
De zwakke krijgrenschaar ten veilgen gids verstrekte, 
En met het eigen lijf haar achterhoede dekte, 
Alleen de gantsche macht van 't Spaansche heir weerstond, 
En eindlijk nederzeeg, tot stervens toe verwond. 
Dan reikten we in ons lied, in vaderlandsche psalmen 
Den fieren krijgrenstoet de schoonste zegepalmen; 
En gaarne boden we elk den cijns der helden aan, 
Den levende een triomf, den doode een weemoedstraan. 
En dan voorspelden wij aan 't Vaderland viktorie, 
En drongen 't Morgen in, en zagen reeds de glorie 
Van 't rijzend Nederland, dat pijn en band vergat, 
Wijl 't - wonder Gods op aard! - zich vrij gevochten had. 




maria, 
door joans verhaal medegegesleept. 
En dan, dan zwol de borst, dan gloeide 't ons in de ader... 
En dan gedachten wij aan Willem, onzen Vader, 
Naast God, der Heeren Heer, 's lands Redder van den nood... 
(zich eenklaps haren toestand herinnerend.) 
'k Vergeet me... ik noem dien naam... gíj wilde Oranjes dood. 



{==60==} {>>pagina-aanduiding<<}



joan. 
Mijn God! .. Mijn God! .. hoe wreed ontneemt ze mij 't verleden! 
Eens Cherubs vlammend zwaard drijft me uit het heerlijk Eden. 
(tot maria.) 
Uw haat vervòlgt mij wel... kort is mijn levenstijd, 
En gij, gij hebt me één uur van rust, van vreugd benijd. 




maria, 
weemoedig. 
Mocht onder 't needrig dak als nog de Hopman schuilen, 
Mocht hij - ik dankte God - voor 't Heden, 't Gistren ruilen... 




joan, 
met vuur hare hand drukkende. 
Versta ik wel, Marie! ... als ge eens vernemen zult... 




maria 
wijst hem met waardigheid terug. 
De klove, die ons scheidt, wordt nimmer aangevuld. 
Hoor, Woutersz! hoor mij aan... het vonnis is gesproken... 
God! onze dierbre Prins wordt wreed, te wreed gewroken; 
Eenstemmig sprak men 't uit; de strenge rechtrenschaar 
Veroordeelt u ter dood als vadermoordenaar. - 
De Prins mag geen genâ, zelfs geen verlichting schenken: 
Toch wil hij 's Hopmans moed, zijn vroegre trouw gedenken; 
Gij daalde, op zijn bevel, in dezen kerker af, 
Waar die geheime deur u kans tot vluchten gaf. 
Gij hebt haar niet ontdekt, of wilt haar niet ontdekken; 
Maar draal niet langer... gij moet heden nog vertrekken. 
Het is des Prinsen wil... ja, Woutersz! ook ik zelf 
Verlang 't... Door die verborgen deur komt ge in 't gewelf 
Eens kloosters... verder in een gang, die gij doorloopen 
Moet; dáár aan 't eind, ziet gij een poort... voor u is ze open. 
Treed voort, en gij zijt vrij; beproef het heden nacht, 
En spoed u naar de reê, waar u het scheepken wacht... 




joan. 
Maria! welk besluit! waarom den dood te ontvluchten? 
Meer dan den wreedsten dood, moet ik het leven duchten; 
Het leven! 'k haat het thands... Het leven... 't had waardij, 
Toen 't kostbaar was voor u, was 't kostbaar ook voor mij. 

{==61==} {>>pagina-aanduiding<<}

Maar thands... 




maria. 
Ondankbare! ik, ik zelf kom u bevrijden... 




joan. 
Het toont uw menschlijk hart... het toont uw medelijden... 
Die naakt is, geeft ge een kleed, die hongert, geeft gij brood... 
Den booswicht reikt ge uw hand en redt gij van den dood... 




maria. 
(ter zijde.) 
Joan! .. 'k Weêrhoud mij niet... een stem drijft me aan van binnen. 
(luid.) 
Kortziende! ik min u nog... 'k Zal altoos u beminnen; 
Begrijpt gij niet, dat ik, d'eens aangebeden man 
Wel haten wil en moet, maar toch niet baten kan. 




joan. 
Maria! .. heerlijk woord! ... hereenigd zijn wij beiden! 




maria. 
Dat woord - 't is mij ontsnapt - vergalt, verzwaart ons scheiden. 




joan. 
Ons scheiden? 




maria. 
Ja, Joan! .. Ik ben aan 's Prinsen zij 
En gij volgt Spanjes... 




joan. 
Ik? ik zou der beulenrij 
Behooren? ... doch... 't is waar... 




maria, 
verwonderd. 
Gij houdt mij iets verborgen. 
Spreek... zoudt ge onschuldig zijn? 




joan. 
o Neen... 'k ben schuldig... Morgen 
Volvoert men 't vonnis? 




maria. 
Neen, want morgen zijt ge ontvlucht, 
Reeds vrij en ver van hier... Gij andwoordt met een zucht? 

{==62==} {>>pagina-aanduiding<<}

'k Begrijp u... dit vaarwel... wij worden nooit vereenigd... 
Voor eeuwig... maar de tijd, die alle smarten lenigt, 
Zal balsem gieten in de wond. Het doet u leed 
Dat afscheid... maar Joan! voor u is 't minder wreed. 
Wie zal míjn wanklen voet voor struikelen behoeden? 
Geen oudren kunnen mij het zwaar verlies vergoeden. 
Ik heb geene oudren meer... U wacht nog levensvreugd; 
Maar alles neemt ge míj, ja zelfs 't geloof aan deugd. 




joan, 
ter zijde. 
o Zoo ik spreken mocht! Maar wie zou 't thands gelooven? 




maria. 
Het afscheid, mijn Joan! zij langer niet verschoven. 
Gebroken hebt gij 't hart; maar wat gij ook misdeedt, 
Ik reken 't u niet aan... 'k vergeef u al mijn leed. 
Gij waart mijn beste vriend, mijn felste vijand tevens; 
Ik bid u voorspoed toe... dat ge eens op 't pad uws levens, 
De vrouw ontmoeten moogt, die u het Eden schept, 
Dat gij bij mij gezocht, maar niet gevonden hebt. - 




joan. 
Maria blijf.. o blijf.. Troost, troost mij, heerlijk wezen! 
Verlaat mij niet... nog niet... Ik zou mij zelven vreezen; 
'k Zou vreezen, dat ook God mij in dit uur verliet, 
Dat straks de razernij dit hoofd te bersten stiet. 




maria. 
De tijd ijlt voort Joan! ... vaarwel.... ga heen in vrede! .. 




joan. 
Neen, neen, ik zie u weer... geen afscheid... op de reede 
In 't vijfde morgenuur zie ik u weer... Marie! 
'k Verlaat mijn kerker niet, zoo 'k ú niet wederzie. 




maria. 
Gij wilt het - 't rijt op nieuws de versche wonden open! 
Waarom het uitgesteld? .. wij kunnen niets meer hopen. 




joan, 
dweepend. 
Nog eenmaal lach 't mij toe, dat lieflijk aangezicht! 


(Men hoort het knarsen van sloten, het wegschuiven van grendels.)

{==63==} {>>pagina-aanduiding<<}



maria. 
Men nadert... 




joan. 
Komt gij? 




maria. 
Ja. 


(Zij verdwijnt door de geheime opening.)


Derde tooneel.

joan, de geweldige provoost met eenige rechters en hellebaardiers.


een rechter uit den hove van holland tot den provoost. 
Treê voor en doe uw plicht. 


(Deze ontrolt een perkamenten rol - het is het vonnis.)


De Gordijn valt.


Vierde tooneel.

Kloostergewelven, die zich in het duister verliezen; op den achtergrond een wenteltrap; men hoort gedurende deze tooneelen het donderen van het geschut, dan eens verwijderd, dan eens meer nabij.


pierre causeur, hendrik thomaszoon, tijmen janszoon, verscheidene burgers en soudeniers in mantels gewikkeld.


hendrik thomaszoon. 
Hoe! Don Alonzo toeft... heeft niemand iets vernomen? 




causeur. 
Zoo hij gevangen waar' ... 




tijmen janszoon. 
Hij is 't gevaar ontkomen. 
Wel dreigde hem Sonoi met 't eerloos Geuzenzwaard, 
Maar God heeft d' eedlen man voor 't heilig werk gespaard. 



{==64==} {>>pagina-aanduiding<<}



causeur. 
Gewis.. een heilig werk beraamt die oude krijger: 
Hij waagt ons aller hoofd... Het geldt den grooten Zwijger, 
Hij wil hem vangen, hém... 




hendrik thomaszoon. 
Hoe wordt ge nu reeds schuw? 
Oranje is... 




causeur. 
Ons te slim, ja, Satan zelfs te sluw. 




tijmen janszoon. 
Gij bloodaard! 




causeur. 
Bloodaard? Ik? Ik wil het u vergeven, 
Gij weet niet wie ik ben... Ik waagde vaak mijn leven; 
Ik droeg den naam van held, want in den Franschen krijg, 
Heb ik dien naam verdiend... 'k Was ingesloten... 




hendrik thomaszoon. 
Zwijg! 
Wij weten 't reeds... 




causeur. 
Gij weet reeds hoe 'k met eer beladen? .. 
Maar neen, uw burgerbrein begrijpt geen heldendaden. 
Maar hoort mij verder aan... 'k heb toen den Prins gediend; 
Ik was hem houw en trouw: hij noemde mij zijn vriend, 
Ik was zijn gunsteling... bij d' aanslag op zijn leven 
Heb ik 't bedrog ontdekt, den schuldige aangegeven. 
't Was die Spanjool... vergeef... hij is uw bondgenoot. 




tijmen janszoon. 
Gij waart die legerknecht... schier de oorzaak van zijn dood? 




causeur. 
Bedaar... ik redde Oranje, en wat was mijn belooning? 
Men heeft mij niet geloofd! ... 'k Wacht meer van Spanjes Koning. 
'k Waag veel... Sonoi! ... 't Is mij - o, vreeslijk is 't gevaar! - 
Of 'k dien gevloekten geus reeds aan mijn zijde ontwaar. 


(Men hoort op den achtergrond een driewerf herhaald kloppen.)

{==65==} {>>pagina-aanduiding<<}



causeur, 
in doodsangst. 
Verraders... leve Oranje! o Heer, ik ben verloren! 




hendrik thomaszoon. 
Zwijg, lafaard! zwijg... 




causeur. 
Wie klopt? 




tijmen janszoon. 
Een mede-saamgezworen. 




Vijfde tooneel.

de vorigen, alonzo en wilhelm schneider.


alonzo. 
Mijn vrienden! zijt gegroet... Voltallig zijn wij? 




hendrik thomaszoon. 
Ja. 




alonzo. 
Welnu, de stonde naakt... gij volgt mij allen na? 




allen. 
Wij allen. 




alonzo. 
't Werk is zwaar... gij weet wat wij beginnen. 
Staart op 't verheven doel... 't is zalig te overwinnen. 
Elk strijdt voor Godes Kerk, als Godes bondgenoot, 
En vallen, sneuvlen we ook... het pogen zelfs is groot. 
'k Benijd u schier den roem... God! dat ik met zoo velen, 
Den overwinningspalm, den lauwerkrans moet deelen! 
Ik waagde alleen den strijd... mij wachtte 't heerlijkst loon, 
Niet slechts de heldenkrans, maar ook de martlaarskroon... 
Helaas! een oproerling heeft d' eersten mij ontnomen; 
Oranje werd gered... zal hij 't ook thands ontkomen? 
(joan stijgt langzaam de wenteltrap af; hij hoort het geluid van stemmen; hij staat stil.) 
De kansen zijn gewikt... wij wagen 't heden nacht... 

{==66==} {>>pagina-aanduiding<<}

'k Trek eerst ten kerker heen... dan splitsen we onze macht; 
(op eenige burgers wijzende.) 
Gij, aangevoerd door mij, trekt op naar 's Prinsen woning; 
De wacht is omgekocht... 't Parool is: ‘voor den Koning!’ 
Gij dringt de hofzaal door naar 's Prinsen slaapvertrek; 
Dat niets uw komst verraad', geen kreet den muiter wekk'. 
Treedt naar zijn legersteê en ketent d' euveldader: 
De Vargas kent alleen de straf voor d' aartsverrader. 
Zoo alles rustig blijft, dan spoeden we ijlings voort, 
En keeren langs de kade en naar de Zuiderpoort. 
Stoot neer, wat weerstand biedt of slechts één kreet durft slaken... 
Één kreet brengt ons verderf, doet duizenden ontwaken. 
(tot eenige anderen.)


(op causeur wijzende.) 
Gij gaat naar de eigen poort, door dien soldaat geleid, 
Waar heden nacht het heir van Robles ons verbeidt. 
Dus moedig voortgetreên, mijn trouwe tochtgenoten! 
De wacht wordt afgemaakt en d' ijzren poort ontsloten. 
Billy komt ons ter hulp... dan ijlings naar de reê. 
Gewonnen is de stad... de Kroon der Zuiderzee, 
De stad, die reeds te lang met Alvaas macht dorst spotten, 
Der Geuzen stapelplaats, het nest dier waterrotten, 
Met duivels in verbond. 




causeur. 
't Is waarheid; menigmaal 
Scheen Bêlzebub matroos en Satan admiraal. 
(men hoort eene hevige uitbarsting) 
Maar hebben beiden vaak de Geuzenvlag gestoken, 
Thands schijnt de gantsche stoet de helkrocht uitgebroken. 
Dat gold den Graaf Bossu, een rechte Geuzengroet! 




alonzo. 
De Graaf vermorzle thands dat giftige addrenbroed. 
Vaartwel... tot heden nacht. 
(de beide soudeniers naderend.)


(fluisterend.) 
De Koning zal beloonen. 



{==67==} {>>pagina-aanduiding<<}



causeur. 
Ik eisch den Hopmansrang. 




schneider. 
Ik vorder duizend kroonen. 




alonzo. 
Getrouwen! hoort maar zwijgt... niet één vermoedt ons plan, 
Niet één zal ons weêrstaan... 




joan, 
te voorschijn tredende. 
Maar mij vergeet ge dan. 




alonzo, 
naar zijn zwaard grijpende. 
Verraad!! .. 


(allen deinzen terug en staan roerloos.)


joan. 
Gij allen deinst terug! Gij zwakke, ontmande rooveren! 
Wilt gij met éénen slag ons Nederland veroveren? 
Wat Spanjes Rijksmonarch, wat Alva scheen te zwaar, 
Beproeft een ordelooze, een laffe beedlaarschaar. 
(op causeur en schneider toetredende.) 
Ja u, u geldt dit woord, u, weggeslopen knechten, 
Die, wat gij heden eert, reeds morgen gaat bevechten; 
Die, zoo het waarde had, voor ééne handvol goud, 
Gewis uw recht als mensch aan ons verkoopen zoudt. 




alonzo. 
Terug, Rebel... geen woord... 




joan, 
tot de burgers. 
En gij, hun medestanders! 
Onteerden! bloost gij niet? Noemt gij u Nederlanders, 
Vermaagschapt aan den stoet, die thands op gindsche vloot, 
Wat niet het leven geeft, gaan vragen van den dood? 
Zij strijden voor hun goed, het erfdeel hunner vaderen, 
Gij wroet in eigen vleesch, en tapt uit eigene aderen; 
Zij vragen 't Eden weer, dat Spanje heeft verwoest, 
En gij... ge ontnaamt ons nog, wat Spanje ons laten moest. 
Oranje wordt uw prooi - Ik heb uw moed bewonderd... 
Gij hoort de stem dan niet, die u in de ooren dondert? 

{==68==} {>>pagina-aanduiding<<}

Heeft reeds de dweeperij, gedrocht te recht verfoeid, 
't Geldgierig, muitziek hart verschrompeld, toegeschroeid? 




schneider, 
het zwaard trekkende. 
Het is te veel... hij sterv'! 


(allen dringen op hem aan.)


alonzo. 
Terug... 


(zij keeren terug naar den achtergrond.)


alonzo, 
joan naar den voorgrond voerende, tot de overigen. 
Treedt ons niet nader! 
Joan! herkent ge mij? 




joan. 
Eens noemde ik u mijn Vader. 
Gij gaaft mij 't leven, ik, 'k gaf u een leven weêr, 
En thands hebt gij geen zoon, en ik geen vader meer. - 




alonzo. 
Gij hebt mijn haat verdiend... nooit was ik onrechtvaardig; 
Slechts eenmaal toondet ge u der roemrijke afkomst waardig. 
Ik vloekte d' oproerling, die zelfs d' oproergen Vorst 
Aan 's Allerhoogsten wraak zoo stout ontrukken dorst. 
Maar veel hebt gij vergoed, toen gij het eigen leven 
Uw Vader offren kost. Ja, 'k zou Joan vergeven, 
Zoo Don Alonzoos zoon, zoo Spanjes onderdaan 
Geheel vergoeden mocht wat Woutersz heeft misdaan. 
Gij zwijgt... 'k eisch niet te veel... hoor slechts de stem van Spanje. 
Stel u aan aller hoofd... vat Willem van Oranje. 
Verover deze stad... kniel dan voor Alva neer, 
En ik vergeet, vergeef... gij zijt de mijne weer. 




joan. 
Ik heb gezwegen, Heer! om zelf mij af te vragen, 
Of ik u haten moest, of meer u moest beklagen; 
Gij hoont den bedelaar, in 't lompenkleed gehuld, 
Die arm geworden is door 't delgen van úw schuld. 
Gij biedt vergeving aan voor 't geen ik heb misdreven; 

{==69==} {>>pagina-aanduiding<<}

Maar gij behoeft niet mij, maar ik moet u vergeven; 
Want zoo ik ooit misdeed, ik heb mijn schuld geboet; 
Maar gij, ge ontnaamt mij 't liefst en hebt het nooit vergoed. 
 
Ik werd bemind door 't volk. Als 'k thands geketend nader, 
Roept de oude, ‘wees gevloekt’, en spelt het kind ‘verrader’; 
Stuift elk, als waar' 'k melaatsch, vol afschuw mij voorbij; 
Heer! dit vergeef ik u.... ze zijn beneden mij. 
 
Oranje was mijn vriend... mijn vriend, mijn vader tevens; 
Door hem geliefd te zijn, was 't hoogste doel mijns strevens. 
Schoon 't Flips een euveldaad, schoon 't u een gruwel schijn', 
Door hem waardeerde ik 't eerst, het voorrecht mensch te zijn. 
Hij was voor eeuwig mijn... want zoo hij eens mocht sneven, 
Zijn geest bleef voortbestaan, bleef altoos om mij zweven; 
Hij haat - hij kent geen haat - neen, hij vergeet mij nu.. 
Ook dit, het valt mij zwaar, ook dit vergeef ik u. 
 
God had me op 't levenspad een vrouw tot gids verkozen; 
Zij gaarde uit elke bloem, zij las uit doornen rozen; 
Zij effende elken berg, zij streek de zeën glad, 
Zij vulde d' afgrond aan, eer 'k nog gewankeld had. 
De liefde was haar naam... Zij daalt uit hoogere orden, 
De duivel, die háár kent, kan weder engel worden. 
Of neen... zij daalt alleen in 't hart des reinen neer, 
Die háár begrijpen kan, is reeds geen duivel meer: 
En thands verlaat ze mij, zij volgt niet meer mijn schreden; 
Zij denkt mij schuldig... God! ik heb den haat bestreden, 
Die 't harte binnendrong, toen zij het hart verliet: 
(tot alonzo.) 
Gij hebt mij haar ontroofd, en dít vergeef ik niet! 




alonzo. 
'k Vergoed wat gij verliest... Zoo gij mijn stem mocht hooren, 
Hervindt ge in Spanje wat ge in Holland hebt verloren. 



{==70==} {>>pagina-aanduiding<<}



joan. 
Gewis... gij wilt dan ook - het toont uw inborst goed - 
Dat ik, nu 'k schuldig schijn, ook schuldig worden moet. 
Maar neen, ge ontneemt mij niet, wat lot en onspoed tartte; 
'k Gaf wat ik geven mocht... mij blijft de vrede in 't harte. 
Vergeet gij mijn geslacht, wat bloed me in de aadren vloeit? ... 
Gij noemt uw opzet rein... ik noem het laag, 'k verfoei 't. 
De vrijheid van mijn land wilt ge in mijn Prins vermoorden. 
Hoor, Don Alonzo! hoor... misschien mijn laatste woorden! 
'k Bezweer u bij den Heer... ik smeek u zelfs, laat af; 
De God van Neerland waakt... gij delft u zelv' een graf. 
'k Red u ten tweedenmaal... ik zelf wil u geleiden 
Naar 't Spaansche legerkamp, waar wij voor eeuwig scheiden. 
Spreek... Don Alonzo! kies... d'olijftak of het zwaard? 




alonzo. 
Het zwaard, Rebel! ... 't vage u en 't muitrenrot van de aard. 




joan 
met hartstocht. 
Het zwaard... gij kiest het zwaard... de Heer neem me in zijn hoede... 
't Verscheurend woudgedierte is vreeslijk in zijn woede; 
Maar vrees den mensch veel meer, als hij den band van 't bloed, 
Tot wanhoop aangehitst, aan flenters rijten moet. 
Gij kiest het zwaard... o drijf - 't berouw waar' niet te dragen - 
Mij niet tot 't uiterste aan... 'k zou iets afgrijslijks wagen, 
Waarvan de menschheid gruwt... ook ík nam 't zwaard ter hand; 
Want 'k offer u mij zelv', maar niet mijn Vaderland. 




alonzo. 
Thands licht gij 't masker op, waar ge uw misvormde trekken 
Voor elk bespiedend oog ten halve meê kost dekken... 
Ik lees de misdaad op het voorhoofd; 't woord staat daar 
In vlammend letterschrift... 't woord: vadermoordenaar. 
Gij, booze in 't Englenkleed! ... Gij zoudt dit hart doorboren! 
De stonde zij gevloekt, waarin gij werdt geboren; 
Dat zoo ge eens vader wordt, uw zoon mijn wreker zij, 
En opsta tegen u, als gij deedt tegen mij! 
Maar 'k zal den slangenbeet voor 't minst onschaadlijk maken. 

{==71==} {>>pagina-aanduiding<<}

(tot de saamgezworenen op den achtergrond.) 
Treedt nader... 
(tot een der burgers, op joan wijzende.) 
Hoor mijn last... Gij zult dien man bewaken. 
Uw hoofd is borg voor hem. 




tijmen janszoon. 
En zoo hij weerstand biedt, 
Of mij ontsnappen wil... 




alonzo. 
Spaart gij den muiter niet. 


(zij gaan af.


Zesde tooneel.



joan, 
ten hemel blikkend. 
Wees mijn wachter, wees mijn rader, 
God! het vreeslijk uur treedt nader... 
'k Duizel aan des afgronds rand. 
Heere! dierbaar is me een vader, 
Dierbrer nog mijn Nederland. 
 
Hoort! de gootling beukt de wallen, 
En het spaansch parool is moord. 
Kinders! vrouwen! op, gij allen! 
Gaat, beschermt de veege wallen... 
God! de tweedracht doet ze vallen, 
En 't verraad ontsluit de poort. - 
 
Op, waakt op! den strijd gestreden! 
't Wangedrocht den weg verspard, 
Dat de driekleur wil vertreden, 
Boeien smeedt voor vrije leden, 
Strikken knoopt voor 't argloos hart... 
 
Woedend schudt de leeuw zijn manen! 
Schuimbekt in den ijzren band. 

{==72==} {>>pagina-aanduiding<<}

't Brandend oog weent bloed voor tranen! 
'k Wil den weg ter redding banen, 
Sneuvlen op de ontplooide vanen 
Van Oranje en Nederland. 


(Bij den laatsten regel ijlt hij op den wachthoudenden burger toe; een worsteling ontstaat... Joan ontrukt hem zijn zwaard en stoot hem neder.)
Einde van het Vierde Bedrijf.




{==73==} {>>pagina-aanduiding<<}

V. De Zegepraal.


{==74==} {>>pagina-aanduiding<<}

Personen.


willem van oranje.

charlotte van bourbon.

alonzo de la cerda.

dirk sonoi.

cornelis dirkszoon.

joan woutersz.

maria ruickhaver.

pierre causeur.

wilhelm schneider.

maarten floriszoon.

tijmen janszoon.

hendrik thomaszoon.

De Graaf Bossu, Burgers en Burgeressen van Enkhuizen; saamgezworene Burgers en Soudeniers; Wachten van Hellebaardiers en Matrozen.




{==75==} {>>pagina-aanduiding<<}

Eerste tooneel.

De reede van Enkhuizen. Ter rechterzijde naar den achtergrond de woning des prinsen, meer op den voorgrond het wachthuis; ter linkerzijde verscheidene huizen. Het tooneel is geheel duister; bij het einde van dit bedrijf, ziet men op den achtergrond de Zuiderzee; in 't verschiet Vrieslands kust, waarboven de zon opstijgt; op de reede verscheidene schepen met de Geuzenkleur en de Oranjevlag. Bij het opgaan der gordijn hoort men in de verte, het geroffel van trommen en het aflossen en aanroepen der wachten.


pierre causeur als schildwacht, voor 's Prinsen woning; verscheidene soudeniers, waggelend van dronkenschap met bekers in de hand.


causeur. 
Stil... houdt u allen stil... slechts voor een halve stonde; 
Schreeuwt straks naar hartelust... 't is thands het uur der ronde. 


(de soudeniers verdwijnen in het wachthuis.)


Tweede tooneel.

(rondziende.)


causeur, 
iemand hoorende naderen. 
De nacht is zwart genoeg... Wie sluipt daar heen... hou stand... 
't Parool, of 'k schiet u neer... 





{==76==} {>>pagina-aanduiding<<}

Derde tooneel.

de vorige, sonoi.


sonoi. 
Oranje en Nederland! 




causeur, 
verlegen. 
Heer! ik herkende u niet. 




sonoi. 
't Was plicht... dus geen verschooning. 
Hoe sterk is thands de wacht? 'k meen hier aan 's Prinsen woning. 




causeur. 
Tien soudeniers, Kornel. 




sonoi. 
Een al te zwakke macht. 




causeur. 
Verwacht ge iets ongewoons, een aanval heden nacht? 




sonoi. 
Er is misschien gevaar. 




causeur, 
ter zijde. 
o Heere, ik ben verloren! 
(luid.) 
Men heeft toch niet gezegd, dat ik heb saamgezworen? 




sonoi, 
lachend. 
Gij? Opgeblazen dwaas! dan ware ik niet bezorgd. 




causeur, 
zijn gelaat afwendend, ter zijde. 
Hij grinnikt als de Turk, die al zijn vrouwen worgt. 


(het gedruisch in de wachtkamer wordt merkbaar.)


sonoi. 
Doch welk gerucht? 




causeur. 
(ter zijde.) 
'k Hoor niets, Kornel! 't Gedruisch wordt sterker! 




sonoi. 
Nu hoor ik niets... Gij kent het klooster, Woutersz kerker? 



{==77==} {>>pagina-aanduiding<<}



causeur. 
Men heeft toch niet ontdekt, dat iemand samenspant.. 
Mijn Holland in gevaar! mijn tweede vaderland! 




sonoi. 
Gij kent die straat? 




causeur. 
Ja Heer! zij voert naar 't klooster henen. 




sonoi. 
Is iemand dezen nacht u langs dien weg verschenen? 




causeur. 
Neen Heer! maar 'k zie niet scherp in 't duister. 




sonoi. 
Zwijg, of ducht 
Mijn toren... Weet gij niet, dat Woutersz is ontvlucht? 




causeur. 
Ontvlucht! Waarom niet eer het schuldig bloed doen stroomen? 
Hij, gistren opgeknoopt, waar' heden niet ontkomen. 
Die lage moordenaar! Kornel! hij dient gevat. 




sonoi. 
Zwijg, prater! deze straat leidt naar den muur der stad; 
Wie dáár voorbijgaat houdt gij aan; en de onbekenden 
Brengt ge in de wacht... wie op uw roep zich om durft wenden, 
Of weerstand bieden durft... 




causeur. 
Dien schiet ik dapper neer. 




sonoi. 
't Is wel... thands kent ge uw last... 


(hij wil gaan.)


causeur. 
Vergeef mij, Eedle Heer! 
Maar denkt Uwe Edelheid, dat Wouterszoon reeds heden 
Een tweeden aanslag op den prins zou durven smeden? 




sonoi. 
Misschien, hij is ontvlucht... wanneer hij vrienden vindt... 
En velen, goed bekend, als Paus- en Spaanschgezind, 

{==78==} {>>pagina-aanduiding<<}

Zijn vlugger thands dan ooit... zoo deze stad mocht vallen. 




causeur. 
Nu Neêrlands hoofd en steun verblijf houdt in haar wallen. 
Maar Eedle Heer! verschoon mijn zonderlinge vraag: 
Wat zal zíjn straf wel zijn, die ná de nederlaag, 
In uwe handen valt? 




sonoi, 
hem scherp aanstarend. 
Spreekt ook uw boos geweten? 




causeur, 
beangst. 
De Heer bewaar' mij... neen. 




sonoi. 
Geprangd in d'ijzren keten, 
Staat elken deelgenoot het schandlijk opzet duur; 
Het stukgegeeseld lijf, geblakerd door het vuur, 
Op 't rad gekneusd, vermaald, braakt hart en ingewanden... 




causeur, 
ter zijde, in doodsangst. 
Afgrijselijke beul. 




sonoi, 
lachend ter zijde. 
Hoe klappren hem de tanden! 
(luid.) 
Gij kent zijn lot... ik ga en wie hier ook verschijn', 
Zie toe. 


(sonoi af.)


Vierde tooneel.



causeur 
alleen. 
Gevloekte Geus! mocht ik uw rechter zijn. 
Gevaren links en rechts... hoe ze allen nog ontkomen? 
Had ik aan 't helsch komplot maar nimmer deelgenomen. 
o Eerzucht, valsche vrouw, die elkeen tegenlacht, 
Wat hebt ge menig held alreê ten val gebracht! 
Maar 'k ben te ver gegaan, om weer terug te keeren; 
Welnu... ik moet... ik wil het doodsgevaar trotseeren. 
(naar het wachthuis tredende.) 
Komt allen, gij zijt vrij. 





{==79==} {>>pagina-aanduiding<<}

Vijfde tooneel.

maarten floriszoon en vier anderen; deze komen waggelend op, en zinken op de banken neer.


maarten. 
't Is goed dat ge ons bevrijdt. 




causeur. 
Maar waar zijn de andre vijf? 




maarten. 
Gesneuveld in den strijd. 
Juist was de tiende kroes ten boorde vol geschonken, 
Toen vijf van 't broedrental, als dooden, nederzonken. 
(op de anderen wijzende,) 
Hun gaat het even zoo... uw wijn is goed, maar kras... 
'k Dacht straks, dat 't vocht geen wijn, maar wel een slaapdrank was. 




causeur. 
(ter zijde.) 
Mijn trouwe kameraad... te scherp zien nog die oogen! 




maarten. 
Ik zelf ben zwaar in 't hoofd. 




causeur. 
Gij laat de keel verdroogen. 




maarten. 
Ja, ja... het is mij thands, of 'k niet meer drinken kan. 
'k Was eenmaal baas van 't gild... ik pooide als edelman, 
Als Breêro en Lumey. 




causeur, 
hem naar eene bank voerende. 
Kom, zoo we ons plaatsen konden! ... 




maarten. 
Maar vriend! van waar die wijn zoo kwistig rondgezonden? 
Milddadigheid was toch voorheen uw hoofddeugd niet. 




causeur. 
Ik vier een schoonen dag - ik hoor het oorlogslied, 
Het dondren der kartouw, juist heden dertig jaren. 

{==80==} {>>pagina-aanduiding<<}

Ik trad voor 't eerst in dienst bij Frankrijks legerscharen. 
De koning Frans bestreed den keizer menig jaar. 
Want de eerste wilde een kroon, de laatste roofde haar. 
Een wonderlijke krijg! ... Hier gâren, daar verstrooien, 
Nog gistren in Artois, reeds morgen in Savooyen; 
Dan voor- dan achterwaarts, dan arm en dan weer rijk - 
Ja hier der boeren spot, en daar den Paus gelijk. 
(een beker inschenkende.) 
Maar drink, mijn kameraad! ... 
(ter zijde.) 
Die man verstaat het waken... 
Ik had den drank voor hem wat sterker moeten maken. 
(luid.) 
'k Verhaal u uit den krijg een wonderlijk geval. 
(stil.)


(luid.) 
o Wiegde 't hem in slaap... 'k Bewaakte meê den wal 
Van 't sterke Saint Disier, door Karel ingesloten. 
'k Werd dra geroemd, vereerd door al mijn tochtgenoten, 
Als Petrus Stultus. 




maarten. 
Zeg mij, wat beteekent dit? 




causeur. 
't Is Grieksch, en 't zegt zoo veel, als man die moed bezit. 
'k Meld al mijn daden niet, maar 'k heb als held gestreden. 
Eens kwam de keizer zelf, op driemaal zestig schreden, 
Den muur, waar ik de wacht betrokken had, voorbij. 
Ik had mijn buks op d' arm en kruid en lood op zij. 
Hij was mijn prooi geweest, waar' hij niet uitgegleden... 
Hij struikelde en ik schoot... 




maarten. 
Op driemaal zestig schreden 
Gelukkig mis. 




causeur. 
Ja man... toch wedervoer mij recht; 
Waar 'k kwam ontweek men mij, uit vrees voor tweegevecht. 

{==81==} {>>pagina-aanduiding<<}

Den avond van dien dag betrad ik mijn taveerne; 
Een Heiden stapte op me aan; hij zei me, dat hij geerne 
De toekomst uit mijn hand zou lezen. ‘Eedle Heer!’ 
Riep hij, na 't zien dier hand, ‘ik buig me eerbiedig neer. 
Want gij beklimt een berg, dien weinigen bestijgen, 
Verkrijgt, wat 't kleinste deel van 't menschdom kan verkrijgen.’ 
Hij meende wis een troon. 




maarten. 
Of ook misschien een galg. 


(huiverend.)


causeur. 
(ter zijde.) 
Een galg! wat zegt ge Vriend? Die man wordt thands me een walg. 
Hij schijnt voor altoos wel den slaap te zijn vergeten. 
Hij heeft - ik gruw er van - gewis een slecht geweten. 
(luid.) 
De galg is voor den dief, den roover en trowant 
Voor hem, die schendt en moordt. 




maarten. 
En hem, die samenspant... 




causeur, 
bevend den beker vullende. 
Dat woord bevlekte uw mond - kom nog eens ingeschonken, 
Het welzijn van den Prins en 't Vaderland gedronken! 
Rijs op. 




maarten, 
waggelend. 
Ik kan niet meer... 




causeur. 
Kom, reik me uw rechterhand. 
Op Spanjes nederlaag.. 




maarten, 
neerzinkend. 
Op 't... heil van... Ne...der...land... 




causeur. 
Hij slaapt in 't eind... goê nacht... het werk is goed begonnen. 
Mocht ik de heldendaad alzoo volenden konnen! 
Waar' slechts míjn raad gevolgd, dat men de gantsche stad, 
Ja zelfs 't geheele land, dien wijn geschonken hadd'! 
Maar thands beslist het zwaard... ik beef... 't is medelijden, 

{==82==} {>>pagina-aanduiding<<}

't Valt elk, die mensch is, zwaar, den naaste te bestrijden. 
Ik beef... 't is wis Gods stem, die mij mijn aanleg meldt; 
'k Ben grooter in den raad, dan wel op 't oorlogsveld. 


(Behoedzaam rondziende, treedt hij af.)


Zesde tooneel.

joan komt op van de linkerzijde; hij houdt een ontbloot zwaard in de hand.


joan. 
Nog dwaal ik om! ... waarheen? 'k ben muiter, landverrader! 
Ik spaar den vijand nog... maar ook hij is mijn vader. 
Het offer was te zwaar; groot, heilig was het doel, 
Maar kan 't een misdaad zijn, dat ik mij mensch gevoel? 
(om zich heenziende, angstig.) 
Geen wachten roepen me aan... De toegang staat hem open. 
De Spanjaart wist ook hier den edelste om te koopen... 
(De slapende wachten bemerkende.) 
Maar neen.. mijn blik ontwaart.. vriend! .. vijand! .. andwoord mij.. 
(nader tredende) 
God! nu de Spanjaart wáákt, nu rústen, slápen zij. 
Ontwaakt! u dreigt de straf voor 't schendig plichtverzaken. 
Zijt gij te zwak één uur voor Nederland te waken? 
Voor haar stortte ik mijn bloed, verscheurde ik elken band... 
Maar Neêrland is ú vreemd... en 't is míjn Vaderland. 
Hebt gij een vaderland? hebt gij een meester? slaven! 
Die voor de zegekar van 't recht of 't onrecht draven. 
Aan hem, die 't meest betaalt, is ook uw trouw verpand; 
En waar de gorgel zwelgt, dáár is uw vaderland. 
(maarten naderend.) 
Ook gij... een inboorling! uit Hollandsch bloed gesproten! 
Gij hebt voor 't Vaderland toch vaak uw bloed vergoten; 
Gij hebt uw plicht gekend... eens waart ge een braaf soldaat, 
'k Zag liever u vermoord, dan schuldig aan verraad. 

{==83==} {>>pagina-aanduiding<<}

Ontwaakt... de stonde komt, den beulenstoet bestreden! 
Vergeefs... o ik vermoed... de dood rijdt door hun leden... 
Mijn laatste hoop verdwijnt... de vijand is nabij, 
Mijn Holland! 'k had u lief, en gij vergaat door mij! 
Neen, neen, ik red u nog... de dood aan elk verrader! 
't Behoud eens volks geldt meer, dan 't leven van een vader. 
De stormklok kleppe alarm. 


(Hij wil gaan, de achtergrond is bezet door saamgezworenen.)


Zevende tooneel.

de vorigen, alonzo, wilhelm schneider, tijmen janszoon, hendrik thomaszoon en saamgezworenen.


schneider, 
joan den doortocht afsluitend. 
Nog zijn wij niet gereed. 




joan, 
zich voor de woning des prinsen plaatsende. 
Ik klief den vuigen kop van hem die nadertreedt! 




tijmen janszoon. 
De hopman Woutersz... 


(zij weifelen.)


alonzo. 
Voort! geen oogenblik verloren! 




joan. 
Ik bied vergeving aan, wie ook heeft saamgezworen; 
Hem, die nog keeren wil, belove ik veiligheid. 


(Zij beraadslagen.)


alonzo, 
in woede. 
Gij weifelt, vrouwenstoet! 




joan. 
Bedenk wat straf u beidt. 
(een der slapenden het geweer ontrukkende.) 
Ik brand dit zinkroer los! 




hendrik thomaszoon. 
De knal zal ons verraden! 



{==84==} {>>pagina-aanduiding<<}



alonzo. 
Men heeft ook dit voorzien... vrees niets, 't is ongeladen. 


(joan brengt de lont aan 't geweer, doch vergeefs.)


joan. 
(met stemverheffing.) 
Vrees dan dit zwaard... verraad! ... 




schneider, 
door het duister begunstigd, en ongemerkt achter joan gekomen, wil dezen een dagge in de borst drukken. 
Dit zij het laatste woord. 


joan keert den stoot af; al vechtende wordt hij de woning des Prinsen ingedrongen.


alonzo. 
Neemt hem gevangen! .. voort! .. voor onzen Koning.. voort! .. 


(Zij dringen voort.. een oogenblik stilte... de klok geeft het vijfde morgenuur aan; joan stort gewond de woning des Prinsen uit en valt bewusteloos neer.)


Achtste tooneel.

joan, bezwijmd, maria.


maria. 
Wat stil, wat plechtig uur... De vreeze volgt mijn schreden; 
Wat angst bekruipt mijn hart en huivert door mijn leden. 
Ik spreek het afscheid uit! ... waar toeft hij? 't uur is daar... 
Afgrijslijk denkbeeld vlied! ... Zoo 't plan verijdeld waar'. 
(met ongeduld) 
Dat eer 't gesternte vlucht en struikelt van de kimme, 
Zijn voet op Gelres grond het Spaansche ros beklimme. 
(angstig) 
Of 't is te laat... Joan! ... 




joan, 
zwak. 
Maria... 




maria, 
ontzet. 
't Is zíjn stem. 
Waar zijt ge? ... 



{==85==} {>>pagina-aanduiding<<}



joan. 
Spoed u... help... 




maria, 
zich bij hem neerwerpende. 
God! zoo hervind ik hem. 




joan. 
Maria... spoed u... hoor... 




maria. 
Joan! 'k wil met u sneven. 
Heeft de eigen hand dat zwaard uw boezem ingedreven? 
o Wreede! 




joan. 
Om Gods wil... hoor... De Prins is in gevaar. 
Het dierbaar Vaderland... 




maria. 
De Spanjaart? ... hij is... 




joan, 
op 's Prinsen woning wijzende. 
Daar. 
Ga... spoed u... geef alarm... 




maria. 
Ik ijl... 




joan. 
De torenwachter... 




maria. 
Ik ken hem... maar Joan... ik laat u stervend achter, 
En 't is míjn bloed, dat met het úwe henenvliet. 




joan, 
met inspanning. 
Red slechts uw Vaderland... den minnaar redt gij niet. 
Aan u hangt thands het heil of 't onheil eener waereld; 
Één polsslag... en te laat... 
(de hand aan 't voorhoofd brengend) 
God! alles duizelt, dwaerelt... 




maria. 
Joan.... mijn Vaderland... bescherm ons, Opperheer! 


(Zij ijlt weg ter linker zijde.)


(Men hoort wapengekletter in 's Prinsen woning.)



{==86==} {>>pagina-aanduiding<<}

Negende tooneel.

joan; sonoi, alonzo, wilhelm schneider en saamgezworenen, onzichtbaar voor den toeschouwer.


joan. 
Wat ongelijke strijd! ... 
(het zwaard grijpend en zich pogende op te richten.) 
o God! ik kan niet meer. 
Mijn arm is zwak.. ik gaf - maar niemand hoort mijn klachten - 
Mariaas liefde zelfs in ruil voor reuzenkrachten. 
Verhoogde marteling! verscheurd wordt Hollands vlag, 
Die ik beschermen kan en niet beschermen mag. 




sonoi, 
in 's Prinsen woning. 
Op, burgers! op, verraad! 




joan. 
De nood des Prinsen steigert... 
De stormklok.. Heer, ik bad!.. hebt gij me ook dit geweigerd? 




alonzo, 
in 's Prinsen woning. 
Treedt voort, de zege is ons... 




joan, 
in wanhoop. 
Heer! is uw arm verkort? 
Benevel mij het brein eer ik misdadig word. 
Eer, in zijn wanhoop blind, van elken plicht verbasterd 
De mensch uit stof gemaakt, den grooten Maker lastert. 
De stormklok... is de stad een prooi van 't beulenrot? 
De stormklok... 
(men hoort thands in de verte het flaauwe klokgebom.) 
Hoor.. zij klept.. 
(in geestvervoering heft hij zich ten halve op; het geklep wordt sterker en sterker, en wordt ten laatste een donderend stormgelui.) 
Heer! gij zijt Neêrlands God 


(bewusteloos zinkt hij neer.)


(in de verte geroffel van trommen; verscheidene burgers, met allerlei wapentuig, ijlen den achtergrond over, van de linker naar de rechter zijde; de dag breekt aan.)



{==87==} {>>pagina-aanduiding<<}

Tiende tooneel.

de vorige, maria, het hoofd met een stormhoed gedekt; een hellebaard in de hand houdende, aan het hoofd van eenige burgers; op de woning van den Prins wijzende.
IJlt.. 'k Heb voor Nederland u 't slagzwaard aan doen gorden. 
(de burgers dringen de woning in.)
Ik werp het wapen weg... ik ben weer vrouw geworden. 
Joan! ... Joan! gij sterft... verstijfd is reeds de hand, 
Gij hebt uw schuld geboet... gij redde uw Vaderland. 
(zij knielt bij hem neder.)


Elfde tooneel.

de vorigen, willem van oranje, sonoi; alonzo, pierre causeur, wilhelm schneider, allen geboeid; gewapende burgers; ontwapende saamgezworenen, enz.


willem van oranje. 
Het laag verraad heeft d' arm ten tweeden maal geheven; 
God spaart voor Nederland ten tweeden maal mijn leven. 
Heer! los den wachter af, zoo vaak, zoo zwaar beproefd, 
Als 't dierbaar Nederland niet meer zijn arm behoeft. 
Het harte krimpt me in een bij d' aanblik der belagers, 
(tot de gevangene burgers) 
Gij, van Bataafschen stam, werdt Spanjes vaandeldragers. 
Rampzalig Nederland! dat zich ten strijde gordt, 
En door wie 't steunen moest, verkocht, verraden wordt. 
't Beleedigd Vaderland moet thands zich recht verschaffen, 
'k Volbreng een zwaren plicht... 'k moet Nederlanders straffen. 
Gij stondt naar Hollands bloed, o, stondt ge alleen naar 't mijn, 
'k Zou dan uw rechter niet, maar wel uw voorspraak zijn. 
Men voer ze heen... 




sonoi, 
tot de burgers op de soudeniers wijzende. 
Gij moet die twee van de andren scheiden, 

{==88==} {>>pagina-aanduiding<<}

Hun straf is reeds bepaald... voort, voort ter galg met beiden. 




causeur, 
nederknielende. 
Ik ben onschuldig, Heer! ... 


(hij wordt voortgesleept.)


Twaalfde tooneel.

de vorigen, zonder sonoi, de gevangene burgers en soudeniers.


maria, 
naar den Prins ijlend. 
Prins, spoed u! eer híj sneeft, 
Die, toen uw wachter sliep, gewaakt, gestreden heeft. 




willem. 
o, Dit hebt gíj gedaan... 




maria, 
hem naar den voorgrond voerende. 
Neen, Prins! .. treê met mij nader. 
(op joan wijzende) 
Zie, dat heeft híj gedaan.. 




willem. 
Hoe.. Woutersz. 




joan. 
Prins.. mijn Vader.. 
(op alonzo wijzende) 
Is hij gered? Mijn Prins! dat Neerland hem verschoon', 
La Cerda is zijn naam, en ik, ik ben zijn zoon. 




willem. 
Zijn zoon! ... Alonzoos zoon... 




maria. 
Hij was 't, die u verbande? 




alonzo, 
nader tredende.


(zich dekkende.) 
La Cerda is mijn naam... 'k Ben Kastieljaansche Grande. 
Hij was de laatste spruit van 't roemrijk, oud geslacht, 
Dat hij verheffen kon, maar heeft ten val gebracht; 
'k Was billijk jegens hem... hij werd door mij verstooten, 

{==89==} {>>pagina-aanduiding<<}

Hij noemde de ondeugd, deugd, rebellen, bondgenoten. 
Steeds vond de bedelaar, gehuld in 't lompenpak, 
In Don Alonzoos huis, een vrij, herbergzaam dak. 
Maar nimmer trad híj in, wat onheil hij ook tarte, 
Die, schoon in hofkleedij, melaatsch was aan het harte. 
Ik heb mijn zoon gevloekt, die opstond tegen God, 
Oranje volgen dorst, het hoofd van 't muitren rot. 
Want, Zwijger! 'k haat u.. 'k haat u, Willem van Oranje! 
Een schittrend keurgesteente ontvalt der kroon van Spanje, 
Rebel! 't werd losgeschroefd door uw vermeetle hand. 
Door u wordt in Euroop de leering voortgeplant, 
Die, als de ontboeide vloed, verdelging dreigt, vernieling, 
De hechtste tempels sloopt en meêsleept in zijn wieling. 
Ja 't marmren standbeeld zelfs, door eeuw op eeuw gewijd, 
In de onbetembre vaart van 't bronzen voetstuk smijt. 
Door u galmt de oproerskreet en kiezen 's waerelds volken, 
De donders der kartouw, tot drieste vrijheidstolken. 
De boer scheurt met zijn zeis het vorstlijk hermelijn, 
En geen gezalfde Gods zal langer heilig zijn. 
Dit alles is uw werk... ik zag mijns meesters lijden, 
En 'k wou de schokkende aard van haar tyran bevrijden. 
Helaas! 't is mij mislukt... lesch thands uw dorst naar wraak, 
Dit lijf behoort aan u... verscheur 't en ledebraak. 
Nooit wringt de folterpijn me een klaagtoon van de lippen, 
Of 't moest de klaagtoon zijn dien 'k thands mij laat ontglippen, 
Die 't laatste woord zal zijn tot in mijn laatsten strijd, 
‘Het is me een marteling, dat gij 't ontkomen zijt.’ 




willem. 
Zwijg, om u zelfs wil, zwijg! ... niet zeker is uw leven; 
Ik zelf vergeef het u, mijn volk zou 't niet vergeven. 
Gij, dwerg! wiens oog door 't floers van haat en dweepzucht ziet, 
Gij oordeelt, gij verdoemt en gij begrijpt mij niet. 
'k Beklaag uw blinden waan.. gij zoudt me in 't harte lezen! 
Gij kunt slechts onderdaan en slaafsche Spanjaart wezen. 
Die míj begrijpen wil, schift' 't wezen van den schijn, 

{==90==} {>>pagina-aanduiding<<}

Moet meer dan Kastieljaan, moet waereldburger zijn. 




maria, 
oprijzende. 
Mijn Prins! ... Joan! ... o God! het is mij bang te moede, 
Neen, neen! 'k heb niet gedroomd.. bescherm ons voor zíjn woede, 
De woede diens barbaars, die zich een Vader noemt, 
Maar 't eigen kind verschopt en mij tot lijden doemt. 
(naar alonzo tredende) 
'k Ben arm aan geld en goed, maar toch voor al de schatten, 
Die goud en zilvermijn in Peru mocht bevatten; 
Voor al den roem en de eer, die u te beurte viel, 
Kocht ik de foltring niet van úwe zwarte ziel. 
Buigt gij het hoofd niet neer, gebrandmerkt door de schande? 
Frons niet de wenkbraauw zoo, gij trotsche Spaansche Grande! 
Ik kniel in 't stof der aard, gij op den trap eens troons, 
Maar toch 'k ben meer dan gij, gij moordenaar uws zoons! 
Ja, snoodaard! beef.. eens zult ge uw grijzen schedel buigen, 
Dat bloed, het bloed uws zoons, zal tegen u getuigen. 
En ook de bittre traan, dien thands de wanhoop schreit, 
Om zíjn verheven deugd en úw boosaardigheid. 




joan. 
Maria! ... 




maria. 
o Vergeef... waanzinnig maakt de smarte, 
Zelfs toen 'k u schuldig dacht, waart gij mij lief aan 't harte; 
Maar wie, wie peilt mijn wee, begrijpt mijn zielestrijd, 
Nu 'k u verliezen moet en gij onschuldig zijt. 




joan. 
o Vader! gij vergalt mijn laatste levenstonde; 
Gij tergt het stervend kind, dat thands vergeten konde, 
Dat gij hem lijden deedt, deedt zwerven over de aard, 
Dat gij zoo dikwijls beul, zoo zelden Vader waart. 
't Vertoorne u niet dat woord, geen wraakzucht laat het glippen. 
De waarheid valt niet hard van schier verstijfde lippen. 
o Vader! zoo ge uw zoon slechts ééns begrepen hadt, 
En hem ter halverwege ontmoet hadt op zijn pad; 

{==91==} {>>pagina-aanduiding<<}

Gij, laatste van 't geslacht, door God zoo zwaar beproefde! 
Zoudt niet verlaten zijn, nu de arm een steun behoefde; 
Een grijzaart zonder vriend... wat diep rampzalig lot! 
't Is 't harte zonder hoop, 't is de aarde zonder God. 
'k Beklaag u... 's Huurlings hand moet u voortaan geleiden; 
Maar dat de dood verzoen, wat 't leven hield gescheiden. 
Mijn Vader! 't zij uw troost, wat leed ge ook tegen zweeft, 
Dat op zijn stervenssponde uw zoon vergeven heeft. 
Maar hoor mijn laatste beê.. 
(alonzo staat roerloos; het hoofd nederwaarts gebogen) 
God! zou ik niets vermogen? 
Hoe strak blijft dat gelaat, hoe onbeweeglijk de oogen. 
(tot alonzo) 
Verhoor voor 't laatst uw zoon... het zwaard ontvalle uw hand, 
Verscheur de vaan van Flips, word vriend van Nederland. 




alonzo, 
langzaam naar joan tredende.


(als tot zich zelven) 
Zoon! Zoon! .. het kost mij veel.. mijn zon heeft uitgeschenen! 
Ik sta alleen op de aard... 
(hij weent) 
Mijn God! ik kan weêr weenen. 
(hij breekt zijn zwaard midden door) 
Oranje! 't zij genoeg... eisch thands niets meer van mij. 




willem. 
Uw zoon betaalde uw schuld... Alonzo, gij zijt vrij! 
(tot de wachten op den achtergrond) 
Treedt nader... hij is vrij... geleidt hem naar de kade. 




alonzo. 
Ben ik la Cerda nog! 'k ontfang van hem genade! 
Joan! gij zijt mij lief... gesproken is het woord, 
Reeds lang gespeld in 't hart, maar op de tong gesmoord. 
o God! het is me een troost, nu ik den zoon moet derven, 
Dat ik, voor schand' bewaard, hem als een held zie sterven. 
Joan! uw Vader had, als beter onderdaan, 
En voor een beetre zaak, toch zoo als gij gedaan. 

{==92==} {>>pagina-aanduiding<<}

Mijn zoon! mijn zoon! vaarwel.. het harte is mij verbrijzeld! 
'k Beloof't u.. 't zwaard verroest'.. 't blijve in de scheê gegijzeld.. 
Vaarwel, God teekne 't op in 't groote levensboek, 
Dat 'k u vergeven heb, maar uw verleider vloek. 


(hij snelt heen)


Dertiende tooneel.

de vorigen, charlotte van bourbon.


charlotte, 
naar den prins ijlend. 
Mijn Willem! mijn gemaal! wat vreugd na zoo veel vreezen! 
(zijn droevig gelaat aanstarend.) 
Maar welk een nieuwe ramp... o, 't zou afschuwlijk wezen! 
Nog zijt gij niet gered? een nieuw gevaar? ... Ik ijz'... 




willem, 
op joan wijzend. 
Charlotte! ik ben gered, maar ben 't tot dezen prijs. 
Zie... Nederland mag thands uwe achting wel verwerven. 
Gij hebt het volk miskend... het weet voor mij te sterven! 




charlotte, 
ontroerd. 
De vrees baart argwaan, Prins! ... maar dat ze thands verdwijn', 
Het volk, dat dit vermag, is waardig vrij te zijn. 


(in de verte hoort men een gejuich aanheffen.)


Veertiende tooneel.

de vorigen, sonoi, cornelis dirkszoon, in de rechterhand de Prinsenvlag houdende; hem volgt de graaf bossu, geheel geharnast, met ontbloot hoofd, als gevangene; verder burgers en soldaten.


burgers. 
Hoezee voor Nederland, voor Willem van Oranje! 




sonoi. 
Een dubble zegepraal bevochten wij op Spanje. 

{==93==} {>>pagina-aanduiding<<}

Te water en te land werd Alvaas macht verplet; 
De zee is schoon geveegd en Alkmaar is ontzet. 




cornelis dirkszoon. 
Wij zijn de Spaansche vloot onzacht op 't lijf gesprongen; 
Wij hebben 't vrijheidslied op ónze wijs gezongen... 
(oranje, bossu aanbiedende.) 
De Graaf heeft zich bekeerd. Gij ziet, ik staaf mijn eed; 
(ernstig.) 
Maar de eer alleen aan God, die aan de spitse streed! 




willem. 
Heb dank, heb dank, mijn God! Gij Heer der Nederlanden! 




cornelis dirkszoon, 
willem de vlag aanbiedende. 
'k Geef u die vlag terug, 'k ontfing haar uit uw handen. 




joan, 
met krachtsinspanning. 
Maria, richt mij op! geef mij... geef mij de vlag, 
Die vrijheid en geweld zoo dikwerf worstlen zag. 
'k Zie thands gewis voor 't laatst, die mij zoo dierbre kleuren, 
Dat 't onrecht of 't verraad u nooit aan flarden scheuren! 
Maar plooi in krijg of vreê, het vlekloos dundoek uit, 
Van 't Westen tot aan 't Oost, van 't Noorden tot aan 't Zuid. 
Meld aan de lijdende aard, wat Neêrland heeft geleden; 
Meld dat de musch verwon, die d' aadlaar heeft bestreden; 
Maar dat ook kostbaar bloed ten offer werd gebracht. 
Meld dit den tijdgenoot en 't verste nageslacht. 
Dat dierbaar nageslacht vloeie ook óns bloed in de aderen. 
Hun vaandel blijv' de vlag der nooit verwonnen Vaderen. 
Dat zij u waardig zijn! en zoo men 't ooit vergeet, 
Meld gij dan elken zoon, hoe eens zijn Vader streed... 
(afgemat zinkt hij neer) 
En thands.. mijn einde is daar.. mijn laatste groet aan allen.. 
Ik ben voor Nederland en voor mijn Prins gevallen. 
Maria! dierbre vrouw! reik mij voor 't laatst uw hand, 
Mijn Prins! .. God zegene u.. word.. groot.. mijn.. Vaderland! .. 



{==94==} {>>pagina-aanduiding<<}



maria. 
Hij sterft.. die bleeke mond zal nooit mijn naam weêr uiten.. 
Toch heeft hij wélgedaan... ik zal hem de oogen sluiten... 
(in tranen uitbarstende.) 
Mijn God! niets rest mij meer, heb ik die straf verdiend? 
(zich voor den Prins nederwerpende.) 
'k Heb Vader Willem nog... 




willem, 
haar opheffend. 
Naast God, uw beste Vriend! 
(allen ontroerd.)


Men hoort in de verte een Koor, dat langzaam nadert; 

Heft de vanen! 
Paukgeschal, 
Meldt aan Holland, 
Spanjes val. 
 
En het schatert, 
Langs de reê: 
‘Hollands grootheid, 
Rijst uit zee. 
 
Spanjaarts! siddert, 
Beulen! keert: 
Want de vrijheid 
Triomfeert.’ 




Bij het zingen van het eerste koeplet verschijnen zij op het Tooneel, de overwonnen vaandels in de hand; sonoi en corn. dirkszoon stellen zich aan het hoofd der optredende matrozen; deze sluiten een kring om den Prins, die charlotte van bourbon en maria ruickhaver omarmd houdt; hij heft de oogen hemelwaarts en onder het herhalen der acht laatste regels valt de gordijn.
Einde van het Vijfde Bedrijf.




1 De kritikus van de nieuwe Rotterdamsche Koerant maakte eene vereerende uitzondering: hij heeft mij eenige vragen gedaan, die misschien door de nadere lezing van het produkt zijn beandwoord; en al ware dit zoo niet, de beperktheid eener voorrede verbiedt mij eene breede wederlegging.


Door bevoegden, ook door onbevoegden werd soms mijne versifikatie gegispt; het zij verre van mij, den vorm korrekt te willen noemen, zoodat ik de betoning van toonlooze sylben of de matheid van eenige regels zou willen verdedigen; ik wil alleen doen opmerken, dat het veelvuldig enjambeeren en het overloopen der middenrusten (terwijl ik mij alleen vergenoegde met eene rust op de vierde of achtste lettergreep) stelselmatig is geschied.


Niemand - zoo meende ik - verge van het drama den toon der tragoedie; gene moet meer vrijheid erlangen dan deze; de schrijver, die tot vorm van zijne idée, een historiesch sujet heeft gekozen, mag alle elementen zijner stoffe gebruiken, zoo zij dienen kunnen tot meerdere, tot hoogere verzinnelijking der idée; hij mag de tragoedie de rechter-, de komoedie de linkerhand toereiken; hij schakele rijke en arme, vorst en volk aan een; het zal het ware effekt verhoogen; de held in het midden der handeling en de dwerg op den achtergrond, beiden moeten medewerken tot het groote geheel, moeten medewerken tot verkrijging van een totaalindruk op gevoel en fantaizie; mag alzoo het drama soms den hoogen treurspeltoon aanslaan, het moet ook dikwijls afdalen tot den gekuischten, maar lossen konversatiestijl.

1 Zoo ik geloof beaumont of beaufort, dien ik echter met voorzichtigheid heb geraadpleegd. Meerdere bronnen stonden mij, helaas! niet ter dienste.


