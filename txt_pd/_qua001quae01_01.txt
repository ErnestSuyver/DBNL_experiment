
   
        
           
               Der IX quaesten
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Der IX quaesten uit 1528.
               
               
                   
                       fol. A1r: ghtschoten → gheschoten: ‘Als Caym wert onuersiens doot gheschoten int velt.’
                       fol. A3v: eude → ende: ‘meerder last toedoen ende mijnen cleenen vingher sal v swaerder sijn.’
                       fol. A4r: afgodeu → afgoden: ‘opden altaer voor die afgoden, so quam daer een man bidt woort des heeren.’
                       fol. A4r: driken → drinken: ‘Comt met mi eeten ende drinken, ic sal v grote gauen gheuen.’
                       fol. A4v: Iheoboan → Iheroboan: ‘Siet dit is die huysvrouwe van Iheroboan, si sal v raet vragen van haren sone die sieck is.’
                       fol. B3r: Isarhel → Israhel: ‘Achab quam met dat volck van Israhel, ende sy versloegen die Sijrien.’
                       fol. B3r: veraechden → verjaechden: ‘versloegen die Sijrien. ende verjaechden de coninc met sijn hulpers.’
                       fol. B3v: gsielect → ghelect: ‘daer die honden hebben ghelect dat bloet van naboth daer sullen si lecken v bloet.’
                       fol. B4v: ende ende → ende: ‘huysvrouwen, ende kinderen, ende hi en behielt niet dan sinen ioncxsten sone Ioacham.’
                       fol. C1v: oooc → ooc: ‘wel hebben, hebdi ooc quaet ghedaen ghi sult dat terstont vinden.’
                       fol. C1v: des des → des: ‘Ende Caym is wtgegaen van dat aensicht des heeren na dat oosten in Eden.’
                       fol. C2v: vertreckeen → vertrecken: ‘Laet my leuen ic sal vertrecken in een ander landt dat ghy niet meer van mi verhoren sult.’
                       fol. C4r: ghedronlken → ghedroncken: ‘Als si nv al gheeten ende ghedroncken hadden, so soude.’
                       fol. C4r: molener → molenaer: ‘elck te ruste gaen. Ende die molenaer had een schoon suuerlijke dochter de den coninc. Atus.’
                       fol. D1v: Ihus → Ihesum: ‘dat Herodes ende Pylatus worden vianden totter tijt toe dat Christus Ihesum in sijn passie.’
                       fol. D2r: Volulianus → Volucianus: ‘Binnen desen tijden geuielt dat Volucianus sprack met die weerdighe vrouwe Veronica.’
                       fol. D3r: Ihesuw → Ihesum: ‘ghebreyt hadde haren sone Cristum Ihesum die met hem op wies.’
                       fol. D4v: verercocht → vercocht: ‘want een muys werter vercocht voor .C. gouden penningen.’
                       fol. E3v: eude → ende: ‘Cadiga seer gram wert, ende sey dat hy meyneedich ende versworen was.’
                       fol. E3v: Eude → Ende: ‘machamet tot hem. Ende daerom consenteert hi dat men hebben mach.’
                       fol. E4r: misdoetwen → misdoetmen: ‘lxxx. slaghen, misdoetmen noch daer mede so verliest hi sijn een hant.’
                       fol. E4r: ongehumede → ongehuwede: ‘misdoet hi noch met een ongehuwede vrouwe, so verliest hi eenen voet.’
                       fol. F1r: grore → grote: ‘ghelouet ooc hem allen dye sijn wet houden grote blijdscapen. Ende eer die sarasinen.’
                       fol. F1r: vronwen → vrouwen: ‘regeren. die op een tijt bi eender vrouwen ghenoot waren ten eeten.’
                       fol. F2v: eude → ende: ‘ende want si sagen ende roecken dat hi seer stanck, ende niet verrees, so lieten si sijn lichaem ligghen onbegrauen.’
                       fol. F2v: ontsprauck → ontspranck: ‘vander werelt. Ende als si ontspranck wten slape so verteldese haren.’
                       fol. F3r: couincs → conincs: ‘gedoot had eens conincs sone. ende dat hi v ooc hadde ghedoot.’
                       fol. F4r: eude → ende: ‘mer Iudas was die oudtste ende stercste, dies hi altijt sloech.’
                       fol. F4v: coninghinue → coninghinne: ‘Ende als dit die coninghinne geseyt hadde soe hadde Iudas daer af groot verwonderen,.’
                       fol. G2r: vaden → vanden: ‘hof ende hi beghan tacken vanden boom te houwen voor sinen meester.’
                       fol. G2r: Eude → Ende: ‘malcanderen niet. Ende Ruben wert seer gram ende seyde.’
                       fol. G2v: eude → ende: ‘ligghen des si groot misbaer maecte, ende seyde o wee o.’
                       fol. G3r: eude → ende: ‘daer rentmeester te werden ende weet ooc wel wat totten huyshouwen behoort.’
                       fol. G4r: wracnk → wranck: ‘seer weenende ende wranck deerlick haer handen so dattet.’
                       fol. G4r: eude → ende: ‘verslaghen haren sone. ende ooc seydse datse hem opt water gheuonden had.’
                       fol. H1r: eude → ende: ‘oorlof an sijn moeder ende ghinck terstont tot onsen heere ende salichmaker Cristum Ihesum.’
                       fol. H1v: aeusichte → aensichte: ‘natuere verscricte dat hi heel ontstelt was in sijn aensichte ende in al sijn leeden.’
                       fol. H1v: eude → ende: ‘was in sijn aensichte ende in al sijn leeden, want hi wel wiste dat hi corts steruen moste den doot.’
                       fol. H3v: eude → ende: ‘hy seer gram was ende sende hem wederom hoy, ende dede hem seggen.’
                       
                   
               
           
           
           
               _qua001quae01_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Universiteitsbibliotheek Gent, signatuur: BHSL.RES.1071, scan van Google Books
               
               Der IX quaesten. Jan van Doesborch, Antwerpen 1528
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Der IX quaesten
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Der IX quaesten
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-09-23
               
                   RK
               
               colofon toegevoegd
           
       
   

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Der IX quaesten. Jan van Doesborch, Antwerpen 1528
 
Zie: https://www.dbnl.org/tekst/_qua001quae01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




    
{==voorplat==} {>>pagina-aanduiding<<}


    
{==binnenkant voorplat==} {>>pagina-aanduiding<<}



{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}


{==A1r==} {>>pagina-aanduiding<<}

Der IX quaesten

Warachtighe historien. Als van Ieroboan Achab
Ioram ioden. Caym Nero Pylatus heyden Iudas scharioth Machamet Iulianus apstota kerstenen. die alle een onsalich
eynde hadden




{==A1v==} {>>pagina-aanduiding<<}

¶Prologhe

Om dat elck mensche te meer begheren soude te volghen die duechden ende laten die boesheyt, ende om datmen hebben soude te meer liefden tot god ende caritate tot sinen eeuen mensche, so heb gheordineert te spreken van die ix. quaetsten, om dat elc te williger soude volgen dat woort vanden heydensche meester Seneca dye daer seyt. Al wist ick dattet die goden vergheuen souden, ende dattet die menschen niet weten en souden, nochtans en soudick niet willen sondighen om die leelijcheyt der sonden. Och brueders heeft dit ghedaen een heydens man die gheen hope en hadde vanden rijcke gods. hoe veel te meer souden wij die duechden volgen om te vercrighen die beloften Chrysti Ihesu. Ende oock die duechdelijc leeft crijcht een duechdelijc eynde, ende die quade een quaet eynde. want het is een ghemeyn segghen, qualijck leeft qualijc sterft. ghelijc dat hier wel blijct van desen .ix. quaetste, dye in groot quaet doen leefden, sijn oock onsalichlijck ghestoruen. Als Caym wert onuersiens doot gheschoten int velt. Ieroboan sterf vanden plaghe des heeren. Achab wert doot gheschoten in een strijdt. Ioram verrotte zij darmen in sinen buyck ende sterf. Iudas verhinck hem selfs. Nero sterf onsalichlijck. Pilatus dode hem seluen. Iulianus apostota wert onuersienlijc van eenen witten ridder doorsteken in in een belegghe Dus o mij brueders arbeyt in duechden ende laet dat quaet. want den loon des arbeyts valt suet int eynde.




{==A2r==} {>>pagina-aanduiding<<}

¶Vanden coninc. Iheroboam. een coninc. 
ouer Israhel. ghecoren daer toe van god 
biden propheet Achias. mer wert namels weder 
vanden here verworpen om sijnder sonden wille.

    
{== afbeelding 
        	
    ==} {>>afbeelding<<}
    

Coninck Salomon die sone van Dauid, siende dat Ieroboam zijn dienaer een schoon starck iongelinck was ende van groter wijsheyt so stelde hi hem een ouerste ouer die tributen vanden geslachte van Iosep. So ghebuerdet op een tijt dat Iheroboam ghinck wt Iherusalem, ende hy vant inden weghe den propheet Achias die gecleedt was met eenen nieuwen mantel, ende si twee waren alleen op dat velt. Ende die propheet Achias nam sinen nieuwen mantel ende sneet den in .xii. stuc-
{==A2v==} {>>pagina-aanduiding<<}
ken. ende doe seyde hi tot Iheroboam, neemt voor v die x. stucken. Dit seyt die heere die god van Israhel. Ic sal afsnijden van die macht desconincs Salomons dat rijck, ende ic sal v gheuen die .x. geslachten van Israhel. ende ic sal hem laten die ander om mijnen knecht Dauid, ende de stadt van Iherusalem de ic wtuercoren hebbe. Ende dit sal ic doen om dat hy mi ghelaten heeft, ende heeft aenghebeden Astherten die goddinne der Sirien. ende Chamos den god der Moabiten. ende Moloch den god van den kinderen van Amon. ende dat hi niet en wandelt in mijnen weghen, noch en doet niet na mijnen gheboden, ghelijck sijn vader Dauid ghedaen heeft Ende ick en sal van hem niet nemen al dat rijck, om mijnen knecht Dauid sinen vader dien ick vercoren hadde, ende dye mijn gheboden bewaerde. Ende ic sal v aennemen seyt de here ende god van Israhel, ende ghi sult regneren ouer al dat v herte begheert. ende ghi sult coninc sijn ouer Israhel Ende ist dat ghi wandelt in mijnen weghen, ende doet dat recht is in mijnen oghen, ende bewaert mijne geboden, so sal ic met v sijn, ende ic sal v timmeren een ghetrouwe huys als ic ghedaen hebbe mijnen knecht Dauid. Ende ic sal v leueren Israhel, ende ic sal slaen dat saet van Dauid, mer niet altijt. Dit vernemende Salomon wilde Iheroboan doden. Doen vloet Ieroboan in Egipten by den coninc. Sesack coninc. van Egipten. daer hi bleef tot na der doot van Salomon, die ouer Israhel gheregneert hadde .xl. iaren. Na die doot van Salomon vergaderde al dat volck van Israhel om Roboam coninc. te maken den 
{==A3r==} {>>pagina-aanduiding<<}
 sone van Salomon. Ende Iheroboan was doe comen wt Egipten, ende hi ghinck metten volck van Israhel bi Roboan ende seyde, V vader heeft swaren ende bitteren last op ons gheleyt, wilt dien verminderen ende wij sullen v dienen. Doe antwoorde Roboan Gaet elck thuys tot ouer de derden dach, ende comt dan weder ic sal v antwoorde segghen.


¶Hoe Roboan raet hielt metten ouders. om antwoort te gheuen den volcke

    
{== afbeelding 
        	
    ==} {>>afbeelding<<}
    

Achter dat lyet Roboan vergaderen sijn oude raetsheren, dien hi vraechde raets wat hi best antwoorden mochte den volcke, die hem seiden verlicht den last vanden volc de ons v vader opgeleyt heeft, ende spreket totten volcke goede sachte woorden, ende si sullen v dienen ende onderdanich sijn.
Dair na ghinck hi te rade metten iongers die met hem opgeuoet waren, de hem rieden Segt den volck. Mijn vader heeft beswaert 
{==A3v==} {>>pagina-aanduiding<<}
 uwen last, mer ic salder noch meerder last toedoen ende mijnen cleenen vingher sal v swaerder sijn dan den rugghe van mijnen vader. Ende Raboan versmade den raet der ouders, ende antwoorde den volck sach dat hem die iongers geseyt hadden. Als dat volck sach dat hem die coninc. niet en wilde horen so scheyden si van hem ende maecten Iherobam coninc. ouer al Israhel, sonder dat gheslachte van Iuda, dat volchde roboan in Iherusalem. Daer na vergaderde Roboan dat huys van Iuda ende van Benyamin. hondert duysent.ende.lxxx. duysent wtghelesen vechtender mannen om te strijden tegen Israhel, ende weder te brenghen onder den coninc. Roboan. Doe quam die propheet Semeiam tot in Iherusalem segghende. Die heere seyt Ghi en sult niet strijden teghen u bruederen kinderen van Israhel, ende elck man sal keren in zijn huys. want dat is den wille des heeren Ende si hebben gehoort dat woort des heren, ende zijn elc tot haer huys ghegaen


    
{== afbeelding 
        	
    ==} {>>afbeelding<<}
    

    
¶Hoe Iheroboan dede zijn volck sondigen ende afgoden anbidden

Doe ginck Iherobooan woenen in den berch van Effraym. Ende als den tijt quamdattet volc van Israhel soude sacrificie ende offerhande doen in Iherusalem 
{==A4r==} {>>pagina-aanduiding<<}
 in den tempel des heren. Doe dacht Iheroboan in sijn herte, Gaet dit volck binnen Iherusalem om offerhande te doen in dat huys des heren so sal dat volck gekeert worden van mi ende si sullen mi doot slaen ende si sullen wederkeren tot Ioram. Door dit ghinck Iheroboan maken twee gulden afgoden. Ende hi seyde den volcke ghi sult niet meer gaen in Iherusalem, mer Israhel hier sijn v goden die v wt Egipten gheleyt hebben. Ende hi maecte eenen tempel ende eenen feestdach ghelijc men hielt in Iherusalem, alsmen dye afgoden soude sacrificie doen. ende hi maecte hem eenen altaer ende daer quam dat volc om te aenbeden de afgoden Als nv die coninc. Iheroboan stont ende gaf vieroock opden altaer voor die afgoden, so quam daer een man bidt woort des heeren ende hi riep met luyder stemmen. O altaer altaer daer sal gheboren werden wten huyse van Dauid Iosias gheheten, ende hi sal op v offeren die priesters des tempels die nv den vieroock op v offeren, ende de gebeente der menschen sullen op v verbrant werden Dit horende Iheroboan stack sijn hant totten man gods ende seyde, neemt mijn hant, ende de hant des conincs verdorde terstont ende hi en conste die niet weder tot hem trecken. Doe seyde de coninc. o man gods bidt voor mi Ende hi badt den heere, ende des conics hant wert weder ghelijck die te voren was Doe seyde die coninc. Comt met mi eeten ende drinken, ic sal v grote gauen gheuen De man gods seyde, ick en sal hier gheen broot eeten noch water drincken, want die heere heuet mi verboden ende so scheyde de man gods vanden coninc. Ende de coninc. Iheroboan en is niet ghekeert om deser woorden 
{==A4v==} {>>pagina-aanduiding<<}
 van sinen quaden weghe, mer hi dede noch teghen den heere, ende daerom sondichde Iheroboan, ende zij huys is gheheel vernielt ende al zijn gheslachte.



¶Hoe die coninginne ginc biden prophete Achias

    
{== afbeelding 
        	
    ==} {>>afbeelding<<}
    

Abias die sone vanden coninc. Iheroboan wert sieck in dien tijden, Doe seyde die coninc. tot zijnder vrouwen, doet ander cleder an, ende gaet in Sylo totten propheet Achias die mi seyde dat ic regneren soude, ende neemt met v.x. broden ende een vat honichs hi sal v wel seggen hoe dattet met onsen sonde sal zijn. Ende die vrouwe dede alsoe, ende quam totten prophete die so oudt was dat hi niet wel en sach, mer die here seyde tot hem. Siet dit is die huysvrouwe van Iheroboan, si sal v raet vragen van haren sone die sieck is. Als Achias nv een in sijn duere hoorde gaen so seyde hi Comt in vrouwe van Iheroboan; ic ben tot v gesonden om een sware bootscap te doen. Gaet 
{==B1r==} {>>pagina-aanduiding<<}
 ende segt Iheroboan, dit seyt de here Ic heb v gemaet een hertoch ouer mijn volck ende ghi hebt mi versmaet ende verworpen, ende hebt afgoden angebeden, daerom sal ick Iheroboan slaen ende al sijn mannen. ende die verslagen werden in die stadt, die sullen eeten dye vogelen der lucht, dit seyt die heere. Daerom gaet tot v huys. ende als ghi daer sult comen so sal steruenv sone, ende hi alleen sal begrauen werden vanden gheslachte van Iheroban. Ende die here sal stellen een heere ouer Israhel, dye sal verslaen dat huys van Iheroboan metten sinen, ende hi sal dye van Israhel wtwerpen van dit goede lant, om dat si afgoden gemaect hebben, ende hebben hem getarget, ende hi sal Israhel leueren om die sonden van Iheroboan, die gesondicht heeft, ende heeft dat volc doen sondigen. Ende doen ghinc die vrouwe wech ende als si quam op haren durpel vanden huise so sterf haer sone ende wert begrauen Als Iheroboan geregneert had xviii. iaren ouer Israhel. ende Abias die sone van Roboan regneerde ouer Iuda, en Benyamin. Welcke Roboan had ghetrout .xxviii. huysvrouwen. ende had lx. concubinen. ende hi had .xxviii. sonen. ende .lx. dochteren. Ende bouen hen allen stelde hi ouerste sinen sone Abias die coninc. wert. ende had vergadert .xl.m. strijtbaer mannen. Ende daer teghen bracht Iheroboan .lxxx.m. starcke mannen. Ende Ieroboan deylde sijn volck ende hi omghinc Abias volck van achter ende van vore. Dit siende de van Iuda riepen totten heere, ende die priesteren bliesen haer trompetten, ende dat volc van Iuda riepen ouer al Doe sandt God den anxt ende vrese op Iheroboan ende op 
{==B1v==} {>>pagina-aanduiding<<}
 al dat volck van Israhel die daer waren teghen den coninc. Abiam, ende Iuda, ende si vloeden wech, ende god leuerdese in de handen van Iuda ende sijn volck. Ende die coninc. Abias sloechse, ende daer vielen ghewont van Iheroboams volck ghewont .xl.m. starcke mannen. Ende die conincs. Abias vervolchde den vlienden coninc. Iheroboan. ende nam sijn steden, ende sijn dochteren. Ende in dien dage en conde Iheroboan niet wederstaen die macht vanden coninc. Abias. Ende die heere sloech Iheroboan ende hi sterf.


    
{== afbeelding 
        	
    ==} {>>afbeelding<<}
    


¶Vanden coninc. Achab

Achab die sone van Amry wert coninc. ouer Israhel. na die doot van sinen vader. ende regneerde xxii. iaren. Ende hi dede meer quaets inden heere dan eenich ander voor hem gheweest waren. Ten was hem niet genoech dat hi wandelde inden quaden wegen 
{==B2r==} {>>pagina-aanduiding<<}
 mer hy troude een heydensche vrouwe Iesabel des conincs dochter van Sidonien. ende hi diende den afgod Baal ende hi aenbede hem, ende maecte hem een altare in den tempel van Baal den hi ghetimmert hadde in Samarien. Ende Achab dede in sijn wercken gelijck een die god wilde vergrammen. Daer na quam Helias ende seyde tot Achab ende totten volcke van Galaad. Daer en sal in desen iaren comen noch dow noch regen voor dat ict segge Ende Helias ghinc doe van daer op dat water Carith, daer hi vanden water dranc, ende daer quam een raue die hem smorgens ende sauens broot ende vleesch brocht. Ende na .iii. iaren so riep de coninc. Achab tot hem sinen rentmeester Abdiam, die god seer vreesde die hondert propheten verborgen hielt in de speluncke ende gaf hem broot en water, als Iesabel had veel propheeten doen doden. Ende Achab seyde tot Abdias. Gaet alomme ende besiet ofter nerghens hoy, oft ander vorasie te crighen is, op dat die muylen ende beesten van hongher niet en steruen. Als Abdias nv wtreysde so ontmoete hem Helias, des hi verblijdt was ende seyde hi tot hem Ensidi niet die ghene de aldus turbeert dat volck van Israhel. Helias seyde neen, ic en bens niet. mer ghy sijt, en dat huys dijs vaders die Israhel aldus turbeert om dat ghi achtergelaten hebt die gheboden des heeren ende hebt gevolcht den afgod Galayen. Mer nochtans badt Helias voor dat volc. ende seyt tot sinen knecht. Loopt ende segt den coninc. Achab dat hy wech reyse met sinen wagen eer hem den reghen ouercome. Ende ter stont wert die lucht doncker ende vol wolcken, ende daer nae 
{==B2v==} {>>pagina-aanduiding<<}
 quam groten regen. Doer na vloet Helias vanden toorne der coninghinnen Iesabel Achabs huysvrouwe Ende quam in Damasco daer hi Asahel salfde coninc. ouer Sirien. ende hi salfde Ihesu coninc. ouer Israhel.



    
    
{== afbeelding 
        	
    ==} {>>afbeelding<<}
    

    
¶Hoe de coninc. van Sirien brieuen sandt tot Achab. ende hoe hi grote menichte vergaderde om te strijden teghen Achab.

Corts hier na vergarderde Benadap coninc van sijrien een groot heyr. ende .xxxii coninghen. veel wagens en rosvolck, ende quam beuechten samarien dat hi gewant Ende sende doe boden tot Achab den coninc van Israhel seggende Dit seyt die coninc. Benadap Dijn siluer dijn, gout, dijn huysvrouwen, dijn kinder. dit is al mijn Doe antwoorde Achab die coninc van Israhel, Na v woort heer coninc, so ist al v, ic, en al dat ic hebbe Doe liet hem wederseggen die coninc Benadap Morgen sal ic senden mijn dienaers, ende si sullen besoecken v huys ende die huysen van uwen knechten, ende al dat hem behaecht sullen si met hem nemen Doe seyde Achab dit en mach ick 
{==B3r==} {>>pagina-aanduiding<<}
 niet laten doen Dit wert Benadap gebootscap Ende hi sat, ende maecte goet chier met den coningen die hem te hulpen waren comen, ende, Achab quam met dat volck van Israhel, ende sy versloegen die Sijrien. ende verjaechden de coninc met sijn hulpers Int iaer daer na so vergaderde die coninc. Benadap van syrien een groet heyr tegen Israhel, ende die here gaf die syrien in die handen van Israhel ende die coninc Achab versloech van die syrien hondert duyzent voetvolck op eenen dach Ende die coninc Benadap vloet met zijn ander volc in die stadt Affet, ende die muren vielen neder op dat volc datter geuloeden was .xxvii.m. menschen, maer die coninc Benadap vloet in die stadt, ende liep in sijn slaepcamer Ende die heren vanden coninc Benadap, namen sacken om haer lenden, ende corden om hoofden ende quamen ootmodelijc totten coninc Achab van Israhel ende baden om des conincs leuen Ende Achab nam den coninc van Syrien in sijn gracie, ende si scheyde van malcanderen met enen payselijc tractate datter gemaect was van den coninc van Syrien Doen quam een propheet tot Achab seggende Dit seit de heer. want ghi enen man hebt laten gaen die den doot verdient hadde, daer om sal v leuen sijn voor sijn leuen, ende v volck voor sijn volck Ende die coninc Achab versmadende te horen die worden, quam seer verweet ende verstoort weder in sijn huys in Samarien Daer was een prince in des conincs hof Naboth geheten die eenen schoenen wingaert hadde by des conincs huys Ende die coninc seyde tot Naboth, laet mi ouer uwen wijngaert, ic sal v daer voor gheuen siluer oft een anderen wingaert. Ende Naboth en wilde dat niet doen, waerom dat Achab te bedde ginc liggen, ende hi keerde sijn aensicht in die want, ende hi en wilde 
{==B3v==} {>>pagina-aanduiding<<}
 eeten noch drincken. Dit siende zijn wijf Iesabel vraechde wat hem was, Doe seyde hi. Naboth heeft my geweyghert sinen wijngaert te vercopen. Doe dede Iesabel Naboth doden, ende quam doe weder bi Achab ende seide Staet op en eet en drinct, ende neemt den wijngaert na v want naboth is doot. Doe dit Achab hoorde, besat hi den wijngaert Daer na quam tot hem Helias seggende Dit seyt die here. daer die honden hebben ghelect dat bloet van naboth daer sullen si lecken v bloet. ende om dat ghi den here verwect hebt op v, ende hebt v volc doen sondigen so sal ic doden al dat manlijc geslacht van Achab. en sal v huys afnemen, als gedaen is dat huys van Iheroboan. En die honden sullen eeten dat lichaem van Iesabel. Ende sterfdi in die stadt so sullen v die honden eeten, en sterfdi int velt so sullen v die vogelen eeten om dat ghi dootslach ghedaen hebt om eens anders goet, en hebt dat beseten. Ende daer was gheen dye so veel quaets dede inden ogen gods als Achab. Ende als hi gehoort had die woorden van helias schuerde hi zij clederen, en track an een haren cleet ende vaste, ende sliep op eenen sack Doe sey die here tot helias, want hem de coninc. tegen mi heeft verootmoedicht soe en sal ic gheen quaet op hem senden in sinen dagen mer inden dagen van sinen sone sal ick dat quaet senden op sijn huys. Dair na quam coninc. achab te stride met coninc. Iosaphat ende Achab stont op sinen wagen om vechten teghen die Syrien, en daer schoot een vanden syrien ende quetste den coninc seer, ende hi sterf teghen den auont. Ende hi wert gebracht in Samarien, ende dat bloet liep wten wonden door den wagen, ende die honden lecten dat bloet so hem geseyt was. ende wert begrauen in Samarien.




{==B4r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


¶Van Ioram die sone van Iosephat.

Die coninc. Iosephat was machtich ende rijck, ende hi wandelde inden weghen des heren. en al de landen daeromtrent waren bevreest, ende niemant en dorste tegen hem strijden. mer dye Philistijn gauen hem grote ghiften, ende eenen wagen met siluer. En de van Arabien senden hem .vii.m.en.vii.C. rammen. en so veel bocken. ende hi had grote ordinancie van volc in Iherusalem tot sijnder hant. Hi had ghestelt .v. oppercapiteynen. In Iuda den hertoch Ednas, met drie hondert duisent stercke mannen. Daer na Iohannam met tweehondert duysent.en.lxxx.m. vrome mannen. Doe Amasiam den prince die den here geheylicht was. met tweehondert.m. strijdtbaer mannen. Doe Elyada, met tweehondert.m. artchiers. dragende schilt en boghen. Na hem Iozabad met hondert.m.en.lxxx.m. 
{==B4v==} {>>pagina-aanduiding<<}
 ruyters Dese waren al totter hant des conincs, sonder die hi gestelt had in die bemuerde steden. Dese Iosephat had sonen, als Azariam, Iahihel, Sachariam Azariam, Michael, ende Saphitiam. Ende haer vader gaf hen allen grote menichte van siluer, gout, en grote renten, ende stercke bemuerde steden int landt van Iuda. Ende hi gaf Ioram ouer dat rijck, om dat hi de oudtste was. Als Ioram nv coninc. was so dede hi doden al sijn brueders metten sweerde, ende ooc zommige princen van Iuda Ende hi regneerden .viii. iaer. ende hi wandelde inden wegen van achab, en hi zondichde teghen den here, ende die dochter van achab was zijn wijf. Ende hi verliet den here den god sijns vaders, ende hi dede dat volck van Iuda in sonden vallen. Doe wert hem gesonden eenen brief van Helias daer in stont. Dit seyt die here die god dijns vaders Dauid. Want ghi niet en hebt gewandelt inden wegen dijns vaders Iosephat, ende hebt doen ouer treden dat volc van Iuda ende die inwoenders van Iherusalem, ende dat ghi geuolcht hebt dat huys van achab ende hebt verslagen dijn brueders ende de beste van dijns vaders huys, so sal god de here v, ende v volc, v huysvrouwen v kinderen, en al v goet, slaen met een grote plage. En god verwecte die Philisteen, en die van Arabien ende quamen verdestrueren die steden van Iuda. ende si namen al dat goet, gout, ende siluer, dat sy vonden in des conincs huys, ende zijn huysvrouwen, ende kinderen, ende hi en behielt niet dan sinen ioncxsten sone Ioacham. Ende bouen desen wert Ioram geslagen met een onmenschelijcke plaghe inden buyck so dat sijn darmen verrotten, ende ghingen hem al af in corten tijt, so dat hi in sulc-
{==C1r==} {>>pagina-aanduiding<<}
ker quader siecten sterf, ende dat gemeen volc en dede hem geen wtvaert na, alsmen den edelen plach te doen. ende hi wert begrauen in die stadt van Dauid, mer niet in die sepulture der coninghen.



    
{== afbeelding 
        	
    ==} {>>afbeelding<<}
    


¶Van Caym den eersten dootslagere

Als Adam ende Eua onse eerste ouderen wten aertschen paradijse veriaecht waren, ende gestelt waren om die aerde te arbeyden, so bekende adam sijn huysvrouwe Euam, ende si ontfinck een vruchte ende baerde haren sone Caym, ende hi was die eerste geboren opder aerden. Daer na baerdense sinen brueder Abel. Ende Abel was een scaepherder, ende Caym een ackerman Daerna gheuielt na veel ende lange dagen dat Caym den heere soude offeren gauen vanden vruchten der eerden. ende Abel offerde vanden eersten geboren ende vette lammerkens. Ende die heere sach op Abel, ende op sijn gauen. ende en sach op Caym niet noch op zijn gauen. 
{==C1v==} {>>pagina-aanduiding<<}
 Doe wert Caym toornich op sinen brueder. Doen seyde die heer, waerom sidi gram, hebdi wel ghedaen ghi sult wel hebben, hebdi ooc quaet ghedaen ghi sult dat terstont vinden. Doe seyde Caym tot Abel laet ons buyten gaen. Ende als si int velt waren. so stont Caym op tegen sinen brueder Abel, ende hi sloech hem doot. Doe sey die heere, Caym waer is v brueder abel, Ende hi antwoorde, ic en weets niet. ben ic bewaerder van mijnen brueder Abel. Doe seyde die here Caym wat heb di gedaen. Die stemme van dat bloet dijns brueders roept tot mi vander eerden Daerom suldi vermaledijt sijn op der eerden die haren mont opgedaen heeft te ontfangen dat bloet dijns brueders van uwer hant. Ende als ghi dye eerde sult arbeyden so salse v niet gheuen haer vruchten ende ghi sult vluchtich zijn opder eerden Doe seyde Caym totten heere Groter is mijn boosheyt dan dat ic mach verghiffenis vercrighen, daerom die mi sal vinden sal my dootslaen. Doe sey die herre, so niet want de Caym dootslaet sal seuen mael ghepinicht worden. Ende god stelde een teken in Caym, op dat die ghene die hem vinden soude, en soude hem niet dootslaen. Ende Caym is wtgegaen van dat aensicht des heeren na dat oosten in Eden. Ende Caym bekende sijn huysvrou ende si baerden Enoch ende doe timmerde hi een stadt dye hi noemde Enoch. Ende Enoch ghewan Irad. Irad ghewan Mauiael. Mauiael gewan Mathusalem Mathusalem ghewan Lamech. ende dye hadde twee huysvrouwen, die een was gheheeten Ada, ende die ander huysvrouwe heete Sella. Ada die baerde haren sone Iahel, ende hy was die vader van den ghenen die daer woenden inden tenten. Ende 
{==C2r==} {>>pagina-aanduiding<<}
 Ada baerde noch sinen brueder Tubal, ende was die eerste die op harpen ende orghelen speelde. Ende Sella sijn ander wijf baerde haren sone Tubalcaym, ende dese was een smit ende werckman van allen manieren van gout, siluer, coper, ende yser. Ende dese Lamech dode Caym onuersienlijck.



    
    
{== afbeelding 
        	
    ==} {>>afbeelding<<}
    

    
¶Vanden wreeden tyrant Keyser Nero



{==C2v==} {>>pagina-aanduiding<<}

Een machtich prince was Nero, ende keyser van Rome, een wreet tyrant, die grote onmenschelijcke tyrannien dede. Hi vervolchde seer die kerstenen ende hi maecte veel martelaren. Die heydensche meester Seneca was gheweest die schoelmeester van keyser Nero in sijnder ioncheyt, des hy hem qualijc gheloont hadde na sijn mogenticheyt. Ende als hy een tijt keyser geweest was so quam bi hem sijn schoolmeester Seneca, ende hi begeerde wat van hem voor sijnen loon. Waerom dat Nero gram wert ende hem noch ontsiende, seyde Ic sal v dijnen loon geuen. ende kiest an wat boom ghi hangen wilt, dat sal v gebueren voor uwen loon. Doe seyde Seneca, o heer keyser, waer hebbic dat verdient. Doe gheboodt Nero een van sinen dienaers ende seyde Neemt een bloot sweert en hout dat bouen sijn hooft hem dreyghende daer met te slaen ende als ic segge slaet, so slaet hem doot. Ende als Seneca dat sweert sach, so nicte hi metten hoofde ende ontvloet dat sweert. Doe seyde Nero, meester, waerom doet ghi dat Doe sey Seneca O heer keyser, ic ben een mensche daerom vreesic die doot, ic sie dat blote sweert bouen mijn hooft. Doe seye Nero So ontsie ick v ooc als ic v sie, om dat ghi mijn meester sijt geweest in mijn ioncheyt. Doe seyde Seneca. Laet my leuen ic sal vertrecken in een ander landt dat ghy niet meer van mi verhoren sult. Neen seyde Nero, so langhe als ic v leuende weet, so en soudic nemmermeer ruste hebben, noch der vreesen quijt sijn, dairom moti steruen. dus kiest geringe wat doot ghi wilt. Doe liet Seneca maken een warm bat daer hi in ghinck sitten, ende hy deden laten an beyde sijn armen, ende hi bloede so lange 
{==C3r==} {>>pagina-aanduiding<<}
 dat hi sterf. ende daerom behielt hy den naem van Seneca. dat is, hem seluen dodende, omdat hi zijns selfs doot verkoes
¶Op een gheuielt dat die keyser nero ghinc met sinen heren voor by een huys daer die vrouwe in arbeit ginck, die seer steenden van pijnen, so dattet de Keyser. Nero hoorde, so vraechde hi sinen volc wat daer te doen was, so wort hem gheantwoort dat daer een vrouwe was die in arbeyt van kinde was ende die een kint ter werelt soude brengen, waer om hi doe te huys ghinc ende hi ontboet sijn moeder, ende die dede hi op snijden haren lichaem ende hi wilde sien waer hi ghelegen hadde. O felle onnatuerlijcke boesheyt, o wrede tiranscap, o onnatuerlijck hert die so deerlijc liet verderuen dat vat daer hi sijn leuen in ontfangen had
¶Op een tijt dairna so ontboodt hi veel meesters in medecijnen, en seyde dat si hem souden doen een kint dragen, oft si souden al moeten steruen. Alst dit die meesters hoorden waren si veruaert, ende ghingen te rade ende si gauen hem eenen dranck daer hem eenen worm af int lijf wies so dat hem sinen buick bestont te heffen ende groot te werden, also dat hi grote pijne in zijn lijf ghecreech. Doen ontboodt hi weder die meesters, ende seyde. Maect mi dit kint quijt, ende dat ict ter werelt brenge. Doe gauen hem die meesters eenen dranck dat hem die worm af ginck die seer leelijc, ende vreeslijc was Als hem Nero sach, so vraechde hi den meesters waer om dat sijn kint so vreeslijc ware. Doen seyden die meesters Om dat ghi dat kint niet voldragen en hebt Doen liet hi sijn kint besluten, ende op voeden met melck. 
¶ Op een tijt begheerde hi een schoon vyer te sien, so dede hi romen aen alle hoecken ontste-
{==C3v==} {>>pagina-aanduiding<<}
ken in brande, ende hi liet die stadt barnen .vii. dagen ende .vii. nachten lanck, ende daer quamen veel mannen ridders knechten die dat vier wilden blusschen die liet hi alte samen int vier worpen, ende verbarren ende so dode hi menigen man. Dit siende de Romeynen, en conden dit groot quaet niet langer gelijden, so vergaerden si met macht, ende si waren geheel gram op hem, so dat si hem namen ende brochten hem met ghewelt wter stadt. Als nv Nero sach dat hi niet ontcomen mochte so nam hi eenen staeck en den maecti scherp metten tanden, ende sette den staeck op zijn burst, ende viel daer in ende dode hem seluen. Ende de duuels namen sijn siel ende vervuerdense in eenen nootboom die an de porte stont daer dat volck wt ende in ghinck. Ende op den boom saten dagelijcx veel rauen die den menschen veel quaets deden als si door de poorte ghingen wt oft in, ende niemant en wiste die sake waerom. Doe wert den paus geopenbaert dat die rauen al duuelts waren, ende dat si daer bewaerden de siele vanden keyser Nero. Doe dede die paus den boom afhouwen, ende op die plaetse wert gemaect een kercke, die daer noch staet, ende is geheten Sancta maria de populo. Aldus comen quade wercken tot quaden loon. daer ons Ihesus af beschermen wille door sijn barmherticheyt. Amen



¶Van Pylatus

Pylatus Pontius een rechter ghestelt ouer dat Ioetsche volcke, is mede gherekent vanden .ix. quaetsten. om dat hi dat alderbeste goet dat inden hemel ende inder eerden is so deerlijc, so tyrannelijc, ver-
{==C4r==} {>>pagina-aanduiding<<}
smaet, ghepijnicht, ende ter doot ghebracht heeft.
    
{== afbeelding 
        	
    ==} {>>afbeelding<<}
    

    Dese Pylatus was een bastaert, ende een ouerwonnen hoerenkint. want het geuiel op eenen tijt dat de coninc. Atus reedt iagen in een bosschaye daer hi een herte volchde so lange dat hi sijn volc verloos. ende hi quam soe diep int bosch so dat hi hem alleen vant, en de sonne ginck onder, ende de nacht quam an. ende hi quam ten laetsten wt dat bosch daer hy inden weghe een huys vant des hi blijde was. Ende daer woende een molenaer den hi om herberge badt, daer hi wel ontfangen was ende die molenaer dede hem goet chiere na sinen schamelen staet. Als si nv al gheeten ende ghedroncken hadden, so soude elck te ruste gaen. Ende die molenaer had een schoon suuerlijke dochter de den coninc. Atus te bedde wijsde. ende si leyde hem in die camer slapen 
{==C4v==} {>>pagina-aanduiding<<}
 Als die dochter nv alleen in die camer metten coninc was so weert die coninc ontsteken met haerder liefden ende hi sprack met haer so lange, ende so minnelijc dat si hem consenteerde tot sijnder begheerten, ende si quam bi hem slapen, ende hi dede met haer sinen wille soe dat si van hem op den seluen nacht ontfangen heeft een kint Ende daer na quam die coninc dicwil iagen in dat verseyde bosch, ende hi verloes hem dicwil van sijn volck, ende hi quam spreken met des molennaers dochter. Als nv den tijt der natueren volbracht was so baerde des moelenars dochtere dye Pijla was ghenoemt eenen soen, dien si dede noemen na haerder beyder naem na den coninc ende na haer wert gheheten Pylatus, Ende dese molennaer hielt op dezen sone seer lieflijc, ende eerlijc tot dat hi drie iaren oudt was, ende doe senden si hem bi den coninc int hof, die daer gestelt wert bides conincs echte sone dien hi hadde bi sinder coninginnen die ooc soe oudt was als Pylatus. ende si wiessen te samen op ende spelden te samen


    
    
{== afbeelding 
        	
    ==} {>>afbeelding<<}
    

    
Hoe Pylatus doot sloech des conincs soen van vrancrijck

Dese twee kinderen waren altijt bi malcanderen als brueders, so ghevielt op een tijt dat si te samen speelden, ende si worden vechtende, ende pilatus nam eenen priem ende stack sinen brueder den rechten eerfgenaem doot. Als 
{==D1r==} {>>pagina-aanduiding<<}
 dit de coninc. hoorde, so was hi seer bedroeft van sinen sone ende was seer gram ende toornich op Pylatum. Doe vraechde die coninc. raet sinen heeren, die hem alle seyden dat Pylatus dlijf verbuert hadde. Doe sende hi Pylatum tot Rome te ghijsele voor den thijns den hy den Romeynen schuldich was. Daer was ooc te ghijsele ghestelt des conincs sone van vrancrijck. Ende Pylatus ende hi waren te samen grote ghesellen So geuielt op een tijt dat si woorden ghecregen tusschen hen beyden so dat si worden vechtende, maer Pylatus behielt de ouerhant, ende hi stack des conincs van vrancrijck soen doot. Doe waren die Romeynen bedroeft, ende wisten niet wat si met Pylatum maken souden, want si en dorsten hem niet doden om sijns vaders wille. Soe was daer een landt ouer zee geheeten Pontus, daer quaet straf ongevreest volck woende, die haer ouersten ende rechters al plaghen doot te slaen, so dat daer geen regeerder noch rechter int landt en was. so senden sy Pylatum daerwaerts, ende stelden hem daer voor eenen rechtere Als hi daer een wijle tijts geweest had, so leefde hi so wel metten volck met subtijlheyt en schonen woorden dat si hem al beminden, ende waren hem onderdanich ende subiect, ende van dien lande was hi genoemt Pontius pylatus. Als coninc. Herodes verhoorde dat hi dat landt van Pontem so onder subiectie gebracht hadde, so stelde hi hem bi de macht des Keysers een arbiter ende rechter in die stadt van Iherusalem ouer die Ioden. Daer nae als hi nv rechter was so versaemdy eenen groten schat ende vertrack dair met ouer zee byden keyser van Rome ende hi begaefde hem met groten ghelde, van hem begheerende dat hi hem verleenen wylde dat landt te besitten 
{==D1v==} {>>pagina-aanduiding<<}
 te leene dat hemHerodes beuolen had, waerom dat Herodes ende Pylatus worden vianden totter tijt toe dat Christus Ihesum in sijn passie ende bittere lijden was so dat pilatus doe sende Ihesum Chrystum tot herodem ende doe worden si wederom goede vriendenEnde na dat Pylatus Ihesum gedoot hadde met onrecht ende van vresen om te verliesen sijn officie. So gheuielt dat keyser Tiberius gecreech sulcken siecte en passie dat gheen meester ter werelt en conde hem ghenesen. Doe wert den keyser geseyt hoe te Ihrlem was een meester gheheten Ihesus Christus die alle siecten genesen conde met eenen woorde. maer die keyser wiste niet dat hy doot ende ghecruyst was.



    
        
{== afbeelding 
            	
        ==} {>>afbeelding<<}
    

        

{==D2r==} {>>pagina-aanduiding<<}

Hoe die keyser sende den heere Volutianum tot Iherusalem.

Als die keyser dit verstaen hadde, so seyde totten eedelen man volucianum Bereyt v, ende besorcht v van ghelde, ende reyst terstont ouer zee tot Iherusalem ende segt pylato dat hy mi sende den groten meester Ihesum Christum die mi mach ghesont maken Ende doe vertrack volutianus ende quam met goeder auentueren te Iherusalem tot pilatum ende seyde dat hem de keyser ontboden hadde, dat hi hem senden soude den groten propheet Cristum Ihesum. van welcken woorden Pylatus veruaert was en badt den ridder Volucianum dat hi hem .xiiii. dagen dach wilde gheuen, om den meester Ihesum te soecken. Binnen desen tijden geuielt dat Volucianus sprack met die weerdighe vrouwe Veronica, dye ons heeren heymelijcke discipelersse was Ende hi vraechde haer waer hi mochte vinden den groten meester Ihesum. Doe seyde veronica Ihesus was mijn alderliefste meester, die is van Pylatus ende den ioden gedoot. Ende inden tijden als hi hier was prekende ende in veel ander plaetsen, so en mocht ic hem tot allen tijden na mijnen wille niet sien, so wildick laten maken een beelde na sijn gelijckenisse in eenen doeck, ende als ic wilde gaen totten schylder so gemoete mi mijn minlijc meester Ihesus, ende hi nam den doeck ende dructe an zijn aensicht, ende daer bleef in staen de gelijckenis des aensichts van mijnen lieuen meester Iesum. Ende dat selue beelde heb ic noch bi mi, wilt dijn heer an hem gelouen hi sal gesont werden. Doe nam volucyanus veronicam met hem ende brochtse voor den keyser, ende si bracht met haer dat beelde inden doeck 
{==D2v==} {>>pagina-aanduiding<<}
 Aldus is Volucianus weder binnen Rome ghekeert ende heeft den keyser al dick vertelt, ende hoe die grote meester Ihesus doot was, ende hoe hem Pylatus hadde doen crucen. mer met mi is comen een vrouwe die met haer ghebracht heeft eenen doeck, daerin ghebeelt is dat aensicht des meesters Ihesum, ende wildi aen hem ghelouen ghi sult ghenesen van al v siecten Doe liet die keyser Tiberius voor hem comen die weerdige vrouwe veronicam, ende hi gheloofde an Chrystum Ihesum ende hi weert terstont ghesont heel ende al.

    

    
Hoe Pylatus brieuen ontfinck vanden bode des Keysers Tiberij, dat hi te Rome soude comen biden Keyser

    
{== afbeelding 
        	
    ==} {>>afbeelding<<}
    



{==D3r==} {>>pagina-aanduiding<<}

Als de keyser Tiberius al die dinghen gehoort hadde van Voluciano, so wert hi seer verstoort ende gram op Pylatum, ende ontboodt hem met brieuen dat hi by hem soude comen te Rome sonder eenich lanck vertrecken. Doe wilde Pylatus hem bevrijen van allen arghe, so nam hi den rock ons heeren, den de weerde moeder maria ghemaect ende ghebreyt hadde haren sone Cristum Ihesum die met hem op wies. Doe quam Pylatus van ouer zee tot Rome biden keyser Tiberio, mer hi had ons heeren rock onder zijn ander clederen an ghetrocken. Al wast dat die keyser Pylatus doot hadde gesworen, nochtans als hi hem sach so ontfinck hy hem lieflijc, des si hem al verwonderde die dat sagen. Ende na veel reden die si tsamen hadden so nam pylatus oorlof aen den keyser ende ghinc in zijn herberge Terstont als pilatus wech was so wert die keyser weder so gram op hem dat hy hem wel metten tanden had willen verschueren. ende deden weder halen. ende terstont als hi hem sach was die gramscap wech ende hi ontfinck hem weder minlijc, dat hem allen wonder gaf. ende dat gebuerde so dicwijls. Ten lesten wert den keyser geseyt dat hi aen had den rock des groten meesters Ihesum, ende door die cracht wert v benomen v gramscap op pilatum. Doe wert pilato den rock Ihesum wtgetrocken, ende doe bleef die gramscap des keisers, ende hi dede pilatum vanghen, ende hi ghinck te rade met wat doot hi hem soude doen steruen. Dat vernam pilatus ende nam doe zijn eygen mes ende dode hem seluen. Doe wert hi inden Tyber gheworpen met eenen grooten steen anden hals. Doe maecten daer die duuelen so groten tempeeste dat hi weder wten Tiber ghetrocken wert, ende wert geworpen in een water tusschen twee bergen dair hem 
{==D3v==} {>>pagina-aanduiding<<}
 die duuelen tot noch toe pijnigen. Ende zommige seggen alsmen in dat water werpt met eenen steen, dan isser sulcken misbaer al sou de werelt vergaen. 
¶Eusebius scrijft van pilatum. Int iaer ons heren .xxxvi. inden tijden vanden Tiberius als hi .xxi. iaer keyser had geweest so had pilatus Tiberio eenen brief gescreuen vander leringe christus. ende thoonde den brief voort den Senatoren. om dat si ooc die heylicheyt annemen souden. want als Rychardus seyt Het was een gewoente onder de romeynen, dat alle de opperste dye gestelt waren in ander landen die screuen ouer den keyser, ende senatoren alsser eenige nieuwicheden geschieden. so dede pilatus ooc Ende den brief van pilatus was dit. Ic pontius pilatus den keyser Claudio Tiberio ootmoedige saluyt. Cortelinge heb ic geproeft dat die Ioden hebben hen seluen en haer nacomelinge gebracht in groten last ende verganc, wan haren vaderen was gelooft dat haren god hem gezonden sou werden door een heylige maecht, dye haer coninc. van rechts wegen soude geheten worden. Dese is gezonden in Iudea nv in mijnen tijden Ende als hen die ioden gesien hebben dat hi die de blinden verlichte, die lazersche reynichde, die gichtige genas die doden verwecte, ende geboodt den winden, ende met drogen voeten wandelde hi op die zee, en dede so veel ander merakelen, dattet gemeyn ioetsche volc hem sey te zijn die sone gods, so gecregen de princen der priesteren groten haet op hem, ende hebben hem in mijnen handen geleuert, ende hebben hem met lueghenen beschuldicht ende seyden dat hi was een touenaer, ende die tegen haer wet dede. So hebbic tot haren wille hem gheleuert gegheesselt, ende si hebben hem ghecruyst, ende sy hebben 
{==D4r==} {>>pagina-aanduiding<<}
 wachters gestelt an zijn graf, ende als mijn ruyters dat graf aldus bewaerden, so verrees hi vander doot an den derden dach. Doe waren de Ioden met valscheyt beuangen ende gauen den wachters veel gelts om te swigen, mer souden seggen dat zijn discipulen dlichaem gestolen hadden, mer conden niet swigen datter geschiet was, mer seyden dat hi verresen was, ende dat si een visioen der engelen gesien hadden ende dat si gelt vanden ioden ontfangen hadden Ende dit heb ic gescreuen dat men niet anders gelouen sal, noch der ioden luegenen. So Richardus seyt. Tiberius nam den brief ende ginc met groter begeerten totten senatoren, begeerende datmen den god christus soude ontfangen, mer si en wildent niet doen. ¶Comestor. Na dit wert pilatus geaccuseert voor den keyser, als van die doot der onnosel kinderkens, ende dat hi dat ghelt ders tempels wten stock genomen had, ende sinen wille daer met gedaen. Daerom stelde hem die keyser ballinck in een eylant bi Lyons daer hi gheboren was, dat hi daer steruen soude in een schande van al sinen vrienden.


Eusebius seyt.

    
{== afbeelding 
        	
    ==} {>>afbeelding<<}
    

¶Na veel armoeden ende tribulacien die op Pylatum quamen soe doode Pylatus hem seluen met sijn eyghen hant Ende na Pylatus quam een ander arbiter ende rechter in Iherusalem dye Caypham af nam sijn priesterscap, ende alle sijn heerlijckheden, ende hy stelde eenen anderen ouersten priestere voor hem in sijn stede



    

{==D4v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

    
Hoe Albanus wert schipbrueckich, ende lande in Galissien. ende quam biden coninc. Vespasianus

Sommige scriuen als Pilatus des keysers brieuen ontfangen had int iaer ons heeren .xxxvii. so sende hi ouer eenen eedelen man Albanus geheeten om hem te verontschuldigen biden keyser. Ende hi quam met eenen scepe int landt van Galissien daer sy schipbrueckich worden. So was daer een recht, die schipbrueckich is ende te lande quam, die most eygen zijn totten here ders lants daer hi an quam. So wert Albanus gebracht voor, den coninc. Vespasianus. die hem vraechde van waer hi was. Albanus seyde Ic ben van Iherusalem. So sidi seyde Vespasianus van een landt daer wijse meesters woenen, al dus suldi mi gesont maken, want hi had een plage, dat leuende wespen vloegen wt ende in zijn nase, dat hijt selue niet keeren en mochte. noch gheen meester en conde hem genesen noch helpen van sijnder plaghe


{==E1r==} {>>pagina-aanduiding<<}

Doe seyde Albanus Ic en can v niet genesen, maer hi die blinden siende maect, die doden verwect, dye can v ghenesen, wildi an hem gelouen. Doe seyde Vespasianus wie is dat, Albanus seyde dat is Ihesus Cristus den die Ioden gedoot hebben, gelooft in hem, ende ghi sult ghenesen. Doe seyde vespasianus Ic geloue dat hy die doden verwect mach hi mi ghenesen. Terstont hi wert ghesont, ende die wespen vielen wt sijnder nasen. Doe seyde vespasianus Nv gelouick sekerlijc dat hi was ende is die sone gods Ic sal sijn doot wreken, ende daer toe sal ic mi schicken. Daer na track hy voor Iherusalem met groter heyrcracht ende beleyde die stadt op eenen paesdach als al dat volc vanden lande daer binnen was om haer hootghelt te betalen, so datter menich duysent van honger sterf. want een muys werter vercocht voor .C. gouden penningen. Ende binnen desen belegge so sterf die Keyser van Rome Tiberius Ende Vespasianus wert Keyser ghecoren, waerom dat hy terstont vertrack na Rome, ende hi liet sinen sone Tytus int belegghe als heere ende capiteyn vanden heyre. Ende die van binnen waren so belast dat de moeder at haer kint. Men vant niet in al die stadt noch catte hont, ratte, noch muys, ten was al gheten. Ende si leeden van binnen so groten hongher dat sy die poorten open deden ende lieten hem dootslaen van haren vianden, so dat daer doot bleuen inder stadt .xi.C.M. menschen. ende vii.m. wertter vercocht. ende men gaf .xxx. ioden om eenen penninck. Aldus onsalichlijc sterf Pylatus ende so veel Ioden, om dat si den onnoselen Ihesum so deerlijc bitterlijc, onschuldichlic, gedoot hadden. welcke doot ende bitter passie moet zijn tonser sielen salicheyt. Amen
    



{==E1v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    


¶Vanden valschen Machamet.

Machamet der Sarachenen apostel, is wel een vanden .ix. quaetsten gerekent, wantmen leest in gheenen scriften van niemant die so veel quaets der heyliger kercken gedaen heeft, ende so veel sielen verleyt heuet als dese machamet, so mach hi weel gerekent sijn onder die quaetsten, want een siel is beter dan al die lichamen der werelt. Dese machamet was gecomen vanden geslachte van Ismahel Abrahams bastaert soen die een aenbeder was der afgoden. Dese machamet was geboren in een dorp geheten Ytrarip byder stadt van Mecha, en zijn vader heete Adalam, ende zijn moeder Em-
{==E2r==} {>>pagina-aanduiding<<}
ma de dochter van Hayp. Dese machamet in zijn ioncheyt was groot van wasse, ende om dat hy arm was, so dreef hi die camelen, die in vreemde landen om comenschap gingen. so dat hi namels ooc een rijck coopman wert. Ende hi dede comenschap metten kersten ende Ioden biden lande van Egipten. Op een tijt quam hi int landt van Corosaym daer die princesse vanden lande een weduwe was ende sonder man, die haer seer verwonde van die costleijcke specerie die machamet brochte, ende si sprack met hem. Doe wrachte hi met sijnder touerien ende hi seyde totter princesse cadiga dat hi was die selue messias die den Ioden ghelooft was, nochtans was hi een arm catiuich mensce, ende een vuyl dronckaert want hi was besiect, ende had die vallende siecte, so dat hi dicwil onuersiens ter eerden storte. Mer niet te min, hi sprack so properlijc metter princesse Cadiga die van sijnder kettiuicheyt niet en wist, want si meende dat in hem verborghen had gheweest dye godlijcke cracht, ende so wert hi prince van dien lande door zijn practijcke. Ende dicwil viel hi eerden van sijn siecte. Dit siende zijn vrouwe Cadiga wert bedroeft dat si so onreynen besiecten man hadde genomen, mer hy ontgaft haer met schonen woorden ende seyde. Ic ben een mensche van vleesch en bloede, ende die archangel Gabriel comt zomtijts met mi spreken, en dan can ic die claerheyt nyet verdragen, ende dan val ic ter eerden. Dese valsche machamet bestont te regneren nade geboorte ons heren .vi.C.xxvi, bi keyser Herclius tijden, dye coninc. Cosdras versloech, ende verderf sinen toorne den hy gemaect had van siluer ende gout in die eere der afgoden, so dat die duuelen sijn afgoden niet meer beschermen en mochten. 
{==E2v==} {>>pagina-aanduiding<<}
 Hier teghen verwecte die duuel in dien tijden den ongheleerden valschen propheet Machamet, die een anbeder der afgoden was, ende eerde die afgoddinne Venus, ende want den vrijdach is gheheten na Venus in latijn, daerom is den vrijdach der Sarasinen ende Machameten sondach, ofte heylich dach. Dese machamet bedroech ontallijke veel menschen met sijn luegenen ende boevrijen. Ende al die vrouwen ende mannen van Arabien meenden, dat alle die geboden die hi den volcke gaf dat hi die ontfangen hadde vanden archangel Gabriel 
¶ In den tijden wasser een clerck te rome die daer een beneficie begheerde, daer hi niet toecomen en mochte, dyes hi gram wert, ende vertrack ouer zee ende hi quam bi Machamet, die hem leerde veel scrifturen, ende hi geloofde hem groot te maken onder dat volck. Ende die clerck had een witte duue gheleert so wanneer dat machamet predicte so quam de duue op machamets schouweren ghevloegen, ende stack haren beck in sijn oore, ende adt daer terwe wt gelijc si ghewoen was te doen. dan seyde hi den volcke dattet die heylige gheest was de hem instorte dat woort dat hi hen lieden seyde. Ende daer was ooc een os dye wt sinen handen plach te eten, ende als hi den volcke nieuwe gheboden wilde geuen, so screef hi die in een tafel ende bant die den osse an den hals, ende als de osse dan machamet hoorde spreken, so quam hi ghelopen door al dat volc ende brocht die voor sinen meester, dan seyde machamet dat die gheboden van god gesonden waren. Oock wasser een Sergius gheheten die leerde machamet dat oude ende nieuwe testament. Ende om dat de kersten bidden oostwaert, ende die Ioden westwaert, so geboodt 
{==E3r==} {>>pagina-aanduiding<<}
 hi sinen volck te bidden zuytwert. Ende van doen voort anbaden si die goddinne Venus, ende hi maecte den vrijdach na Venus haren sondach. Aldus heeft hy seer veel landen ende volcx verleyt met sijnder valscher leringhen ende loegenen, die wel bi .ix.C. iaren in dolingen hebben gheweest buyten den wech des eeuangelien ende noch bliuen, daerom ist te sorghen datter menich hondert .m. door hem buyten den enghen wech blijuen, waer af int euangelic staet. Den wech is enge die daer leyt totten leuen, ende luttel wandelen door hem



    
{== afbeelding 
        	
    ==} {>>afbeelding<<}
    

    
Hoe Machamet was vonden in ouerspel

Op een tijt als Machamet in sijn valsche regnacie was, so had hi begracijt een schoon kersten maechdeken maria gheheten, daer hi op verlieft was, so dat hi haer grote dingen gheloofde, ende oock 
{==E3v==} {>>pagina-aanduiding<<}
 gaf hi haer ooc grote gauen, soe dat si hem consenteerde ende hi quam bi haer slapen. So quam sijn vrouwe Cadiga op een tijt daer hi sliep, ende si vant hem ligghen bi der maecht te bedde, des si gram wert, ende seyde. Is dyt een werck van eenen propheet behoert v dit te doen Doe sey machemet beschaemt zijnde ende swoer dattet niet meer gheschien soude, dyes si doe te vreden was. Daer na vantse hem weder liggen bider kersten maecht dies Cadiga seer gram wert, ende sey dat hy meyneedich ende versworen was. Doe sey machamet dat hem god beuolen had, ende met hem gedispenseert, daer af getuygen waren die archangelen Michael ende Gabriel, dat hi maechden ende vrouwen mochte nemen die hy wilde, om datter grote propheten af comen souden hoe wel dat hi noyt maer een dochter en had die nochtans geen prophetesse en was. Somen ooc leest van hem dat hi op een tijt beminde die schone vrouwe zanabab, die huysvrou van Sed. ende machamet quam bi Sed ende seyde. O Sed die heere ghebiedt v dat ghi v wijf verlaten sult, ende als Sed dwijf verlaten had so namse machamet tot hem. Ende daerom consenteert hi dat men hebben mach .iiii. getroude huysvrouwen. ende so veel concubinen alsmen voeden can. Machamet seyt dat meyneedicheyt geen sonde en is, mer stelt daer alleen penitencie voor. So wanneer yemant meyneedich is die sal .x. arme menschen spijsen, oft eenen geuangen verlossen, ende dye dat niet en vermach sal .iii. dagen vasten. ende hier wt comt dat veel heyden niet en vresen te versweeren, nochtans hebben sy een maniere van sweeren die si niet gheern en breken, sonderlinghe als si sweeren op haren tant. Hi stelt ooc datmen weel stelen 
{==E4r==} {>>pagina-aanduiding<<}
 en rouen mach, op datmen daer af dat vijfste deele god gaue Ende machamet hielt selfs dieuen, en straetrouers die de cooplieden afsetten ende brocheen hem den roof Ende wie teghen sijn valsche leeringe was den dede hi doden. Daer was een oudt Iode dye sijn leeringhe versmade, den liet hi vermoorden in sijn bedde. Dese machamet stelt niet datmen eenige restitucye doen sal van eenighen roof, tis ooc der sarasinen maniere niet. Maer tis hen lieden ghenoech voor alle misdaden te segghen Ten is gheen god dan god, en sijn bode machamet. Ende om dat Ismahel daer dye Sarasinen afcomen sijn wert van sinen vader Abraham besneden tot sinen .xiii. iaren. so stelt hy ooc die besnijdenisse ten .xiii. iaren. Machamet stelt datmen bouen .iiii. ghetroude wijfs niet hebben en mach, mer men machse driewerf repudieren ende wech iagen ende nemense altoos woder, of nemen ander vrouwen in haer stede.
        
{== afbeelding 
            	
        ==} {>>afbeelding<<}
    

¶ Machamet stelt oock in sijnder wet, so wie misdoet met een ander ghehuwede vrouwe die salmen beide doot steenighen. misdoet yemant met een onghehuwede vrouwe. den gheeftmen lxxx. slaghen, misdoetmen noch daer mede so verliest hi sijn een hant. misdoet hi noch met een ongehuwede vrouwe, so verliest hi eenen voet.
Machamet stelt oock datmen huwen mach an zijn gheslachte, op dattet bloet niet en soude vergaen. ende die vrientschap te meerder soude blijuen.


{==E4v==} {>>pagina-aanduiding<<}

Desen machamet segghen si te zijn een propheet, nochtans en dede hi noyt mirakelen, want dat volck gelouet lichtelijck dat na de wellust des vleesch is. want hi die scriftueren ooc stelt tot genuechten van spijse ende van drancke na dit leuen.



    
{== afbeelding 
        	
    ==} {>>afbeelding<<}
    

    
Hoe die sarasinen in haer wet gehouden werden door bedwanck vanden sweerde

Die valsche Machamet seyt ooc in sinen scriften. God heeft mi gheboen dat ic dat volck sal doen ghelouen niet met mirakelen, mer metten sweerde. tot dat si kennen, datter gheen god en is dan god. 
{==F1r==} {>>pagina-aanduiding<<}
 ende sijn bode machamet, ende ist dat si dat belijen, soe behouden si leuen ende goet. ende so worden si meest met bedwanghe int gheloue ghehouden. 
¶ Hi ghelouet ooc hem allen dye sijn wet houden grote blijdscapen. Ende eer die sarasinen gaen bidden soe wasschen si handen, mont, schamelheyt, armen, oren. beenen, ende voeten. ende dan roepen si O god die gheen ghelijcken en heeft, wiens prophete was machamet Si vasten ooc int iaer een gheheel maent alle die daghen, mer si eeten snachts. Daer sijn veel sarasinen die haer wet houden ende souden geern keeren, want men houtse int gheloue met dat dreygen vanden sweerde, want alsmen predict haer loghenachtige wet so hout de predicant een bloot sweert in sijn hant ofte men stellet daer in een hoghe plaetse voor den volcke so lange als dat sermoen duert, gelijck bi ons kersten dat cruys, niet in een teken van bedwanghe oft van ghewelt, maer in een teken van onnoselheit ende goedertierenheyt. 
¶ Machamet verbiedt oock den sarasinen wijn te drincken, om datter twee engelen (so hi seyt) waren ghesonden hier beneden om die werelt te regeren. die op een tijt bi eender vrouwen ghenoot waren ten eeten. ende si droncken soe vele wijns dat si droncken worden ende mysdeden metter vrouwen, so dat die engelen noch daer voor penitencie doen. ende hangen, ende sullen blijuen hanghen totten wtersten daghe toe an yseren ketten inden toorn van Babilonien. ende om deser luegenen wille verbiedt hi den wijn. nochtans dranck hi dicwil selue droncken, ghelijck die besiecte menschen altijt veel drincken.




{==F1v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

    
¶Hoe Machamet belooft hen die zijn wet houden wel eeten en drincken, ende goet chiere int paradijs

Machamet seyt. God heeft belouet den sarasinen, ende sinen prophete machamet. Soe wie daer doet na die wet van machamet, de sal besitten dat pardijs dat hoofken der wellusticheyt verchiert met springende fonteynen, daer sullen si eewelijc woenen, ende bedect sijn van de schaduwe der bomen dye altoos sullen gruen staen vol welrieckende bloemen, daer en sal hitte noch coude zijn, daer sullen si eten alderley spisen en vruchten. wat elck begheert sal hi terstont bi hem vinden, ende sullen ghecleet zijn met siden clederen van alderley verwen, ende sullen altijt sitten in vruechden. Dye engelen sullen hem dienen wt gulden ende silueren vaten den wijn daerin schinckende ende sullen seggen Eet ende drinct in genuechten, want dat v god belooft heeft, dat heeft hi v nv voldaen Ende si sullen daer versaemt zijn met de alderschoonste maechden blinckender dan Iacinten, welcke maechden niet besmet en sijn vanden menschen noch vanden duuel. Dit sal hem gegeuen 
{==F2r==} {>>pagina-aanduiding<<}
 werden die ghelouen in machamets wet, en dye niet sullen eewelijc sijn in die helsche pijne.



    
{== afbeelding 
        	
    ==} {>>afbeelding<<}
    

    
¶Van machamets eynde ende doot.

So hi veel lieden bedroghen had, so wert hi ooc bedrogen, want als hi .x. iaer in Damasco coninc. gheweest was, so gaf hem een van sinen discipulen een dootlijc fenijn in sinen dranck al heymelijc, ende terstont als hi dat ghedroncken hadde, so gevoelde hy so groten bangichede dat hi wel gevoelde dat hi steruen moste. Doe seyde machamet Mijn vrienden, mijnen tijt is hier, ic en mach niet langer bi v bliuen. maer blijft volstandich in ons geloue, so sal v god gheuen dat paradijs der wellusticheyt. Ende na desen woorden sterf hi, ende voer metten duuelen int dal der droefheyt. daer hi wel ontfangen wert, als een getrou dienare. 
{==F2v==} {>>pagina-aanduiding<<}
 Ende die pijne van machamet wert noch daghelijcx vermeerdert door die oorsaken de hy ghestelt ende achtergelaten heeft. waerbij ontallijcke veel sielen verloren werden, alst wel te besorgen is. Ende als hi eerst coninck wert seyde hi selue. Na .x. iaren hier na so sal ic steruen, ende sal an den derden dach verrijsen Hierom als machamet gestoruen was, so verwaerden sijn discipulen sinen lichaem verwachtende dat hi verrijsen soude an den derden dach, ende want si sagen ende roecken dat hi seer stanck, ende niet verrees, so lieten si sijn lichaem ligghen onbegrauen. Ende na .ix. daghen quam zijn discipel Albunor sien na machamets lichaem, so vant hi dattet al gheeten was vanden honden, soe dat daer niet bleuen was dan die gebeenten. Aensiet wat crancker loon volcht na en quaet leuen.



¶Vanden verrader Iudas

In Iherusalem was een vrouwe geheten Borre, ende haer man was geheten Ruben. Dees liggende te samen op haer bedde hebbende gheselscap te gader na den staet des huwelijcx Ende corts daer na so viel de vrouwe Borre in slape ende haer droomde dat si had ontfangen een kint, welc kint soude sijn in sijn leuen die meeste moorder ende verrader vander werelt. Ende als si ontspranck wten slape so verteldese haren droom tot haren man Ruben. ende seyde Ick heb desen nacht een kint ontfanghen. welck sal wonderlijcke veel quaets doen in sijn leuen ende ist dat ic ontfangen heb, so weet ic wel dattet so sal 
{==F3r==} {>>pagina-aanduiding<<}
 sijn. Doe seyde Ruben haer man, sidi al sot dat ghi wilt ghelouen in dromen, segt doch daeraf niet meer Doe seyde Bore lieue man ic heb ontfanghen, ende werdic emmermeer verlost van desen kinde ghy sult mijnen droom waer vinden. Ende noch meer droomde mi dat hi gedoot had eens conincs sone. ende dat hi v ooc hadde ghedoot. ende dat hi my getrout had tot eenen wijue, ende dat hy vercocht hadde den verlosser van alder werelt den Ioden. Ende als Ruben dit hoorde van Bore sijnder huysvrouwe so was hi seer verwondert. Ende als dye ix. maenden om waren, ende den tijt der natueren volbracht was soe werdt si verlost van eenen ionghen sone den si Iudas dede heten. den si opvoede ende bi haer hielt tot dat hi een maent oudt was. Binnen welcken tijt Borre sijn moedere was altijt denckende ende ouerlegghende haren droome. maer sy en dorste hem niet doden door anxte ende sorghe dat yemant soude hebben moghen weeten. Ende si en dorsten oock niet houden noch opbrenghen door sorghe ende anxt diese van hem hadde, maer die vader ende moeder namen raet met malcanderen ende ten letsten leyden si dat kint in een vaetken ende settent soe op die zee ende lietent drijuen op die auentuere. Ende dye winden ende waghen dreuen hem voort tot dat hy quam an een eylandt dat Scharioth gheheeten was daer hi namaels bi geheten was Iudas scharioth.


¶Hoe de coninghinne van dat landt dede hem visschen wt dat water vander zee



{==F3v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    



¶Hoe de coninginne dede Iudam halen wter zee.

Die coninginne des en conde gheen kinder crigen bi haren man, so lachse op een tijt tertinnen ende sach ter zeewaert in, ende daer sachse comen drijuen een vatken ten oeuer waert, dwelcsi dede terstont wten water op brenghen, ende dedet openen, ende sach datter in 
{==F4r==} {>>pagina-aanduiding<<}
 lach een schoon ionge sone, dwelc was Iudas scharioth. Als die coninghinne dat sach seyde si Och lasen mocht ic mijn volck wijs maken dat dit ware mijn kint het soude sijn een groote blijdschap in dlandt Doe maectese haer terston oftse swaer ghynck van kinde. Ende corte tijt daer na so maecte si den volcke wijs datse gheleghen was van Iudas. Ende als si dit een wijle bi hair ghehouden hadde, so dede sijt eerlijcken voetsteren ende opbrengen ghelijc haer eyghen kint ende si haddet seer lief 
¶ Hier na gheuielt op eenen nacht dat die coninginne ontfinck van haren man den coninc. een kint, daer si na .ix. maenden af verlost wert.



    
{== afbeelding 
        	
    ==} {>>afbeelding<<}
    


¶Hoe Iudas dode des conincs sone

Als des conincs kint was wat oudt ende groot worden, so was dicwil kijuinge ende vechtinge tusschen Iudam ende des conincs sone. mer Iudas was die oudtste ende stercste, dies hi altijt sloech ders des conincs sone, dat de coninghinne hoorde op een tijt, die seer gram wert ende verstoort, ende seyde tot Iudas. Ist sake dat ghi mijnen sone meer slaet, het sal v berouwen, ende ic sal v doen verdrijuen wt mijnenen houe ende wten lande want ghi en sijt mijn sone noch mijn kint ooc niet 
{==F4v==} {>>pagina-aanduiding<<}
 Doe seyde Iudas, ben ic v sone niet, neen sey de coninginne, daerom muechdi mi wel lief hebben. Ic heb v geuonden in die wilde zee, ende ic dede v wthalen, ende heb v doen op voeden in mijn hof tot nv toe, ende heb v eerlijck onderhouden ghelijc mijn eygen sone. Daerom seggict v nv te voren en doet hem gheen quaet meer, ofte tsal v anders berouwen dat ghi hem oyt ghesien hebt Ende als dit die coninghinne geseyt hadde soe hadde Iudas daer af groot verwonderen, want hi meende altijt te voren dat hi ders conincs sone hadde geweest So gheuielt op eenen dach dat die coninc. ende coninginne trocken buyten spaceren in die velden ende bosschen om hem te vermaken, ende des conincs soen ende Iudas bleuen te huys. Als nv Iudas wiste dat si al wech waren, ende dat si sommighe daghen souden wtbliuen so nam Iudas een messe ende quam biden sone des conincs ende dode hem. Ende als hi sach dat des conincs sone doot was, so liep hi wech dat hem die coninginne niet vinden soude om hem weder te doden, soe quam hi bi volc daer hy mede vertrack na Iherusalem daer hi bleef woenen.



¶Hoe Pylatus sprack met Iudam, ende hoe hi hem begheerde tot sinen dienaer.

Des anderen daghes als Iudas tot Iherusalem gecomen was, so ghinc hi wandelen om die stadt te besiene. 
    
{==G1r==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

So quam hem int tghemoete die rechtere Pilatus, ende sach dat Iudas was een schoon ionck man, ende wel ghecleedt, ende bequaen om dienen inder heeren houe, so dat Pilatus Iudam ontboodt om bi hem te comen. Als nv Iudas voor Pilatum quam soe dede hi pilato sulcken reuerencye ende huesscheyt dat hem Pilatus heel begracijde, ende hy vraechde hem van waer hi was. Iudas seyde, heere dat en can ick v nyet gheseggen, mer ic ben opghehouden in eens conincs hof, ende nv ben ic hier ghecomen om eenen goeden heere te dienen. Doe seyde Pilatus tot hem wilt ghy mi dienen ick sal v goeden loon gheuen. 
{==G1v==} {>>pagina-aanduiding<<}
 Doe seyde Iudas. Eerweerdighe heere ic ben tot uwen ghebode, dus belieuet v ic sal v trouwelijcken dienen. ende van doen voort behielt Pilatus Iudam in sijn huys ende in sinen dienst.


    
{== afbeelding 
        	
    ==} {>>afbeelding<<}
    

    
Hoe Iudas dootsloech sinen vader Ruben

Als Iudas nv was inden dienst van Pilatus so diende hi so wel, ende was so neernstich in alle dinghen van sinen here, so dat pilatus hem lieuer hadde dan eenich van sinen dieners, so dat meest al pilatus huys bi Iudam gheregeert was, so dat meestal die ander knechten waren sijn vianden. So geuielt op een tijt dat Pilatus ghinc spaceren om een luchtken te rapen, so quam hi ghewandert voorby eenen boomgaert die Ruben Iudas vader toebehoorden. waerin dat stont eenen schonen appelboom vol van 
{==G2r==} {>>pagina-aanduiding<<}
 appelen, vanden welcken Pylatus begheerde te eeten, ende hi riep Iudam tot hem ende seyde loopt lichtelijc inden boomgaert ende haelt mi appelen van den groten boom, oft tsoude mi qualijcken becomen creech icse niet Terstont liep Iudas inden hof ende hi beghan tacken vanden boom te houwen voor sinen meester pilatum Ende Ruben Iudas vader zijnde in sijn huys hoorde dat houwen an den appelboom, so terstont quam hi wt ende hi sach Iudam staen houwen an den appelboom ende si en kenden malcanderen niet. Ende Ruben wert seer gram ende seyde. Ghy sijt wel een quaet boeye dat betoondi wel an v wercke, Condi niet te vreden sijn metten appelen, ghy en moet mijnen appelboom verderuen. Dus hadden si te samen veel quade woorden, so dat si int eynde worden vechtende so langhe dat Iudas gecreech die ouerhant, ende hi sloech doot sinen eyghen vader Ruben.



    
{== afbeelding 
        	
    ==} {>>afbeelding<<}
    



{==G2v==} {>>pagina-aanduiding<<}

¶Hoe Borre claechden ouer Iudam tot Pilatum dat hi haren man verslagen hadde

Als Borre die kijuinge hoorde so gincse inden boomgaert om sien na haren man Ruben, ende als si quam onder den appelboom so vant si daer haren man door ligghen des si groot misbaer maecte, ende seyde o wee o lazen ouer my arm wijf, dat mijn man dus deerlijck vermoort is vanden valschen verrader ende Iudas liep wten boomgaert ende hi bracht Pilato de appelen Ende corts hier na quam Borre seer crijtende en weenende ende claechde pilato ouer Iudam hoe dat hi verslaghen hadde haren man Ruben. maer pilatus hadde Iudam seer lief, so dat hy luttel hoorde nae haer claghen. Maer niet te min Pilatus dede Iudam bi hem comen ende vraechde hem oft dat waer was dat die vrouwe seyde. Doe vertelde Iudas alle die ghelegentheyt voor Pilatum hoe en wat daer geschiet was, ende seyde dattet waer was, maer Ruben haer man versochtet eerst op mi ende hi wilde mi slaen, so weerde ic mi na mijn beste, maer ic en begheerde hem ooc niet doot te slaen al ist qualijck gheuallen. dat is mi leedt ghenoech. Doe nam Pilatus die vrouwe bi hem alleen ende sprack met haer suetelijck ende seyde O lieue vrouwe ghien muecht v aldus nyet verslaen, noch so groten druck niet maken, ghi en muecht dus niet weenen en schreyen, ghi soudt v selue verderuen ende een siecte gecrijghen, want ghy weet oock wel, een dinck dat gheschiet ende ghedaen is, en can men niet maken onghedaen ende wilt volghen dat oude spreeken Men sal die dooden metten leuende vergheeten. 
{==G3r==} {>>pagina-aanduiding<<}
 Daerom doet wel, ende wilt niet meer soe seer bedroeft sijn noch oock so deerlijck claghen, maer ick soude v raden dat ghy soudt nemen eenen anderen man daer ghi troost ende raet af hebben mochte. ende dat ghy soudet trouwen mijnen dienaer Iudam, dye verstant heeft van als, ende watmen inder heeren houen behoeft om daer rentmeester te werden ende weet ooc wel wat totten huyshouwen behoort. Doe seyde Bore, om alder werelt goet en wildic dat niet doen. Doe seyde pylatus, vrouwe ghy en sult niet kiesen, dus gaet wat tot huys, tot dat ick v weder ontbiede, want ic hebbe nv sonderlinghe dinghen te doen. Doe scheyde Bore van dair, ende pilatus sprack heymelijc met Iudam ende seyde. Ghi en hebt rijcdom, noch, erfnis, landt, noch sandt, ende dese vrou is rijck van poscessien, van lande, ende is ooc rijck van ander goeden, van gout, siluer, ende van grote vrienden, dus wil di haer hebben tot v wijf so en derfdy nemmermeer ghebreck hebben. Doe seyde Iudas Heer soe veel als uwer gracien daer af belieft, ende mi daer toe raet des ben ic te vreden. Daer na dede Pilatus Bore weeder tot hem halen, ende seyde, vrouwe wilt niet meer dus weenen en claghen, en laet die sware melancolie varen dat ghi in gheen siecte en valt, ende ic sal v so grote vrienschap doen al waerdy mijn eyghen moeder. Dus moet ghi v seluen wat bedwinghen ende v weesen eerbaerlijck houwen also een eerbaer goede vrouwe toebehoort, ende ghi moet dincken dat v goede man doot is ende v droefheyt, v weenen, v claghen, en can hem niet weder leuende maken.


{==G3v==} {>>pagina-aanduiding<<}

Ende Iudas is mijn dienaer den ic beminne, daerom en can ic hem niet veriagen, daerom neemt hem voor uwen man ende trouwet hem om mijnen wille, want hi is een ionck man, ende cloeck in allen dinghen, Ick seg v voorwaer ghy sulter an hebben eenen beteren man dan ghi ghehadt hebt. Ende eest dat ghijt doet, ic sal v vrientschap doen, ende helpen v in allen dinghen dat v van noode is, ende so lange als ic leue sal ic doen al dat v belieuen sal. Ende Pilatus seyde haer so veel dat si hem ten laetsten consenteerde, ende sy troude Iudam voor haren man, maer Bore en wiste niet dat hi haer sone was, noch hi datse sijn moeder was.



¶Hoe Bore seer weende deerlijck claechde tot Iudam haren man haer meninninge van haren voorleeden droom

    
{== afbeelding 
        	
    ==} {>>afbeelding<<}
    


{==G4r==} {>>pagina-aanduiding<<}

Doe Bore ende Iudas een corte wijle te samen in huwelijcke gheweest waren So gheuielt op eenen dach dat Bore sat in ghepeyse ende si wert terstont seer weenende ende wranck deerlick haer handen so dattet elcken iammeren mochte. Dies Iudas haer vraechde die sake haerder droefheyt ende seyde. Ic bidde v weerde vrouwe segt mi wat v let. Doe seyde Bore Ic armen bedructe vrouwe, ic mach wel weenen en clagen. Tis gheleden .xxii. iaren oft daer omtrent, dat ic had een kint ende doe dat een maent oudt was soe sloet ict in een tonneken ende settet so int water Ende ic sorghe dat ic nv verloren ben want mi droomde opden seluen nacht dat ic dat kint ontfangen hadde dat hi soude dootslaen eens conincs sone, ende sinen vader, ende na dat so soude hy mi trouwen tot sinen wijue, ende dat hi noch veel meer misdaden, verrader nien, ende ander quaets doen soude, ende ten lesten soude hy verraden ende vercopen den verlosser der werelt tot den Ioden om .xxx. penninghen. Doe dacht Iudas in hem seluen dat hi die man was, want om dat de coninghinne die hem op gheuoet hadde hem bekeeuen had so had hi verslaghen haren sone. ende ooc seydse datse hem opt water gheuonden had, ende dede hem daer wt halen daer hy besloten lach in een tonneken, ende so dachte hi dattet die coninghinne was ende haer sone die hi had ghedoot. ende dattet sijn vader soude zijn den hi inden boomgaert gedoot hadde, ende dattet zijn moeder soude sijn die hi ghetrout hadde. wair af hi hadde groot achterdencken ende leetwesen tot dattet gheuiel int selue iaer dat ons salichmaker Christus Ihesus wylde lijden voor ons sijn bitter passie, ende 
{==G4v==} {>>pagina-aanduiding<<}
 steruen den bitteren doot. In welcken tijden Ihesus was leerende en prekende dat volck, ende dede menich schoon mirakele, als elck mensche sach ende hoorde.
¶Iudas was seer tonvreden in sijn herte van die groote misdaden ende quaet dat hy ghedaen hadde teghen Borre sijn moedere ende wijf, ende hi viel voor haer op sijn knijen ende badt haer ootmoelijc dat sijt hem vergheuen wilde, want hijt in gheender manieren en haddet gheweten, ende si vergaft hem al gheheel wt goeder herten, ende met gohden wille


¶Hoe Iudas viel op sijn knien voor Cristum Iesum ende badt hem om verghiffenis gracie ende barmherticheyt van sinen sonden

    
{== afbeelding 
        	
    ==} {>>afbeelding<<}
    



{==H1r==} {>>pagina-aanduiding<<}

Doe Iudas nv alle idnghen wiste hoe dattet met hem ghelegen was, so nam hi oorlof an sijn moeder ende ghinck terstont tot onsen heere ende salichmaker Cristum Ihesum, want hy had ghehoort dattet was een heylich propheet, ende vergaf den zondaers haer sonden. Als nv Iudas bi Ihesum quam so viel hy voor hem op sijn knijen, ende badt seer ootmoedelijc met heeten tranen om sijn gracie, barmherticheit, ende verghiffenis van sinen sonden, ende terstont vergaf hem die heer sijn sonden. Ende doe badt Iudas Ihesum dat hi hem ontfangen wilde, ende laten hem sijn een van sinen discipulen Ende ons salichmaker aensiende sijn groot berouwe, ende sijn ootmoedich bidden nam hem in sinen apostel, ende te voren waren daer .xi. apostolen. ende met Iudam wasser doe .xii. Ende doe gaf hi Iudam de officie ende maecte hem dispensier, ontfanger, ende wtgheuer. ende hy cocht al dat die heere behoefde met sinen iongheren. Ende al dat den sueten Ihesum ghegeuen wert dat ontfinck Iudas ende altijt behielt hi dat thiende deel voor hem seluen.


    
{== afbeelding 
        	
    ==} {>>afbeelding<<}
    

    

{==H1v==} {>>pagina-aanduiding<<}

¶Hoe Iudas Ihesum vercochte voor .xxx. penningen.

Na dien dat ons salichmaker Ihesus Lazarum verwect hadde vander doot in Bethanien, soe quam Ihesus bi lazarum eeten met sinen discipulen Ende Lazarus vertelde daer van die manieren ende bitterheyt der doot waer af Ihesus in zijn menschelijcke natuere verscricte dat hi heel ontstelt was in sijn aensichte ende in al sijn leeden, want hi wel wiste dat hi corts steruen moste den doot voor ons sondaren. Dit siende magdalena, storte costelijke salue op zijn hoot. weert sijnde .iii.C. penningen. Doe wert Iudas gram ende seyde, wat doet dat groot verlies, men hadt mogen vercopen ende hebbent den ghedeylt. Ic. ende Iudas dachte sijn scade te verhalen. ende hi ghinck des goensdaechs daer na totten princen der priesteren ende vercocht Ihesum voor .xxx. penningen.



¶Hoe Iudas socht tijt ende stonde om te leueren den minlijcken Ihesum.

    
{== afbeelding 
        	
    ==} {>>afbeelding<<}
    

Uan dier voort soe practseerde die verrader Iudas hoe hy zijn beloften mochte quijten. so wiste hi wel dat dye heere dicwils ginc bidden int hoofken. Ende ders donderdaechs was Iudas metten heere in zijn leste auontmael, daer hem dye heere gaf in een teken der liefden zijn vleesch ende bloet. ende wiesche hem ooc sijn voeten met den ande-
{==H2r==} {>>pagina-aanduiding<<}
ren apostelen, ende ghinc daer na int hoofken bidden sinen hemelschen vader voor onse salicheyt. Ende Iudas quam met veel volcx int hoofken, ende seyde henlieden, den ic cusse dat is de man hout hem vast. Ende Ihesus quam hen teghen ende vraechde hen lieden, wien suecti, si antwoorden Ihesum van Nazareth. Ihesus seyde ic bent. Ende terstont vielen si achterwaerts ouer ter eerden Ende de here lietse doe weder opstaen en seyde Ist dat ghi mi suect laet dees gaen. Doe ghinc Iudas stoutelijck tot Iesum ende custen Doe seyde Ihesus Vrient waer toe sidi comen dat ghi leuert den sonde ders menschen met een cusse. Doe vinghen si Ihesum ende bonden hem ende brochten hem eerst voor Annam. doe voor Caypham. Pilatum, ende Herodem. Ende Iudas ghinc alomme metten knechten ende sach dat die suete Ihesus so iammerlijc getracteert wert, so wast hem leet dat hi hem geleuert had ende hi ginc totten ouersten ende princen der priesteren, ende seyde Ic heb gesondicht dat ic verraden hebbe dat onnosel rechtuaerdich bloot, doen seyden si, Siet wat ghi gedaen hebt, daer en leyt ons niet aen. Doen wert hi mistroostich ende werp tgelt voor haer voeten ende hi ghinck van daer ende hi verhinck hem seluen, ende barst int middel. Siet doch wat onsaligher eynde had Iudas na onsalighe quade wercken.
    
{== afbeelding 
        	
    ==} {>>afbeelding<<}
    





{==H2v==} {>>pagina-aanduiding<<}

    
{== afbeelding 
        	
    ==} {>>afbeelding<<}
    

    
¶Van Iulianus apostate Keyser

Doen Iulianus noch ionck was in sinen kintschen daghen so wert hy ter scholen ghestelt ende hi leerde seer wel, ende hi was een duechdelijc ionghe so dat hi hem begaf by een vergaderinge van goede 
{==H3r==} {>>pagina-aanduiding<<}
 ende deuote mannen ende wert haer medebrueder, ende was gherekent voor een vanden besten, ende hy scheen seer deuoet ende had eenen goeden name. So gheuielt dat t’oorloghe was int landt, ende daer was een rijcke vrouwe die veel gelts had, ende om dattet te bat bewaert soude sijn, so vuldense drye grote potten met gout ende strayden asschen daer ouer ende brachtse so tot Iulyanum dat hise bewaren soude. Ende als Iulianus dit te verwaren hadde so nam hi dat ghelt wt ende deder sinen wille met, ende vulde die potten weder vol asschen Ende als die oorloghe ghedaen was so quam die vrouwe om haer ghelt weder te halen, so vernamse dattet ghelt wt was, so seydese, brueder Iuliane waer is mijn ghelt, Iulianus seyde, Ic en weet van gheenen gelde, ghi hebt mi gebracht .iii. potten met asschen dye haelt weder als ghi wilt. ende dye vrouwe en conde anders niet ghecrighen des si bedroeft was. Ende Iulianus nam dat ghelt ende ghinck daer met wech ende verliet sijn brueders ende sijn habijt, ende quam tot Rome daer hi burger wert, ende hi dede met sijnder nigromancien so veel dat hi seer liefgetal ende bemint wert ende wert cortelinge Senatoer ende raetsman van Romen. ende daer na wert hi keyser door dat ghelt. Ende doe verliet hi de kersten wet, ende vervolchde die kersten met so groter tyrannien ende onmenschelicker persecucien dat niet te scriuen en ware. Als Iulianus ionck was so woende hi met een swart constenaer ende Iulianus las op een tijt in die boecken van nigromancien, dies de duuelen terstont bi hem waren ende vraechden hem wat hi wilde, ders hi vervaert was ende sloech dat teken des cruces voor hem terstont vloeden si al weder van hem. Ende Iulianus vertelde 
{==H3v==} {>>pagina-aanduiding<<}
 sinen meester dat de duuelen bi hem waren, ende dat si vloeden van dat teken des cruces. Doe seide die meester, de die nigromancie vseren wil die moste schouwen dat cruce. Daerom als hi nv keyser was so dedy alomme dye crucen destrueeren waer dat hise mochte vinden.



Hoe Iulianus wert doot ghesteken

    
{== afbeelding 
        	
    ==} {>>afbeelding<<}
    

Als Iulianus een wijle tijts geregneert hadde so track hi met groter heyrcracht in Sassen om een stadt te beligghen. Tusschen weghen so quam hy voorby een stadt daer een heylich bisscop woende daer Iulianus om vitalie sandt, ende om dat daer een dueren tijt was so senden si hem garsten broot, ders hy seer gram was ende sende hem wederom hoy, ende dede hem seggen. Ghi hebt mi ghesonden peerden spijse so sendic peerden spijse weder. mer ic gheloue v als ic weder 
{==H4r==} {>>pagina-aanduiding<<}
 keere so sal ic v besoecken. ende Iulianus track voort ende beleyde die stadt in Sassen. Binnen desen tijden die heylighe bisscop vervaert sijnde van dat dreygement des keysers so vermaende hi zijn volck dat si den heere om sijn barmherticheyt bidden souden. En ghinck processie ende baden vierichlijck om gracie so dat hem die heere verhoorde in haer ghebet. Ende dye bisschop had ooc vergadert van dat ghemeen volck veel iuwelen van siluer ende van gout, om daer den keyser met te beschincken, ende sinen toorn daer met te versachten. So gheuielt te Meydenborch dat dye coster van sinte Mauricius kercke daer sinen lichaem was, sijn harnas, zijn speer, quam des smorgens in die kercke ende sach dattet harnas ende speer al wech was vander plaetsen daert plach te hanghen, so was hi seer droeuich ende vervaert, ende hi en dorstet niemant te kennen geuen, ende ghinc weder bedruct van daer, ende hy quam weder ter kercken te vespertijt ende hi sach dat harnasch ende speer op zijn oude plaetse des hi verblijdt was, mer de speer was al bebloet. Terstont quam die tijdinge ouer al, dat die keyser doot was. Ende hoe dat een wit ridder quam gheronnen door al dat heyr ende doorstack den keyser met eender lancien, ende niemant en wiste van waer hi quam, oft waer hi bleef. Als Iulianus geuoelde wel dat hi steruen most so wiste hi niet wat spijte dat hi god doen wilde, ende hy ontfinck dat bloet wt zijnder wonden in zijn hant ende werp dat op in de lucht, ende riep, vicisti galilee. o ghi galileus ghi hebt verwonnen. ende met dien so sterf hi onsalichlijck. Ende al dat lant was verblijdt ende dancte god van zijn gracie. Ende Iulianus creech loon na werk, mer god verlene ons zijn gracie. A.


{==H4v==} {>>pagina-aanduiding<<}

¶Gheprt bi Ian van Doesborch. Int iaer van .xxviii. den .xxv. dach van Iunius
¶Cum gracia et priuilegio.
    
{== afbeelding 
        	
        gheluck Auontuere ongeluc
    ==} {>>afbeelding<<}
    

    γμοθοωιλντομ
    
{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}

    
{====} {>>pagina-aanduiding<<}


{==binnenkant achterplat==} {>>pagina-aanduiding<<}


    
{==achterplat==} {>>pagina-aanduiding<<}




