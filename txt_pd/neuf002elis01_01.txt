
   
        
           
               Elisabeth Basmooth, of eene Engelsche plant op Hollandschen bodem. Deel 1
               Margaretha Jacoba de Neufville
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Elisabeth Basmooth, of eene Engelsche plant op Hollandschen bodem. Deel 1 van Margaretha Jacoba de Neufville uit 1836.
               
               
                   
                       
                   
               
           
           
           
               neuf002elis01_01
               DBNL-TEI 1
               
                   2018 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 9210 D 32
               
               Margaretha Jacoba de Neufville, Elisabeth Basmooth, of eene Engelsche plant op Hollandschen bodem. Deel 1. Ten Brink & de Vries, Amsterdam 1836
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Elisabeth Basmooth, of eene Engelsche plant op Hollandschen bodem. Deel 1
               Margaretha Jacoba de Neufville
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Elisabeth Basmooth, of eene Engelsche plant op Hollandschen bodem. Deel 1
               Margaretha Jacoba de Neufville
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2018-02-27
               
                   TF
               
               colofon toegevoegd
           
       
   
         
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Margaretha Jacoba de Neufville, Elisabeth Basmooth, of eene Engelsche plant op Hollandschen bodem. Deel 1. Ten Brink & de Vries, Amsterdam 1836
 
Zie: https://www.dbnl.org/tekst/neuf002elis01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

             
                 
             




{==*1==} {>>pagina-aanduiding<<}

ELISABETH BASMOOTH.

{==*2==} {>>pagina-aanduiding<<}


{==I==} {>>pagina-aanduiding<<}

ELISABETH BASMOOTH,
OF
EENE ENGELSCHE PLANT OP HOLLANDSCHEN BODEM.
EEN OORSPRONKELIJKE ROMAN.
DOOR
DE SCHRIJFSTER VAN
DE KLEINE PLIGTEN.
EERSTE DEEL.

{== afbeelding 
	
==} {>>afbeelding<<}
    

Te AMSTERDAM, bij
TEN BRINK & DE VRIES.
MDCCCXXXVI.

{==II==} {>>pagina-aanduiding<<}





{==III==} {>>pagina-aanduiding<<}

Een woord aan den Lezer.

Onder andere aanmerkingen, welke ik tijdens de eerste in het licht verschijning van mijn' Roman: de Kleine Pligten, op dit werk heb hooren maken, is geweest, dat het noemen der personaadjen met eene enkele kapitale letter alleen, eene onaangename stuiting in het lezen veroorzaakte, en aanleiding gaf tot het zoeken naar eenen of anderen bestaanden persoon, dien men meende, dat ik door eene letter had willen aanduiden; ja wat meer is, tot het toevoegen van letters bij de eene kapitale, naar willekeur des lezers, zoo dat er dan een geheele naam te voorschijn kwam van dezen of genen persoon dien ik bedoeld moest hebben. Terwijl het eerste lid dezer aanmerking mij eenigen spijt deed gevoelen over de aanleiding die ik gegeven had tot ongemak bij het lezen, aan degenen, die mijn werk wel met hunne oplettendheid wilden vereeren, smartte het andere lid der aanmerking mij dieper dan ik zeggen kan.

{==IV==} {>>pagina-aanduiding<<}

Ditmaal alle grieven uit den weg hebbende willen ruimen, besloot ik reeds bij den aanvang van den nieuwen Roman, dien ik thans mijnen landgenooten aanbied, voluitgeschrevene namen aan mijne denkbeeldige personen te geven. Dan hier kwamen terstond de oude hinderpalen, die mij vroeger tot eene kapitale letter hadden doen besluiten, weder alle te voorschijn; te weten: 1e de vrees van een' bestaanden naam (hoewel mij in de zamenleving onbekend) te treffen, en zoo aan de voormelde beschuldigende aanmerking voet te geven; 2e de groote moeijelijkheid, zoo niet onmogelijkheid om mijne personen in den stand dien ik voor hen mogt verlangen, te plaatsen, zonder hun namen te geven welke bekend zijn, aan personen van dien stand te behooren. Om hier mijne meening duidelijk te maken, moet ik het volgende zeggen. Een' huisman, een' burger uit de geringe klasse, kan men des noods Klomp of Kan, of Emmer of iets dergelijks noemen, maar spreekt men van den beschaafden stand, en gebruikt men soortgelijke namen, zoo zal een ieder, en met regt, uitroepen: zulk eene familie is nimmer onder de aanzienlijken geteld geweest! Men zou dus namen moeten gebruiken, die bekend zijn en gedragen worden - en zoo zou de beschuldiging ten minste eenen schijn van gegrondheid verkrijgen.

{==V==} {>>pagina-aanduiding<<}

Over het omverwerpen der genoemde hinderpalen peinzende, vond ik gelukkig in het werk van van leeuwen, betiteld: Batavia Illustrata eene alphabetische naamlijst van adellijke geslachten zonder genealogie, en daar deze lijst vele namen bevat die uitgestorven zijn, meende ik veiliglijk daaruit tè mogen kiezen, ik noemde dan den grootvader en den oom van mijnen hoofdpersoon (elisabeth basmooth) bestenvelde; hare oude vriendin tolver; eene later voorkomende familie gardijn; en nu laat ik aan den lezer, om indien hem andere namen, mits uit dezelve lijst, beter aanstaan, die op mijne personen toe te passen. Voorts in het begin, het tooneel der handeling in Engeland geplaatst hebbende, heb ik de vrijheid gehad vele Engelsche namen te gebruiken, en om de vraag of daaronder ook een van eenig nog levend mensch gevonden wordt, heb ik mij niet bekommerd, dewijl ik niemand in Engeland kennende, wel niet verdacht zal worden, daar aan eenig mensch een karakter te hebben willen geven, dat hem niet aanstaan zou. Indien er in Frankrijk een graaf de valmont mogt bestaan, die kwalijk name, dat ik zijn' titel voor monsieur alerte gebruikt heb, of een nicoles die zich gebelgd gevoelde over de rol die ik mijn' daniël nicoles 
laat spelen, zoo vraag ik hem bij voorraad verschooning, belijdende

{==VI==} {>>pagina-aanduiding<<}
dat ik van hun bestaan onkundig ben, en van hunne inborst niet het geringste weet. Van ondergeschikte Hollandsche namen spreek ik niet, omdat de personen welke dezulke in mijn werk dragen, van weinig beteekenis zijn; alleen omtrent mevrouw van almstein te Rotterdam, moet ik aanmerken, omdat haar karakter eenigzins beschreven wordt, dat ook zij een persoon is uit de bovengenoemde lijst. - Voorts zeg ik niets over mijn werk, de lezer beoordeele het. Op mijne jaren is men in staat met meer kalmte dan in vroegeren tijd, het te vellene vonnis af te wachten. Ik ben in mij zelve van de zuiverheid mijner bedoelingen overtuigd, en vraag alleen verschooning voor enkele drukfeilen, die aan mijne, en des (kundigen en doorgaans zeer naauwkeurigen) mede-correctors oplettendheid ontsnapt zijn.


{==VII==} {>>pagina-aanduiding<<}

INHOUD.
EERSTE DEEL.
I.	de zamenwoning	Bl. 1.
II.	onderscheidene ontmoetingen	Bl. 19.
III.	een middagmaal op werner-castle	Bl. 42.
IV.	een alledaagsch gesprek	Bl. 64.
V.	voorvallen op barkey-vale	Bl. 73.
VI.	nieuwe personaadjen	Bl. 94.
VII.	een listige aanslag	Bl. 116.
VIII.	bestenveldes verjaardag	Bl. 127.
IX.	bezoek bij helena falmain, enz.	138.
X.	briefwisseling	Bl. 149.
XI.	geschiedenis van debora tolver	Bl. 159.
XII.	schetsen van nieuwsgierigheid en eigenbaat	Bl. 181.
XIII.	een sterfgeval	Bl. 201.


{==VIII==} {>>pagina-aanduiding<<}

XIV.	rouwbeklag op barkey-vale	Bl. 217.
XV.	lasterlijke geruchten, en verslag van eene zeereis	Bl. 233.
XVI.	elisabeth te rotterdam	Bl. 253.
XVII.	tijdingen uit engeland	Bl. 268.
XVIII.	een dames salet	Bl. 283.
XIX.	de muzijkmeester	Bl. 301.





{==1==} {>>pagina-aanduiding<<}

I.


De zamenwoning.

‘Lieve! indien uw Grootvader eens kwame te vallen, en mijn oom, die reeds zoo vele ligchaamsgebreken heeft, zijn' tol aan de natuur betaalde, moesten wij te zamen gaan wonen. Het logeren bij elkander vind ik reeds zoo bij uitstek aangenaam, dat de gedachte van altijd met u onder één dak te huisvesten, mij steeds bij uitnemendheid behaagt.’ Zoo sprak cecilia wickham hare vriendin elisabeth basmooth aan, op eenen schoonen zomeravond in de maand Augustus van het jaar 1814, toen beide meisjes te zamen wandelden in den grooten tuin achter het huis, hetwelk aan den ouden heer bestenvelde, elisabeths grootvader van moederszijde, toebehoorde, en waar de eerstgenoemde eenige weken was komen doorbrengen. - ‘Ja!’ antwoordde elisabeth, ‘dat heb ik ook wel eens gedacht, gij weet, ik houd zeer veel van u; als gij hier komt ben ik altijd regt blijde, en als gij vertrekt smart het mij meer dan ik zeggen kan; indien er nu, de komst eenmaal

{==2==} {>>pagina-aanduiding<<}
plaats gehad hebbende, aan geen heengaan meer behoefde gedacht te worden, zou zulks ons onzen ouden schooltijd weder te binnen brengen, ons genoegen zou ongestoord voortduren en wij zouden een regt aangenaam leventje leiden!’ - ‘Wel,’ hervatte cecilia: ‘laten wij elkander dan hier in het aanschijn der zoo liefelijk rijzende maan, plegtig beloven.’..... ‘Neen! belofte maakt schuld,’ zoo viel haar elisabeth in de rede: ‘mij dunkt het zoude wat onvoorzigtig zijn ons te verbinden, daar wij zoo weinig weten hoe de omstandigheden loopen kunnen, en dan de maan - die zou ik liefst uit het spel laten - wat weet de maan van ons doen?’
cecilia. ‘Niets; maar ik wilde haar in zoo ver tot getuige nemen van onze belofte, om ons dezelve te herinneren door haar te aanschouwen, wanneer de tijd der nakoming daar zal zijn.’
elisabeth. ‘O als die tijd daar zal wezen en wij ons dan niet kunnen herinneren, dat wij eens het plan gevormd hebben van zamen te gaan wonen, zonder de maan aan te kijken, dan geloof ik dat zulks een bewijs zou wezen, dat wij in die zamenwoning geen' lust meer hadden.’
cecilia. ‘Wel nu, juist om er niet weder van af te stappen, moesten wij de belofte doen.’
elisabeth. ‘Dit vind ik niet. Wij moeten vrijwillig te zamen geen wonen, indien wij ons eens daartoe in de gelegenheid zien en het dan beide zoo goedvinden; maar er toe verpligt te wezen wanneer wij vrij zullen zijn om eene keuze te doen - ik weet het niet, daar staat mij iets in tegen.’

{==3==} {>>pagina-aanduiding<<}

cecilia. ‘Dat komt doordien gij mij niet zoo lief hebt als ik u. Gij zijt minder gevoelig. Reeds nu ik sedert drie dagen slechts hier ben, schrik ik tegen de gedachte, dat ik u na verloop van eene maand, hoevele dagen ik ook nog te goed heb, weder zal moeten verlaten; gij ondertusschen zijt en blijft vrolijk van den dag dat ik kom tot op dien vóór mijn vertrek. Zie, nu reeds wellen tranen in mijne oogen op, en gij lacht!!’
elisabeth. ‘Ik lach, omdat ik niet weenen kan. Ik lach omdat gij u noodeloos het hoofd met muizennesten vol haalt. Gij weet dat ik u regt lief heb en dat uw bijzijn mij grootelijks verheugt, maar ik geniet het tegenwoordig genoegen, zonder mij om het gemis, dat eens komen moet, nu reeds te bekommeren, en gij smaakt nimmer een zuiver genot, omdat gij van het oogenblik af dat het goede geboren wordt, u over het kwade kwelt. Kom aan, omhels mij, en laat ons nog wat over ons aanstaand huishoudentje praten.’
cecilia. ‘Gij schertst er mede, en ik heb het zeer ernstig gemeend. Volgens mijn plan zouden wij hier of daar in of nabij een dorp een goed huis met een' fraaijen tuin gaan bewonen. De aankweeking van zeer vele bloemen op ons nemen; groote wandelingen in de omstreken doen; van tijd tot tijd de landlieden in de buurt bezoeken; te zamen lezen; te zamen allerlei lieve handwerken maken; welligt een of ander kind van behoeftige lieden te zamen kleeden of opvoeden, en altijd des avonds, na volbragten arbeid, ons verheugen van nog zamen

{==4==} {>>pagina-aanduiding<<}
te zijn, en des morgens, bij het hervatten der werkzaamheden, van die weder te zamen te mogen beginnen!’
elisabeth. ‘Goed! maar zullen wij ons niet ook een rijtuigje aanschaffen, om onze togten in de rondte wat verder te kunnen uitstrekken?’
cecilia. ‘O ja! en indien er water bij onze bezitting wezen zal, ook een roeischuitje, om bij stil weder wat heen en weder te varen, dat is zoo aangenaam!’
elisabeth. ‘En hoeveel dienstboden zullen wij houden? Eene kamenier moeten wij hebben, en iemand, die den pot klaar maakt, behoeven wij ook. Voorts een' man die ons paard oppast, en het rijtuig voorbrengt, het gras in onzen tuin maait en de boomen snoeit. Zouden wij het met deze drie kunnen stellen?’
cecilia. ‘Misschien wel. Dan dat zijn van die bijzaken, welke zich schikken zullen, als wij eens zoo ver zullen wezen. Het voornaamste is bepaald: zullen jaar in jaar uit zamen wonen! O hoe verheugt dit blij vooruitzigt mij!!’
‘Zullen de jufvrouwen dezen avond niets gelieven te gebruiken?’ werd nu van het huis af geroepen, en de stem was te wel bekend, dan dat onze twee gezellinnen niet terstond bemerkt zouden hebben, dat de oude huishoudster van den heer bestenvelde die stem klinken liet, opdat het uur tot het avondeten bestemd geene minuut vertraagd mogte worden. De zamenspraak had dan een einde en de jonge meisjes sprongen de voordeur in.

{==5==} {>>pagina-aanduiding<<}

Minder evenwel dan de oude heer zelf, was debora tolver, de huishoudster, van overdrevene naauwgezetheid op uren en minuten te beschuldigen, want zij volgde slechts na, wat haar door haren meester voorgeschreven was, en dagelijks aanbevolen werd. Trouwens, die meester was een man zonder geestkracht, eigenzinnig uit gebrek aan hooger doel van zijne bemoeijingen, dan het troetelen van zijn' eigen persoon, onverschillig voor al wat anderen aanging, klein in denkwijze, bekrompen als het op handelen aankwam, zorgeloos omtrent zaken van belang, doch ten uiterste naauwgezet in kleinigheden, nalatig wanneer er voor hem iets degelijks te doen viel, doch zeer ligt verstoord op anderen, in geval deze iets van gering gewigt verzuimden; wiens verlangen, dat alles in zijn huis op den ééns vastgestelden tijd geschiedde, dan ook geheel niet voortsproot uit eene billijke hoogschatting van de vervliegende uren, en eene loffelijke naauwkeurigheid met opzigt tot derzelver gebruik, maar wel uit zijne gehechtheid aan een' zekeren dagelijkschen sleur, dien hij gemakkelijk vond. Zonder een bepaald karakter te hebben, had elisabeths grootvader nu zeventig jaren een plantenleven geleid, en evenwel was hem dat leven zoo lief, dat hij het op alle mogelijke wijzen zocht te rekken, schoon de tijd hem niet zelden al te lang voorkwam en hij dikwijls tot den slaap zijne toevlugt nam, om hem de vervelende uren van den dag door te helpen. De omgang met zulk een' man strookte geheel niet met de ijverige geaardheid der vrouw, die sedert den dood zijner eenige dochter het bestier van zijne huishouding op

{==6==} {>>pagina-aanduiding<<}
zich genomen had; maar de weduwe tolver had onderstand noodig en wilde dien liever door eigen werkzaamheid bekomen, dan aan gunst of medelijden van anderen verschuldigd wezen, en te verstandig om niet te weten dat nergens de volmaaktheid op aarde te vinden is, getroostte zij zich liever de onaangenaamheden welke zij in bestenveldes gezelschap ontmoette, dan zich te wagen aan het ondervinden van welligt nog ergere in een ander huis. Buiten dit, elisabeths aanvalligheid, vrolijkheid en zachten aanleg hadden haar van de eerste uren, welke zij met haar doorbragt, getroffen, en de gedachte, dat zij welligt van eenig nut kon wezen aan dit kind, hetwelk, reeds op haar derde jaar van de ouderlijke zorgen verstoken, aan de leiding van een' nietsbeteekenenden grootvader overgelaten was, had haar doen besluiten veel over het hoofd te zien, ten einde zich nimmer te kunnen verwijten de mogelijkheid, om iets goeds te doen, veronachtzaamd te hebben; want de weduwe tolver was eene van die Christenen, welke meenen, dat in het beleven van de voorschriften des Evangeliums, in weldoen en wel handelen, de ware godsdienstigheid bestaat. Zij had vele ongelukken gehad, maar zij murmureerde of klaagde niet; haar stelregel was: Niets komt ons over dan tot ons beste, en zoo behield zij die opgeruimdheid van aard, die het kenmerk der echte vroomheid is, en den eenen mensch tot een' aangenamen gezel voor andere menschen maakt. Elisabeth was dan ook aan deze achtingwaardige vrouw zeer veel verpligt, en schoon zij hare kundigheden, zoo veel die dan waren, aan eenige jaren schoolliggens verschul-
{==7==} {>>pagina-aanduiding<<}
digd was, had zij de vorming van haar hart en hare grondbeginsels hoofdzakelijk aan de weduwe tolver te danken. Niet altijd werd dit te regt door mejufvrouw basmooth erkend, en jeugdige ligtzinnigheid deed deze weleens wat luchtig over 
hare verpligtingen jegens de bejaarde raadgeefster heenstappen, maar echter achtte zij haar hoog en luisterde in bedaarde oogenblikken nog gaarne naar hare vermaningen.
Nu eenigzins met het huishouden, waartoe elisabeth behoorde, kennis gemaakt hebbende, willen wij eenige jaren terug treden en iets van hare afkomst verhalen. Gelijk zijn naam aanduidt, was de heer bestenvelde een Hollander van geboorte. Deftig van afkomst, was hij door den voordeeligen handel, welken zijn vader gedreven had, rijk geworden; zelf had hij door bekwame kantoorbedienden de zaken op den ouden voet laten voortzetten, maar zich in dit, gelijk in alle andere vakken, weinig moeite gegeven. Uit zijn huwelijk met eene vrouw hem in stand en vermogen gelijk, die hij meer om deze reden, dan omdat hij haar vurig lief gehad zou hebben, (want teedere gemoedsbewegingen vielen geenszins in zijn' aard) getrouwd had, waren hem twee kinderen, een zoon en eene dochter geboren. Een Engelschman, robbert basmooth genaamd, die in het begin van het jaar 1793 om handelszaken uit Londen gekomen was, en onder andere met het kantoor van bestenvelde in betrekking stond, had de jeugdige sofia, de dochter, gezien en zoo veel behagen in haar gevonden, dat hij zich zeer gelukkig rekende toen zij zelve hem hare hand toezeide, en hare ouders, de moeder niet zonder hartzeer, toeston-
{==8==} {>>pagina-aanduiding<<}
den, dat hij haar met zich naar zijn vaderland als zijne echtgenoot zoude overvoeren. Weinig meer dan een jaar waren basmooth en sofia vereenigd, toen elisabeth geboren werd; de ouders waren uit Holland overgekomen om van die geboorte getuigen te zijn, dan, de vermoeijenissen der reize werkten zoo nadeelig op de gezondheid der bejaarde moeder, dat zij slechts weinige weken het genoegen smaakte van hare dochter en kleindochter te zien, en in Engeland overleed. Bestenvelde, die ook van de zeereis de nadeelige gevolgen ondervonden had, schrikte nu voor het denkbeeld van weder 
over te steken, te huis met zijn' zoon alleen te wonen en in vele kleinigheden de vrouwelijke hulp te zullen ontberen. Hij besloot daarom eene schikking met basmooth en diens echtgenoot te maken, en bij hen te blijven, latende de geheele beschikking van zijn kantoor over aan zijn' zoon, die reeds eenige jaren te Hamburg den handel geleerd had, zich alleen de helft in de vermoedelijke winsten voorbehoudende. Daar de geaardheid van den schoonvader en den schoonzoon geheel niet overeen kwam, zoude welligt die zamenwoning niet lang goed gegaan zijn, maar basmooth werd eenige maanden nadat dezelve een' aanvang genomen had, door eene belangrijke zaak, die zijn handelshuis betrof, genoodzaakt naar Bengalen te vertrekken. - Bestenvelde zette zich nu met zijne dochter en haar kind op een klein landgoed, in de nabijheid van Baldock (*), neder, liet alles daar op Hollandsche wijze

{==9==} {>>pagina-aanduiding<<}
inrigten en leefde zoo stilletjes voort, totdat sofia de treurige tijding ontving, dat haar gemaal aan het heete klimaat van Oost-Indië niet hebbende kunnen gewennen, daar aan hevige koortsen overleden was. Zoo weinig dit berigt op bestenvelde werkte, zoo hevig schokte het het hart van sofia. De terugkomst van haren geliefden robbert was altijd het lichte punt geweest waarop zij van den dag zijns vertreks af gestaard had; nu werd dit lichte punt zelf duisternis, en het leven had voor haar geene bevalligheid meer. Eeniglijk om hare elisabeth zou zij gewenscht hebben het te behouden, maar eene teringachtige ongesteldheid had haar aangetast; deze ondermijnde allengs hare krachten, en deed haar, na omtrent drie jaren kwijnens, bezwijken. Bestenvelde op dit tijdstip noodzakelijk iemand behoevende, die zijne huishouding gadesloeg en voor zijne kleindochter zorgde, kwam de weduwe tolver in zijne dienst. Deze vrouw, uit Friesland afkomstig, door omstandigheden, die wij later zullen doen kennen, in Engeland woonachtig, stelde, gelijk reeds vroeger gezegd is, zeer veel belang in elisabeth. Zij zorgde vooreerst voor hare gezondheid en de ontwikkeling harer krachten op zulk eene verstandige wijze, dat het kind sterk en welig opgroeide, en eindelijk een volwassen meisje geworden zijnde, als eene frissche lentebloem daarstond en geheel niet onderhevig was aan die vele zwakkelijkheden en kleine kwalen, welke weekelijk opgevoede vrouwen zoo dikwijls kwellen. Naarmate zich het denkvermogen van het kind ontwikkelde, gaf debora tolver haar onderrigt volgens hare vatbaarheid in al wat tot

{==10==} {>>pagina-aanduiding<<}
vorming van een edel karakter door haar dienstig gekeurd werd, onderwees haar in de eerste gronden van de Godsdienst, leerde haar de zuivere zedeleer van jezus kennen en eerbiedigen, en ontzag zich niet haar ernstig te berispen, ja zelfs te straffen, wanneer elisabeth zich aan eenige fout van aanbelang, als ontwijking of verdraaijing der waarheid, halsstarrige tegenspraak, ongehoorzaamheid of onordelijkheid, had schuldig gemaakt. Dan, zelve gevoelende, dat zij tot het onderwijs geven in vele nutte kundigheden en het leven der vrouwen vaak veraangenamende bekwaamheden niet in staat was, haalde de goede weduwe, toen elisabeth twaalf jaren oud was, echter niet zonder moeite den heer bestenvelde over om het meisje te laten school-liggen. Zes jaren lang beroofde zich dus deze edele vriendin geheel belangeloos van haar grootst, zoo niet éénig genoegen, het bijzijn namelijk van haar troetelkind; maar ook na dien tijd smaakte zij steeds de edele zelfvoldoening van welgedaan te hebben, en verheugde zich in de vruchten van hare opoffering, zoo dikwijls zij de vordering van elisabeth in goede manieren, de proeven van wat zij in handigheid met de naald of met het penseel gewonnen had zag, of hare behendigheid op het klavier, gepaard met de toonen van hare lieve stem, hoorde.
Toen de twee jonge dames, op den avond, dat hare bovenstaande zamenspraak had plaats gehad, in huis traden, sloeg de klok negen, en het gezelschap zette zich aan tafel neder; want te tien uren moest grootvader, volgens eene eens aangenomene gewoonte, te bed wezen; wat hij voor zich zelven in deze ver-
{==11==} {>>pagina-aanduiding<<}
koos, leide hij evenwel niet als eene verpligting aan zijne huisgenooten op, en dewijl de nazomer in al zijne heerlijkheid prijkte, de maan en vele duizenden sterren zich liefelijk en prachtig aan den helderen hemel vertoonden en de luchtsgesteldheid warm en aangenaam was, besloten de vrouwen nog eenigen tijd op te blijven en de schoonheden der natuur te genieten. Zich te dien einde op eene terras bezijden de voordeur nedergezet hebbende, zeide elisabeth, de weduwe tolver aansprekende: ‘Wil ik u eens zeggen, lieve debora! welk plan cecilia en ik dezen avond te zamen gevormd hebben?’ - Debora knikte toestemmend; elisabeth vervolgde: ‘wij willen bij tijd en wijle te zamen een huishouden opzetten. Wat zegt gij daarvan?’
debora. ‘Wat ik van al zulke plans, die men in de jeugd vormt, meestal zeg: het zijn kasteelen in de lucht; er zal niets van komen!’
Elisabeth lachte. Cecilia zuchtte en vraagde op een' bedrukten toon: ‘waarom niet?’ De weduwe antwoordde: ‘Om honderd en ééne reden niet. Vooreerst, omdat het niet zeker is, dat alle omstandigheden zoo zullen zamenloopen, dat u beide de uitvoering zal mogelijk wezen. Ten tweede, omdat indien zij zich al eens zoo schikten, het bij mij niet vast staat, dat gijlieden dan nog zoo zeer daartoe genegen wezen zoudt als nu; ten derde, omdat mogelijkheid en lust zelfs bestaande, de gevaren aan de onderneming verknocht u al ligt zouden afschrikken en zoo voorts, en zoo voorts, tot honderd en één toe.’

{==12==} {>>pagina-aanduiding<<}

cecilia. ‘Indien de acht en negentig overige redenen mij niet beter dan de drie gemelde overtuigen, zoo houde ik onze zamenwoning voor zeer uitvoerlijk, en blijf mij vleijen, dat zij eens plaats grijpen zal.’
elisabeth. ‘Ik ben er nog niet zoo zeer van overtuigd. Cecilia wilde dat wij eene belofte zouden doen, maar dit vond ik wat onvoorzigtig.’
debora. ‘O ik raad u ten sterkste zoo iets af. Lieve dames, als men jong is gelooft men aan de zekerheid of bestendigheid der dingen, en, ach! met de jaren komt de ondervinding, dat zij niet zoo zijn. Als men jong is ziet men de wereld in een schoon licht en stelt zich veel van de toekomst voor; vordering in jaren doet het licht in duisternis verkeeren, en terwijl men weet, dat het verledene luttel goeds aangebragt heeft, maakt men weinig staat op het heil dat nog zou kunnen geboren worden. Verbindt men zich nu ergens toe, wanneer alles ons toelacht, zoo moet men het houden, al voorspelt de uitvoering ons geen genoegen meer, ten zij dan, dat men wederzijds goedvinde de belofte als niet gedaan aan te merken, en daartoe het voorstel te doen, heeft dikwijls de grootste zwarigheden in.’
cecilia. ‘Na juist die zwarigheden zouden ontstaan uit iets, dat ik voor geheel onmogelijk houde, namelijk, dat elisabeth en ik zouden ophouden elkander zoo lief te hebben als wij thans doen.’
debora. ‘Houdt gij dat voor onmogelijk, lieve! ‘Het zij zoo; ik wil uw genoegen niet verbitteren

{==13==} {>>pagina-aanduiding<<}
en uwe tegenwoordige genietingen vergiftigen, maar aan eeuwige vriendschap geloof ik zoo min als aan eeuwige liefde; niet juist dat ik zou onderstellen, dat twee personen niet hun geheel leven door eene zekere genegenheid voor elkander zouden kunnen blijven gevoelen, maar dat de levendigheid van het gevoel jaar in jaar uit even sterk zou stand houden - neen, dat geloof ik geenszins.’
elisabeth. ‘Wie weet, of wij niet bestemd zijn om uwe stelling te logenstraffen. Thans houd ik van cecilia meer dan van eenige mijner oudere of nieuwere kennissen; wij verstaan elkander, wij hebben de eene voor de andere geene geheimen, wij kennen elkander door en door. Hoe zou het nu komen kunnen, dat wij ophielden, ik haar of zij mij te verstaan, te vertrouwen of grondig te kennen? dit begrijp ik niet; en houdt dat niet op, hoe zou dan onze vriendschap verflaauwen? Zoo als wij zijn beminnen wij elkander; dezelfden blijvende, hoe zouden wij ophouden de eene de andere wederzijds te beminnen?’
Hier viel cecilia mejufvrouw basmooth om den hals en kuste haar hartelijk. ‘Ik dank u,’ zeide zij, ‘o ik dank u, mijne elisabeth! voor hetgeen gij daar aangaande onze vriendschap gezegd hebt; ik zou mij zoo goed niet hebben weten uit te drukken, maar uwe woorden vinden hunnen weerklank in mijn hart, en ik stem volkomen met dezelven in. Mag ik u vragen, mejufvrouw tolver, of gij eenige gegronde wederlegging van elisabeths redenen weet?’

{==14==} {>>pagina-aanduiding<<}

debora. ‘Er bestaat althans ééne sterkere neiging dan die der vriendschap, die, welke lieden van onderscheidene sekse tot elkander trekt. Onderstel nu, dat eene van u beide tot een huwelijk aangezocht wordt en dat liefde in hare borst ontstaat, zoo is dit alleen reeds genoeg om eene verwijdering te weeg te brengen; de vriendin, welke niet bemind wordt, verstaat degene die bemint dan niet volkomen meer; zij houdt op de eerste plaats in het hart harer vriendin te bekleeden, bemerkt al ras, dat zij voor deze niet meer zoo onmisbaar is als voorheen, en verliest dagelijks iets van haren invloed op degene, die nu een' anderen steun gekregen heeft....’
Cecilia haar in de rede vallende. ‘O! liever zoude ik elke hand die mij aangeboden werd afslaan, dan gehoor geven aan eene neiging, aan welke ik elisabeths vriendschap zou moeten opofferen!’
elisabeth. ‘Neen, mijn hart is dunkt mij ruim genoeg om liefde en vriendschap te gelijk te bevatten. Wierd ik door iemand die mij wel geviel ten huwelijk gevraagd, ik zoude zeggen: hoor eens, mijnheer, ik heb eene lieve, beste vriendin, die moet met u mijne genegenheid deelen - en mij dunkt, indien hij dan cecilia leerde kennen, zou hij mijne vriendschap voor haar zoo goed begrijpen, dat hij niet zou verlangen, dat ik haar eenigzins anders dan te voren behandelde. Ja trouwde ik met hem vóór onze zamenwoning, hij zou die verlangen te zien plaats grijpen; en nadat dezelve bestond, hij zou haar wenschen te zien voortduren. Het kan

{==15==} {>>pagina-aanduiding<<}
wezen, dat ik mij bedrieg, maar zoo stel ik mij de zaken voor.’
Glimlagchend schudde hier de weduwe tolver het hoofd. ‘Gelukkige tijd der jeugd!’ riep zij toen uit. ‘Alles is u schoon, alles gemakkelijk, zelfs in het verschiet! Doch, het stuk van eenen tusschenkomenden minnenhandel nu eens daarlatende, zie ik buitendat onoverkomelijke zwarigheden in de zamenwoning van twee jonge dames, gelijk gij. Wie zal het huisbestier, wie dat der geldmiddelen in handen hebben? Wie zal beslissen, wanneer er eens verschil van inzigten plaats heeft? Wie zal de keuze regelen der personen, welke in beider huis den toegang hebben zullen, of bepalen wie uit uwen kring geweerd moeten blijven, ingeval beider smaak in deze mogt verschillen?....’
‘Dat zal hg niet,’ hernam cecilia met eenige drift: ‘onze smaak zal altoos één zijn, wij zullen alle gezag te zamen uitoefenen, geen verschil omtrent eenige zaak hoegenaamd ook hebben; ons huis zal een tempel der vergenoegdheid en der eensgezindheid zijn!’
‘Het is wel, lieve dames!’ hervatte debora: ‘God bestuurt en regelt onze lotgevallen, laat ons dus lijdelijk voortgaan op onzen weg. Wij behoeven al de mogelijke voor- of nadeelen niet op te sommen van iets, dat welligt nooit plaats hebben zal. Verheugt u in wat gij thans eene wenschelijke toekomst noemt; het is niet noodig dat ik u beangstige. Elk onzer mag en kan zonder nadeel hare meening behouden; de jaren brengen altijd een ver-
{==16==} {>>pagina-aanduiding<<}
schil in de denkwijze tusschen jongere en oudere personen voort, en in gevallen, gelijk dit waarover wij nu handelden, behoeft de oudere hare gevoelens niet aan de jongere op te dringen.’ -
Elisabeth hare hand debora toestekende. ‘Iets opdringen lieve, goede, heb ik u nooit hooren doen, maar dat gij van mij in denkwijze verschildet, ja zulks heb ik meermalen ondervonden, maar altijd in het eind bemerkt, dat gij gelijk hadt, daarom stel ik steeds hoogen prijs op het kennen van uwe gevoelens.’
Debora drukte hartelijk en met zekere aandoening de hand van hare lieveling, terwijl cecilia, door elisabeths woorden eenigzins geraakt, er op antwoordde: ‘Wel nu, daar het gevoelen van mejufvrouw tolver ditmaal is, dat noch gij, noch ik hetzelfde als zij behoeven te denken, zoo zal het ons wel vrij staan te gelooven dat ons plan tot zamenwoning zeer uitvoerlijk is. Ik hoop dat als wij ons huishoudentje opgerigt zullen hebben, debora wel eens zal bij ons komen en getuige wezen van ons geluk.’
‘Dat hoop ik!’ hernam elisabeth. ‘Zulk een' dag zullen wij dan eens stilletjes met ons drieën doorbrengen, en alle bezoekers niet te huis geven.’
cecilia. ‘Vele bezoekers zullen wij, hoop ik, nooit hebben. Ik verlang een afgezonderd leven met u alleen. De drom van menschen, die mij bij mijn' oom dagelijks omringt, verveelt mij zóó, dat een der genoegens, welke ik mij van onze

{==17==} {>>pagina-aanduiding<<}
zamenwoning voorstel, is, van zulke stoornis bevrijd te zullen wezen.’
‘Stoornis?’ vraagde elisabeth. ‘Waarin zouden goede kennissen, die ons bezochten, ons storen? Wij zullen toch zoo vele drokten niet hebben, en onze werkzaamheden zullen niet van dien aard zijn, dat wij ons als aan de wereld zouden behoeven te onttrekken. Neen, lieve! als kluizenaren moeten wij niet leven.’....
‘Ziet hier reeds een klein verschil van bedoelingen,’ zeide debora schertsende: ‘een punt, hetwelk om daarover eens te worden veel tijd en vele woorden zou kosten. Wat dunkt u, dames! indien wij de beslissing daaromtrent eens op de lijst zetten van de moeijelijkheden, die met der tijd uit den weg geruimd moeten worden, en ons thans naar onze kamers ter rust begaven? Het wordt koel in de opene lucht, wig mogten eene verkoudheid opdoen, door langer te blijven.’
‘Gij hebt gelijk,’ zeide elisabeth, opstaande: ‘morgen komt weder een dag. Nacht, lieve debora! nacht, mijne cecilia!’
‘Nacht, dierbare elisabeth!’ zeide mejufvrouw wickham, hare vriendin omhelzende; voorts een paar stappen voorwaarts doende en de oogen ten hemel heffende: ‘nacht, heerlijke maan!’
Deze uitroep deed mejufvrouw basmooth lagchen.
‘Wat hebt gij heden een zwak voor de maan!’ riep zij uit. ‘Als ik haar zoo teeder wilde toespreken, zou ik ten minste zeggen: Nacht, cynthia! diana! of zuster van de zon, maar zoo plat maan,

{==18==} {>>pagina-aanduiding<<}
dat komt weinig met uwe hoogdravende gevoelens overeen! Als wij zamenwonen, moet gij niet zoo veel aan de maan hechten, ik zou jaloersch van haar worden en haar eene altoosdurende eklips toewenschen. - Nu, slaap wel.’ -
Zoo spottende met de wat ver gedrevene gevoeligheid van hare vriendin, vervolgde elisabeth haren weg naar haar slaapvertrek, wel in acht nemende de deur zoetjes te openen en te sluiten, om den ouden grootvader niet in zijnen slaap te storen. Cecilia wie hare scherts niet behaagd had, trad met eenen zucht de huisdeur binnen, en mejufvrouw tolver sloot die zorgvuldig toe, nadat zij de zitbankjes behoorlijk elk op zijne plaats tegen den muur geschikt had.



{==19==} {>>pagina-aanduiding<<}

II.


Onderscheidene ontmoetingen.

Den volgenden morgen was de zorgvuldige huishoudster reeds sedert lang met hare dagelijksche werkzaamheden bezig, toen vader bestenvelde, zijn slaapvertrek uitgetreden zijnde, en zijn ontbijt genomen hebbende, vijf minuten voor elf uren de voordeur uittrad en ging zien en voelen of het weder zoodanig was, dat hij, zonder hinder voor zijne gezondheid, de gewone ochtendwandeling kon gaan doen. Op eens hoorde debora zijne stem, die nog vrij forsch was, roepende: ‘jufvrouw tolver! jufvrouw tolver! kom eens hier!’ IJlings wierp zij haar naaiwerk uit de handen, en kwam, den ouden man zoekende, toeloopen. Daar stond hij met de slippen van zijn' japon den afstand van de tuinstoeltjes op de terras te meten, en dewijl die, op welke de dames den vorigen avond gezeten hadden, eenigzins verder van elkander af stonden, dan die aan de andere zijde der voordeur, moest hij van debora weten, wat er met die stoeltjes gebeurd was. Zij zeide hem de waarheid, maar gaf

{==20==} {>>pagina-aanduiding<<}
zich zoodoende bloot aan het verwijt, dat zij de gezondheid der beide meisjes geheel zou bederven, indien zij haar nog eens toestond 's avonds laat in de opene lucht te zitten, en wel voornamelijk aan dit, dat zij haar eene onvergeeflijke slordigheid leerde, met de dingen die gebruikt werden niet weder op derzelver juiste plaats te zetten. ‘Is dat het doen van eene huishoudster!’ beet bestenvelde de goede debora gramstorig toe: ‘is dat de nettigheid van iemand, die de goede orde moest handhaven! het scheelt wel een half voet dat de stoeltjes ginds nader bij elkander staan, dan aan dezen kant! zoo behooren zij! zoo heb ik ze gisteren zelf gezet! Ik wil niet, dat door uwe onachtzaamheid mijne zaken in de war loopen, hoor, jufvrouw tolver!’ - Debora zweeg, terwijl bestenvelde zich omkeerde en zijne wandeling begon, maar zij gevoelde niet te min het grievende van eene scherpe berisping over eene nietsbeduidende kleinigheid, terwijl zij wist hoezeer zij in groote zaken, waarop door haren heer geene acht geslagen werd, met de uiterste naauwgezetheid handelde. Toen zij weder in huis wilde gaan, kwamen de jonge dames haar tegen. Elisabeth viel haar om den hals, maar zeide niets. Cecilia reikte haar de hand toe, en sprak: ‘Het doet mij leed, mejufvrouw! dat wij oorzaak zijn van de onaangename bejegening welke gij hebt ondergaan; van boven op elisabeths kamer, waar wij te zamen waren, heb ik gehoord hoe de oude heer om die ellendige stoeltjes geknord heeft. Hoe kunt gij zoo iets zonder u te verdedigen aanhooren?’ - ‘Ach, lieve!’ hernam debora,

{==21==} {>>pagina-aanduiding<<}
‘het is juist niet de eerste keer, dat ik om beuzelingen berispt worde; maar ik denk altijd: beter om beuzelingen, dan om zaken van belang, en dan, ik ben een ondergeschikt persoon, die de luimen van haren meester moet inschikken; het is beter te zwijgen, dan door tegenspreken een krakeel aan den gang te brengen.’ - ‘Grootvader kan zotte kuren hebben!’ riep elisabeth uit: ‘maar lieve! hoe meer hij u kwelt, hoe meer ik u lief heb, en alles doen wil, om het leed dat hij u aandoet te verzachten.’ - ‘Elisabeth!’ zeide debora met aandoening, de hand van het vriendelijke meisje drukkende: ‘om u heb ik veel verduurd, maar ook uwe genegenheid heeft mij veel smart verzoet, blijf mij beminnen, en alles zal wel gaan! maar kom, ik moet weder aan mijne bezigheden; wat is uw plan voor dezen morgen?’ - ‘Wij wilden jenny hootins eens gaan bezoeken,’ was het antwoord van elisabeth, en beide meisjes, arm in arm, vingen hare wandeling aan.
Jenny hootins was eene gewezene bediende van mevrouw basmooth, met deze uit Holland overgekomen, en haar in het eerste jaar, hetwelk zij in Engeland doorbragt, van veel nut geweest in de ongewone bestiering eener huishouding in een vreemd land; toen de ouders bestenvelde waren overgekomen, was zij getuige geweest van de vreugd over elisabeths geboorte, van de droefheid over den dood van moeder bestenvelde, van de twisten tusschen den ouden heer en den schoonzoon, van de smart, welke diens vertrek zijner ega veroorzaakt

{==22==} {>>pagina-aanduiding<<}
had, in één woord, van al wat elisabeths moeder, sinds deze Holland verlaten had, was wedervaren; zij was, na het overlijden van hare meesteres, met den knecht getrouwd, die haar kameraad in het huis van basmooth geweest was; een man, die bijzonder in gunst stond bij zijnen heer, en die, toen sofia weduwe zijnde, hem zijn afscheid gegeven had, bij zijnen vader, die een landbouwer was, was teruggekeerd, en eindelijk in zijn beroep was opgevolgd. Jenny leefde nu, oud en gebrekkig, als weduw met een' zoon en diens vrouw, welke acht kinderen hadden, soberlijk voort. Van tijd tot tijd was elisabeth gewoon deze goede ongelukkige te bezoeken, en zelden kwam zij daar, zonder iets bij te brengen tot onderhoud van het huisgezin, of tot verkwikking der oude; maar niet altijd was zij daartoe in staat, dewijl grootvader bestenvelde geheel niet naauwkeurig was in het uitbetalen van het maandgeld, dat jufvrouw basmooth toekwam, zoodat de beurs van deze maar al te dikwijls zeer schraal voorzien was. Geheel ongelijk was de woning van jenny aan het lagchend beeld, hetwelk men gewoon is zich van eene Engelsche landhoeve voor te stellen; geen zindelijk met wit zand bestrooid, of van welige graszoden zamengesteld park was voor het huis te ontdekken; geene digte boschjes van welriekende rozen en jasmijnen prijkten aan beide zijden van dat huis; geene zitplaatsen met groen mos overdekt, onder de schaduw van welige eikenboomen, werden ergens in den omtrek gezien; geen liefelijk beekje ruischte in de nabuurschap, niets duidde vrolijkheid of welvaart aan. Om van bestenveldes hofstede bij het verblijf der oude

{==23==} {>>pagina-aanduiding<<}
hootins te komen, moest men, na een aangenaam landschap doorwandeld te hebben, den grooten weg verlaten, en, langs een vrij smal en hobbelig pad, een' rotsachtigen heuvel bestijgen, voorts dien aan de andere zijde, tusschen doornen en distelen heen, afdalen, tot op eene van rondsom door kale hoogten omringde vlakte; daar stond de woning of liever de stulp waar jenny gehuisvest was, te midden van zes of acht dergelijke, het eene meer, het andere minder, vervallene huizen met rieten daken, van klei en planken zamengesteld; schaduw was daar alleen te vinden, wanneer de zon achter de bergen schuil ging, en alle vreemde reuk, dien men er gewaar werd, kwam van het groene opgesprokkelde hout, dat op enkele kolen te smeulen lag. Kinderen, ja die waren er in menigte in dit gehucht te zien, maar geen hunner geleek naar die serafijntjes, welke ons veeltijds de schrijvers schetsen; althans die van jenny's schoondochter hadden niets aanlokkelijks; geene blonde krullende lokken zwierden bij hen over blozende wangen, geen lelieblank vel werd door de rooskleur van sierlijke lipjes opgeluisterd, geene gitzwarte oogjes lonkten den vreemdeling vriendelijk toe. De zon had nadeelig op de tint van het gelaat en van het dikke platte haar van deze kinderen gewerkt, hun vel was bruin, hun haar geelachtig wit, de lichte blaauwe oogen hadden zij alle van hunne moeder avergenomen, en de grove gelaatstrekken van tom hootins, den vader, waren in het klein op aller aangezigt weder te vinden. Elisabeths aannadering verwekte vreugd bij dit gezin; maar cecilia, welke daar voor het eerst

{==24==} {>>pagina-aanduiding<<}
van haar leven kwam, veroorzaakte zulk een' schrik aan de kinderen, dat de oudste zoo spoedig mogelijk wegliepen, of zich in een' hoek van de stulp verscholen, en de jongste rondom de moeder geklemd zulk een geschrei aanhieven, dat de twee vriendinnen eene geruime poos moesten wachten, eer zij tot een gepast gesprek met de oude of jonge vrouw konden komen. Toen daartoe eindelijk genoegzame stilte heerschte, en nadat men de wederzijdsche groeten gewisseld had, riep vrouw hootins, mejufvrouw basmooth sterk aanziende, uit: ‘Kind! wat 'lijk je van daag weer op je moeder!! wist ik niet dat dat lieve mensch lang dood en begraven is, ik zou zeggen: daar staat ze voor mij, daar staat ze voor mij! O kon ik dat nog eens zeggen, dat het waar was; want o ik had haar zoo lief! - maar onze lieve Heer heeft haar liever gehad dan ik, en wij moeten den Heer zwijgen, zegt domine; nu ik zal dan van haren dood ook zwijgen, maar van haar leven mag ik spreken, en dat wil ik; nooit vergeet ik den avond toen gij geboren werd - 't was half zeven - ja op een' dingsdag, daar ging je moeder naar bed, en de klok - want we hadden eene kostelijke huisklok, die zoo hard sloeg bom! bom! bom! dat we 't op den zolder konden hooren; - nu, die klok had nog geen half negen geslagen, daar hoorden we: blai! blai! en daar was de jufvrouw! Blij, als je goede moeder toen was, kijk, nooit in mijn leven heb ik een mensch zoo blij gezien; - maar grootvader bromde: “ben ik daarom uit Holland gekomen, om eene kleindochter te krijgen! dat het

{==25==} {>>pagina-aanduiding<<}
geen jongen is die joachim heeten kan zoo als ik, dat neemt al de aardigheid weg!” Wel mensch, wat ben je ondankbaar, dacht ik, en mijnheer robbert stond zijne ekskelamasie ook niet aan, dat zag ik duidelijk en klaar; nu, die twee zijn het wel meer niet eens geweest! Maar kijk, toen je vader vertrok, dat vergeet ik ook niet ligt! en toen die brief kwam dat 'i dood was! maar ik geloof het nog niet dat 'i dood is - neen, al zeggen ze het altemaal, ik geloof het niet, en toch is het lieve mensch daardoor van hartzeer gestorven - nu ik zou van haren dood niet meer spreken had ik gezegd, maar van haar leven, o dat leven heeft ook al zijne droefenissen gehad! die Franschman - die leelijkert - kijk, die heeft het lieve mensch wat verdriet aangedaan!’ - ‘Gij hebt mg meer van een' Franschman gesproken,’ zeide elisabeth, toen de oude een oogenblik zweeg, ‘maar mij nimmer regt verhaald wat hij gedaan heeft, vertel mij dat nu eens geregeld, goede jenny.’ - ‘Neen,’ hervatte deze, ‘dat vertel ik niet voor op mijn doodbed - want ik zou eene beroerte krijgen, als ik nu dat verhaal wilde doen.’ - ‘Maar is het dan niet noodig dat ik iets dienaangaande wete?’ vraagde jufvrouw basmooth. ‘Neen, kind! noodig is het niet,’ kreeg zij tot antwoord: ‘weetje wat noodig is, en waarom ik u wel vriendelijk wil verzoeken? dat gij mij iets geeft om een nieuw voorschootje te koopen, want mijn rok is zoo vol lappen, dat ik daarmede niet naar de kerk durf gaan; al sinds twee zondagen ben ik daar niet geweest, altijd hopende dat gij komen

{==26==} {>>pagina-aanduiding<<}
zoudt.’ Terstond haalde elisabeth hare beurs voor den dag en gaf der oude overgenoeg om het verlangde te koopen; maar zoodra had niet de schoondochter de beurs in het oog, of zij begon ook, in het Engelsch, om verscheidene benoodigdheden, zoo voor haar zelve als voor de kinderen, op eene vrij onbescheidene wijze te vragen; haar ontbrak jak en rok of japon; de kleine sully had geene schoentjes meer aan de voeten; mary was uit al hare hemden gegroeid; john kon niet schoolgaan, omdat hij geen ordentlijk buis meer had; kleine betty's kousen waren gansch versleten; tommy's halsdoekje hing als eene uitgehaalde franje om zijn' hals, enz.; ieder kind had aan iets behoefte, en al waren elisabeths geldmiddelen in nog zulk een' bloeijenden staat geweest, hier zouden zij ligt uitgeput hebben kunnen worden, indien aan al de verzoeken voldaan ware; maar schoon de helft der maand Augustus reeds voorbij was, was het kwartaal, dat met den eersten Julij had betaald moeten wezen, nog niet door haar ontvangen, en zij dus buiten staat iets meer te geven, dan het geringe overschot van het verloopene, hetwelk hare beurs nog bevatte; dit offerde zij gewillig op, maar het voldeed in lang niet aan de begeerte der vrouw, en cecilia moest bijspringen, om te beletten, dat de ontevredenheid, welke op haar gelaat te lezen was, zich niet in woorden openbaarde. Cecilia's mildheid trok de oplettendheid der oude jenny tot haar; zij vraagde wie zij was, en vernomen hebbende, dat zij ook Hollandsch verstond, en schoon in Engeland woonachtig, in Holland geboren was, kwam de oude in eene soort van geestvervoering,

{==27==} {>>pagina-aanduiding<<}
en riep uit: ‘O gelukkige elisabeth, die eene Hollandsche vriendin hebt! In Holland zijn de menschen opregt en trouw! Hadde uwe lieve moeder eene Hollandsche vriendin gehad, de Franschman zou haar niet zoo geplaagd hebben, maar.... Holland! Holland! lief land van mijne geboorte! mogt ik u nog eens wederzien! Kijk, jufvrouw!’ zich tot cecilia wendende, ‘daar heette ik jansje, mijn vader was een tuinman, dus ben ik wel aan het buitenleven gewend, maar bij ons zijn er boomen en bloemen, en is er gras; men zit er niet tusschen zulke kale bergen als hier, in een' kuil, daar men zonder klimmen niet uit kan, niet waar? men kan in het rond regts en links om zich heen zien, en hier! een mensch vergeet hoe ver hij kijken kan, omdat er gedurig eene rots of een heuvel in den weg staat. Is het niet zoo? Och Holland! als ik uwen naam hoor, dan zou ik wenschen vleugelen te hebben om naar u over te vliegen!’
Kort na deze alleenspraak van jenny namen onze twee vriendinnen afscheid, en vingen haren terugtogt aan. ‘Wat is toch armoede een ellendig ding!’ zeide cecilia: ‘als ik bij den toestand van zulke menschen, als wij nu gezien hebben, onze omstandigheden vergelijk, denk ik dikwijls: waarom toch ben ik zoo bevoorregt boven anderen; wij allen zijn toch gelijkelijk kinderen van denzelfden hemelschen Vader! deze lijden gebrek, en ik heb overvloed! waarom is toch het geld niet wat gelijker onder de menschen verdeeld!’ - ‘Waarom weet ik niet,’ antwoordde elisabeth: ‘maar nu de ongelijkheid

{==28==} {>>pagina-aanduiding<<}
zonder mijne schuld bestaat, ben ik er niet rouwig om; want mij dunkt, indien alle menschen even veel geld hadden, zou niemand een' anderen voor geld willen dienen; wij zouden allen moeten wasschen en plassen, den pot koken, kamers stoffen en honderd dingen meer, die nu voor ons gedaan worden - en dan, wij zouden het genoegen van door geven iemand te verpligten, missen, en gij, lieve! hebt toch zoo aanstonds getoond, dat geven een genoegen is.’ - ‘Het is waar,’ hernam mejufvrouw wickham, ‘geven is een groot genoegen, maar mij dunkt ik geef nooit genoeg; als ik zulke arme zielen zie, zou ik kunnen besluiten nooit iets kostbaars voor mij zelven te koopen, en altijd te werken aan het maken van kleedingstukken voor de nooddruftigen; als wij ons huishoudentje te zamen hebben zullen, hoop ik een groot deel van mijnen tijd aan zulk eene werkzaamheid te besteden.’ - ‘Dat is al te fraai!’ zeide elisabeth: ‘ik wil ook gaarne wat geven, maar niet zoo veel, dat ik zelve er onder lijden zou; en het werken voor de armen vind ik wel goed, als er eens haast bij iets is, maar anders dunkt mij, dat zij het zelven ook wel kunnen doen. Er is nog iets; zulk eene oude sukkel als jenny maakt bij mij een groot onderscheid met eene vrouw als hare schoondochter; de eerste kan niet veel meer verdienen, en zij vraagt echter met bescheidenheid om een ding van weinig waarde; terwijl de andere, die jong en sterk is, hetgeen men aan de moeder geeft, deze benijdt, en met allerlei aartsgebreken voor zich en voor hare

{==29==} {>>pagina-aanduiding<<}
kinderen aankomt, en er om vraagt alsof het geven een gebiedende pligt ware.’ - ‘Is het ook niet een gebiedende pligt?’ vraagde cecilia. ‘Niet altijd geloof ik,’ antwoordde mejufvrouw basmooth: ‘maar wij zullen die vraag eens aan onze vriendin tolver voorstellen, zij zal ons zeker spoedig uit den droom helpen.’
Zoo al pratende voortwandelende, waren de twee meisjes tot op een kwartier afstands van bestenvelde's hofstede genaderd, toen zij den zoon en de dochter van Lord werner, die beide te paard gezeten waren, ontmoetten. Zij hielden stil. ‘Hoe zoo te voet, elisabeth?’ vraagde Miss lucy: ‘gij ziet er waarlijk vermoeid uit.’ - ‘Het hooger rood van elisabeths koonen verhoogt slechts hare schoonheid!’ riep de jonker uit. Zonder hem aan te zien gaf elisabeth lucy tot antwoord: ‘mijne vriendin verstaat zich het paardrijden niet, en buiten dat, wij hebben de oude jenny hootins in de vallei bezocht, gij weet, dat men daar te paard niet wel komen kan.’ Nu barssten broeder en zuster in een schaterend gelach uit. ‘Hoe!’ zeide lucy, ‘zijt gij waarlijk weder in dien kuil nedergedaald, om dat oude spook op te zoeken! ik bewonder u, inderdaad ik bewonder u!!’ - ‘Orpheus voer ter hel om zijne euridice te zien, mejufvrouw basmooth heeft meer gedaan dan hij, zij zocht slechts eene oude bediende op, de daad is harer waardig!!’ vervolgde Sir edward. ‘Ik kan niet zien, dat de verdienste van eene wandeling en van een bezoek zeer groot is,’ zeide elisabeth glimlagchen-
{==30==} {>>pagina-aanduiding<<}
de: ‘buiten dat, ik ben niet in de hel geweest!’ - ‘De hel, zoo gij die betradt, zou ten hemel worden, o zon van Barkey Vale!’ sprak de jonker, zich buigende, en nu de paarden het stilstaan moede wordende, namen de jonge lieden afscheid van elkander, en vervolgde ieder paar deszelfs weg. ‘Een schoon jongman!’ zeide cecilia. 
‘Een laffe vleijer!’ antwoordde elisabeth: ‘altijd is hij met zijne zotte complimenten in de weer, ik kan hem niet lijden.’ - ‘Nu,’ hervatte mejufvrouw wickham, ‘het is toch aardiger eens een complimentje te hooren, dan altijd het eenvoudige goeden dag en goeden avond, waarmede vele heeren alleen voor den dag komen.’ - ‘Dat is met onderscheid,’ sprak elisabeth: ‘als er eenige grond voor een complimentje is, dan hoor ik het gaarne; maar wanneer men niets doet of zegt, dat lof verdient, staan mij de loftuitingen tegen. Hebt gij niet bemerkt, hoe broeder en zuster lachten, toen zij hoorden waar wij geweest waren? vinden zij nu ons bezoek aan jenny zoo dwaas, hoe kan dan iets beleefds daaromtrent gezegd, wel gemeend zijn? ik houde dat alles voor eene nieuwe bespotting. - “Gij zijt al te gestreng,” hernam cecilia: “die jongman ziet er veel te wel uit, om slechts een vleijer te wezen.” - Leer hem eerst kennen, en oordeel dan,’ zeide elisabeth, en met deze vermaning werd het gesprek en tevens de wandeling besloten, want de beide vriendinnen hadden nu grootvaders huis bereikt.
De meisjes hadden haren tijd zoo wel afgemeten, dat zij een weinig opgefrischt en verkleed met den

{==31==} {>>pagina-aanduiding<<}
eersten klank der etensbel aan tafel konden komen; niemand had, staande hare afwezigheid, aan de tuinstoeltjes geraakt, debora had al het mogelijke gedaan om den disch naar bestenveldes smaak te regelen; zij was veel te verstandig om nog eenige geraaktheid te toonen over hetgeen des morgens voorgevallen was; de oude heer had zich in het genot van het fraaije weder en met het rooken van zijn pijpje verlustigd; dit alles zamengenomen, maakte hem wel gehumeurd en niet ongezind om deel te nemen aan het gesprek, hetwelk door mejufvrouw tolver aangevangen werd met de vraag: ‘Hoe hebben de dames de oude hootins gevonden?’ waarop door elisabeth naar bevind van zaken geantwoord werd; cecilia voegde daarbij, dat zij de plek gronds, door jenny bewoond, geheel onbevallig vond, en dat over het algemeen het huisgezin geene aangename gewaarwordingen bij haar opgewekt had. ‘Liepen de kinderen weder weg, alsof zij leeuwen en beeren zagen aankomen?’ vraagde bestenvelde. ‘Zij haalden ons ten minste niet sterk aan,’ antwoordde jufvrouw wickham; ‘maar,’ voegde zij daarbij, ‘de arme sukkels zijn ook zeker niet aan het zien van welgekleede personen gewend, en waarlijk, onze plunje stak zoo zeer bij de hunne af’.... ‘Dat de vrouw van tom,’ viel grootvader haar in de rede, ‘zeker weder allerlei dingen voor haar gebroed zal gevraagd hebben; ik ken geen lastiger schepsel in dat opzigt, dan zij.’ - ‘Is het kwalijk te nemen, als men zoo arm is,’ vervolgde cecilia, ‘dat men om eenige benoodigdheden verzoekt? Ach! wie in overvloed leeft, heeft geen

{==32==} {>>pagina-aanduiding<<}
begrip van de akeligheid der armoede; ik zou mijn' laatsten schelling aan die vrouw hebben kunnen geven!’ - ‘Ja, dat is het ware!’ zeide ‘bestenvelde: ‘zoo praten alle jonge lieden, die de waarde van het geld niet kennen; geven, geven maar, tot men den bodem van den zak ziet, dat is het ware!’ Cecilia wist naauwelijks of zij dit zeggen als scherts of als ernst moest opnemen, maar het gaf haar aanleiding om de vraag te opperen, of niet rijkelijk geven voor een' welbedeelde altijd een gebiedende pligt was. ‘Wel neen,’ antwoordde hierop de oude heer: ‘het gemeene volk is geschikt om te werken; door altijd te geven maakt me de menschen lui, en als zij niets uitvoeren, worden zij baloorig, oproerig, onhandelbaar; de rijken weten niet wat zij doen, als zij altijd gereed zijn om de bedelaars den mond open te houden.’ - ‘Maar, mijnheer! alle arme lieden zijn geene bedelaars,’ waagde debora aan te merken. ‘Wie iets vraagt, jufvrouw tolver! is bij mij een bedelaar, en al dat gespuis moest in een werkhuis opgesloten worden, dan zou het wel leeren de handen uit de mouw te steken, en de rijke lieden zouden eindelijk rust hebben.’ - ‘Maar, grootvader!’ zeide elisabeth: ‘gij zoudt toch niet willen, dat om uwe rust te bevorderen een groot aantal menschen van hunne vrijheid beroofd wierd?’ - ‘Wat kan mij schelen wat anderen overkomt,’ antwoordde bestenvelde: ‘laat al de bedelaars creperen, als ik ze niet doodsla, wat raakt het mij dan?’ - ‘Gij zoudt ze wel niet onmiddellijk doodslaan, door hun niets

{==33==} {>>pagina-aanduiding<<}
te geven als zij het verzochten; maar gij zoudt toch eenigzins mede oorzaak zijn van hun ongeluk, indien zij van behoefte stierven,’ hervatte elisabeth; maar de oude heer werd daardoor niet tot zachtere gezindheden overgehaald; eindelijk werd de vraag door de jonge meisjes aan de weduwe tolver voorgesteld, betreffende de verpligting tot geven; en deze, moed scheppende uit het denkbeeld, dat de verkeerde stellingen van bestenvelde nadeelig op jeugdige gemoederen zouden kunnen werken, antwoordde: ‘Ongelijkheid van standen ligt in de natuur der wereldsche zaken; de eene mensch moet meer tijdelijk vermogen dan de andere bezitten; dus is de rijke niet verpligt zich, om zoo te spreken, te ontkleeden, om den arme zijnen rok aan te trekken, maar wel om van hetgeen hij bezit, tot ondersteuning van zijnen natuurgenoot, onbekrompen bij te dragen; dan, gevende behoort hij dit niet zonder overleg te doen; hij mag en moet onderscheiden, wie uit luiheid en wie uit wezentlijken nooddwang vraagt, en zijne uitdeeling inrigten naar de behoeften en omstandigheden van den vrager; hg mag zelfs weigeren, indien hij den vrager onwaardig vindt zijne weldaden te ontvangen, of zoo lang hij niet weet dat zijne aalmoes wel besteed zoude wezen. Men kan evenzeer nadeel doen door geven dan door weigeren, omdat er armen zijn, die, wanneer zij, zonder zelven te werken het dagelijksch brood kunnen genieten, dit liever doen, dan zich eenige moeite tot het bekomen eener kostwinning te getroosten, terwijl zij, geenen onderstand te wachten hebbende,

{==34==} {>>pagina-aanduiding<<}
nuttige leden der maatschappij door hunnen arbeid worden zouden. Onder de armen zijn zoo wel als onder de rijken, slechte lieden en bedriegers; geeft nu een rijke zonder onderzoek, zoo kan hij ligt een' bedrieger in diens slinkschen handel stijven, en dewijl hij toch onmogelijk alle menschen helpen kan, zoo moet dan somtijds een verdienstelijke nooddruftige om zijne vrijgevigheid jegens den bedrieger lijden. Deze aanmerkingen meende ik in het midden te moeten brengen, om eenen al te grooten geeflust te beteugelen, maar verre is het van mij gierigheid of onmededoogendheid te willen aanprijzen, en moest ik met één woord antwoorden op de vraag: is geven in het algemeen een gebiedende pligt, ik zoude zeggen: ja.’
‘Geven, vooral wanneer men iets schuldig is,’ - zeide elisabeth, het gesprek ten haren voordeele eene andere wending gevende: ‘dit doet mij denken, grootvader! aan de platheid van mijne beurs en aan den dag waarop wij ons bevinden, is het niet heden de twintigste Augustus? en heb ik niet sedert den eersten Julij zeker sommetje van u te goed? Ik wil wel geen bedelaar heeten, maar moet u toch vragen wanneer het geldjesdag wezen zal.’
‘Als het geldjesdag voor mij zelven zal zijn,’ antwoordde bestenvelde: ‘ik heb nog geene remisen uit Holland ontvangen, en zoo lang die niet komen kan ik u niet betalen.’
elisabeth. ‘Dat is toch hard! ik heb beloofd voor mijn' nieuwen strooijen hoed met Augustus het geld te geven, reeds tweemaal is mij de rekening

{==35==} {>>pagina-aanduiding<<}
aangeboden en telkens heb ik uitstel moeten vragen, dat gaat toch niet aan....’
bestenvelde. ‘Laat de modekraamster wachten, zij mag blijde wezen, indien zij met Januarij haar geld krijgt; dat volk stelt altijd den prijs hoog genoeg om niet verlegen om de betaling te zijn. Wie in 's hemels naam heeft ooit gehoord dat men in Augustus om geld komt!’
elisabeth. ‘Juist omdat ik beloofd had dan te betalen, heb ik het hoedje een paar shillinge minder gehad, dan het anders gekost zou hebben!’
bestenvelde. ‘Wat behoeft gij altijd hoedjes te koopen? of waarom blijft gij niet van hootins van daan, totdat de modeprullen voldaan zijn?’
elisabeth. ‘Het weinige dat ik ditmaal aan hootins gegeven heb, kwam in geene evenredigheid met mijne schuld; zonder cecilia's hulp zoude ons bezoek bijkans nutteloos voor het arme huisgezin geweest zijn - en nu heb ik geen penning meer.’
bestenvelde. ‘Ik ook niet. Gij kunt wachten tot het mij gelegen komt. Jufvrouw tolver! mijne pijp en het tabakskomvoortje, het is op slag van half zes!’
Half zes, was het oogenblik dat men van tafel moest opstaan, hetzij het gesprek levendig was of niet, hetzij over een belangrijk onderwerp, of over beuzelingen gesproken werd. Te half zes moest bestenvelde zijne pijp aansteken, te zes uren in den dut geraken en te zeven uren moest een kopje thee voor hem gereed staan, hetzij hij ontwaakt ware of niet.

{==36==} {>>pagina-aanduiding<<}

‘Gaat gij wat met mij rondloopen, cecilia?’ vraagde mejufvrouw basmooth aan hare vriendin, toen de klok half zes geslagen had, en de meisjes dus vrijheid gekregen hadden zich te verwijderen. Toestemmend geantwoord hebbende, en in de vrije lucht zijnde, zeide cecilia: ‘Ik beklaag u, elisabeth! mij dunkt uw grootvader is thans geheel niet in eene goede luim, en wordt hoe langs hoe meer van een' ongemakkelijken omgang!’ - ‘Ik ben nu eens aan zijne manier van zijn gewend,’ antwoordde jufvrouw basmooth: ‘en dat maakt mij minder gevoelig aan zijne onaangename opvattingen, dan ik anders welligt wezen zoude. Hij maakt mij dikwijls knorrig, maar wat wil ik aan de zaken veranderen, het is nu zoo mijn lot, om met dien man te moeten omspringen, maar hij maakt zich zoodoende niet bemind, dat beken ik.’ - ‘O, wat zult gij het aangenamer hebben,’ hervatte Jufvrouw wickham: ‘wanneer wij vrij en vrank altijd eensgezind en vriendschappelijk te zamen wonen zullen! Zouden wij dien tijd niet vervroegen kunnen, door, als wij beide meerderjarig wezen zullen, gij aan uwen grootvader, ik aan mijn' oom te zeggen, dat wij voor de huisvesting bij hen bedanken, en te zamen een huishouden opzetten willen?’ - ‘Dat plan is zoo kwaad niet,’ sprak elisabeth: ‘daar zal ik in mijne wijsheid mijne gedachten eens over laten gaan, en zeker de tijd tot beraadslaging zal mij niet ontbreken, want....’
Hier hield jufvrouw basmooth eensklaps stil, omdat zij, niet ver van huis zijnde, de stem van besten-
{==37==} {>>pagina-aanduiding<<}
velde hoorde, en meende te bemerken, dat hij tegen - zij wist niet wie, hevig uitvoer: ‘Ach!’ zeide cecilia: ‘zoude de arme debora het weder verkorven hebben?’ - ‘Stil,’ hernam elisabeth: ‘laten wij ons in dit kreupelboschje verschuilen.’ De meisjes deden zulks en hoorden nu duidelijk de woorden, die grootvader in gebroken Engelsch uitstiet: ‘Pakje mijn huis uit! Indien gij hier weder komt, zal ik je door mijn' knecht laten wegjagen! jou impertinente feeks! Loop voort met je prullen! Wie heeft ooit gezien, dat men fatsoenlijke lieden zoo om geld komt plagen, ik versta niet dat er immer weder iets bij je gekocht worde; hoor je dat!!’ - Met een werd de huisdeur hard toegeslagen, en eene vrouw, wier stem ook gehoord was, maar van wie men de woorden niet verstaan had, kwam de trappen van de terras af. Elisabeth herkende haar: ‘O hemel!’ zeide zij: ‘het is jufvrouw millner, de modemaakster; het is toch ellendig, dat ik het mensch niet kan betalen, en dat zij nu nog van grootvader knorren toe krijgt! ik wil haar zeggen.....’ ‘Doe dat niet,’ viel haar cecilia in de rede, ‘zij is zeker thans ook niet goed gemutst, gij kunt haar niet helpen, en zoudt dus met praten de zaak nog slechts erger maken. Hoop op remises uit Holland en betaal dan zoo ras gij kunt.’
Bestenvelde, door de komst van jufvrouw millner in zijn' slaap gestoord geweest zijnde, dutte nu tot bij half acht uren voort; toen hij ontwaakte zat debora op haren post aan het theeblad, en de jonge dames beide met eenig handwerk berig nevens haar. Het

{==38==} {>>pagina-aanduiding<<}
eerste woord van den ouden heer, die zoo ras hij de oogen geopend had, de hand naar zijn kopje had uitgestrekt, was: ‘de thee is koud, jufvrouw tolver! geef mij een ander kopje.’ Nu dachten de meisjes, dat er een verhaal zou volgen van de ontmoeting met de modemaakster, maar bestenvelde was wijs genoeg om zijne eigene schande niet aan den dag te leggen door daarvan te spreken, elisabeth wilde die snaar thans liefst niet roeren, cecilia begreep dat het haar niet voegde er van te gewagen, en debora, wie het gesprek aan tafel over het geld niet aangestaan had, nam hare vrolijke luim te baat, om het een en ander belangrijks te vertellen en zoo aan het gesprek (waaraan trouwens bestenvelde weinig deel nam) eene aangename wending te geven. Hetzij dit gesprek, dat vrij levendig was, den ouden heer verveelde, of dat het lagchen der jonge meisjes hem te luidruchtig was, na met theedrinken gedaan te hebben, verliet hij het gezelschap en ging naar zijne kamer. Eene harde regenbui den heerlijken zonneschijn van den dag nu vervangen hebbende, was er aan geene avondwandeling te denken, zoo bleven de dames te zamen zitten, en hadden volkomene vrijheid om naar welgevallen met elkander voort te praten. Elisabeth nam die vrijheid te baat om de weduwe tolver te vragen, hoe het kwam, dat zij zich dien achtermiddag zoo bijzonder vrolijk getoond had, daar toch de dag niet zonder kwellingen voor haar was geweest. Debora antwoordde: dat zij het geluk gehad had aan een' zoo niet aan twee personen dienst te bewijzen, en dat dit haar tot vrolijkheid opgewekt had. Nu hielden

{==39==} {>>pagina-aanduiding<<}
beide meisjes bij haar aan, opdat zij verhalen zoude hoe zich die zaak had toegedragen, en zij zeide: ‘U, lieve elisabeth! heb ik dienst gedaan, en tevens jufvrouw millner, want voor u heb ik betaald en haar heb ik het verlangde geld gegeven - val mij niet in de rede, hoor eerst hoe de zaak zich toegedragen heeft. Toen wij van tafel opgestaan waren, wilde ik naar john kirmick den kruidenier in het dorp wandelen, om hem het overschot te betalen van eene schuld die ik aan hem heb, voor Engelsche kaas (Chester cheese), welke hij voor mij aan mijne zuster in Holland gezonden heeft, en waarvoor ik ruimschoots geld van haar heb ontvangen. Ik stak het benoodigde bij mij en ging op weg, maar naauwelijks was ik aan het lindenboschje genaderd, of ik hoorde dat de heer bestenvelde op iemand knorde, bevreesd, lieve! dat gij het bij uwen grootvader verkorven hadt, stond ik stil en luisterde, dan nu zag ik jufvrouw millner met rassche schreden naderen, toen trad ik langzaam voort, zoodat zij mij kon inhalen, en toen zij tot bij mij gekomen was, behoefde ik niets te vragen, want zij nam het woord op, en verhaalde mij, met eene stem die hare ontevredenheid duidelijk kenmerkte, dat de heer bestenvelde haar op eene onheusche wijze de betaling van uwe rekening geweigerd had: “Ik zal het hier niet bij laten zitten,” zeide zij, “maar mij vervoegen ter plaatse waar het behoort en eens zien of men in Oud-Engeland geen regt meer verkrijgen kan!!” - Bedaar, zeide ik, als de oude heer uit zijn middagslaapje komt,

{==40==} {>>pagina-aanduiding<<}
is hij wel eens wat stroef. - Jufvrouw basmooth is niet te huis - ik heb geld bij mij, mogelijk kan ik u voldoen. Zij gaf mij eene geteekende quitantie, ik ontwaarde tot mijne groote blijdschap, dat de som mijne magt niet te boven ging, ik gaf het geld, jufvrouw millner verliet mij wel tevreden - ziedaar is de voldaan geteekende rekening; wacht nu geduldig de remisen uit Holland af, ik heb nog genoeg over om john kirmick te betalen.’ - ‘Wat zal ik zeggen, om u, lieve beste debora, naar behooren te danken!’ riep elisabeth uit: ‘gij hebt niet alleen twee, maar drie menschen dienst gedaan, want ook grootvader is u dank verschuldigd, dewijl gij zijne eer hebt gered; ik begrijp, dat men vrolijk moet wezen, wanneer men eene daad als de uwe verrigt heeft!’ - ‘Het spijt mij, dat ik u alles heb moeten verhalen,’ hernam debora, ‘maar ik begreep dat het beter was het u te zeggen, dan u bloot te stellen aan nieuwe onaangenaamheden, indien gij welligt nog eens uwen grootvader om geld aanspreken zoudt; gij weet nu dat gij mijne schuldenaresse zijt en ik zal u niet voor het geregt roepen.’ - ‘Neen,’ hervatte elisabeth: ‘dat wil ik gaarne gelooven, maar gij moet de quitantie bewaren tot ik u betaald zal hebben, het mogt mij uit het geheugen gaan, dat ik nog schuldig was, indien dit briefje bij mijne andere rekeningen ware weggeborgen.’ Het terugkeeren van den heer bestenvelde maakte nu aan het gesprek een einde: ‘Is het nog geen negen uren?’ vraagde hij binnentredende, op een' gemelijken toon,

{==41==} {>>pagina-aanduiding<<}
die duidelijk te kennen gaf dat de avond hem niet was omgevlogen, en toen hij vernam dat het nog tien minuten vóór etenstijd was, beschuldigde hij den horologiemaker van de klokken achteruitgezet te hebben, en verlangde dat, al ware het dan nog niet juist tijd om te eten, er toch gereedheid gemaakt wierd om aan tafel te gaan. Debora ging het opzetten der spijze in de eetkamer bespoedigen, en op het vereischte oogenblik stak bestenvelde de eerste bete in zijnen mond.



{==42==} {>>pagina-aanduiding<<}

III.


Een middagmaal op Werner Castle.

Eenige dagen na het boven verhaalde kwam voor de jonge dames eene uitnoodiging, om het middagmaal bij Lord en Lady werner te komen gebruiken, en dewijl cecilia wel lust had om met de jonge lieden, die zij eenmaal ontmoet had, nadere kennis te maken, gingen zij en elisabeth op den bepaalden dag naar het kasteel. Schoon mejufvrouw basmooth hare vriendin wel met algemeene trekken de karakters der personen, welke zij ontmoeten zoude, had afgeteekend, ontzette deze, toen zij de statige houding en het lang uitgerekte magere gelaat van Mylord werner zag. Met eene diepe buiging, doch in welke meer hooghartigheid, dan in eenigen mondelingen groet, dien hij zou hebben kunnen uitspreken, opgesloten lag, trad deze haar te gemoet, vatte hare hand en geleidde haar naar zijne echtgenoot, die op eene sofa gezeten was, uitende de twee woorden: ‘Miss wickham.’ Mylady, eene vrouw, die veel jonger scheen te wezen dan haar gemaal, rees even op en heette cecilia

{==43==} {>>pagina-aanduiding<<}
welkom, haar van het hoofd tot de voeten met half geslotene oogen (*) aanziende, en vervolgde toen haar gesprek met eene zeer stemmig gekleede dame, welke naast haar zat. Sir edward, de zoon van den huize, had naauwelijks elisabeth zien binnentreden, of hij was haar te gemoet gesneld, en had haar bij de jeugdige, aldaar vergaderde personen gebragt, haar aan dezelve voorstellende als de zon van Barkey Vale (zoo heette het plaatsje van bestenvelde). ‘Sir edward!’ zeide elisabeth, terwijl zij het gezelschap begroette: ‘verschoon mij nu heden eens van uwe complimenten; gij weet, dat ik even min eene zon ben, als gij eene lichtende ster zijt.’ - ‘Zoo!’ hernam de jongman: ‘dat is eenigzins pikant, en dus wel een bewijs, dat de stralen, welke gij schiet, evenzeer wonden als koesteren kunnen.’ - ‘Dat de zonnestralen de sterren zouden kunnen koesteren of wonden, heb ik nimmer meer gehoord,’ antwoordde elisabeth: ‘zouden wij dus, om verwarring van denkbeelden te vermijden, niet beter doen, met alle toespeling op de hemel-lichten daar te laten, en elk stillekens op zijne plaats hier beneden te blijven?’ - ‘Welke plaats gij ook bekleedt en waar die zijn moge, altijd zal die voor mij zekere aantrekkingskracht hebben,’ hernam de jonker; doch elisabeth spaarde zich de moeite van een wederantwoord te geven, door zich naar Mylady werner te wenden en deze naar haren welstand te

{==44==} {>>pagina-aanduiding<<}
vragen. Vruchteloos zag zij vervolgens in het rond naar Miss lucy, en verstoutte zich toen den ouden heer die digt bij haar stond, te vragen, of zijne dochter het gezelschap niet met haar bijzijn zou vereeren. ‘Miss lucy,’ was het antwoord, ‘zal zeker dadelijk komen; maar ik heb gehoord, dat eene harer kameniers iets betreffende haar toilet verzuimd had, daaraan is waarschijnlijk hare vertraging te wijten.’ - Reeds was een bediende komen zeggen, dat het eten op de tafel stond, en had men nog wel een kwartier uurs gewacht, eer iemand zich naar de eetzaal begaf, toen eindelijk lucy zich vertoonde, maar zonder iemand te groeten regtstreeks naar Mylady toeliep, en haar hardop verweet, dat zij het eten had laten opdoen, eer zij gereed was. Lady werner antwoordde, dat zij veeleer dank verdiende, dewijl zij hare gasten nog niet verzocht had aan tafel te gaan; nu deed zij dit verzoek, en een iegelijk volgde haar in de eetzaal. Eene zekere duisterheid, die, bij de hitte van den dag de koelte bevorderende, niet onbehagelijk was heerschte in de zaal. De gasten moesten dus een weinig aan die somberheid gewend wezen, voor dat wie aan het eene einde van de tafel zat, degenen, die aan het andere einde geplaatst waren, konde onderscheiden. Dit gaf aanleiding aan elisabeth, die zich tot haar leedwezen naast den jongen werner geplaatst vond, te zeggen: ‘Nu ziet gij toch wel, dat ik geene zon ben: want ware ik het, dan zou het “hier lichter zijn!” - Mishaagt u de demi jour,’ antwoordde edward: ‘zoo zal ik order geven, dat men de zonnescherm opene; ik zelf houde niet van

{==45==} {>>pagina-aanduiding<<}
zonsverduisteringen, maar Mylady's vriendin is eene minnares van duisternis; en hoe meer moeder met de oude juffer selsat omgaat, hoe meer zij zich in duisternis wikkelt. Francis! (tegen den knecht) open de zonneschermen!’ - ‘Ik bid u niet om mijnentwil!’ zeide! elisabeth; maar reeds gehoorzaamde de knecht. ‘O welk een schel licht!’ riepen Mylady en selsat bijkans te gelijk. ‘Sluit de schermen!’ beval Mylord: ‘wie vermeet zich hier orders te geven, strijdig tegen mijnen wil!!’ -
Elisabeth sidderde; bij geluk antwoordde edward niet, maar hield zich als of hij nergens van wist, en mompelde slechts: ‘Ja het troetelvrouwtje moet gevierd worden, zij moet haren zin hebben al zou alles in het honderd gaan, dat hoort zoo, dat is regt zoo; vader, vader, wat zijt gij een slaaf!’ - ‘Foei! zeide elisabeth: hoe kunt gij met zoo weinig eerbied over uwe ouders spreken!’ ‘Dat ik mijn' vader beklaag kan niet oneerbiedig spreken genoemd worden,’ hernam edward; ‘en wat zijne echtgenoot betreft, aan haar ben ik geen eerbied verschuldigd - gij weet toch dat zij mijne moeder niet is? - gij kent toch hare historie?’ - ‘Zij is, dit weet ik,’ zeide Jufvrouw basmooth: ‘uw vaders tweede vrouw.’ - ‘Pater milford!’ riep nu Mylord zijn' langen mageren hals uitrekkende, en den mede aanzittenden geestelijke aansprekende, ‘Pater milford! hebt gij niet van die eijeren met vleeschnat genomen? Ik wed dat gij nimmer grooter hoender-eijeren gezien hebt, dan die mijne kippen leggen, zij zijn van een Spaansch ras, geheel

{==46==} {>>pagina-aanduiding<<}
vreemdsoortig; ik heb er bij eene bijzondere gelegenheid eenige van bekomen, er zijn zulke niet meer in dezen geheelen omtrek! francis! bied den schotel nogmaals zijne Eerwaarde aan.’ - ‘Verschoon mijne achteloosheid, Mylord,’ zeide de Pater terwijl hij een paar eijeren nam: ‘ik wist niet dat Spaansche eijeren beter dan Engelsche zijn.’ - Edward lachte: ‘Miss falmain’ zeide hij voorts, zijn gesprek met elisabeth vervolgende, ‘was de pupil van mijn' vader toen hij haar, wetende dat zij een lief kapitaaltje bezat, op zekere hem niet nadeelige voorwaarden zijne hand bood. Nog al ingenomen met zijn' rang en titel, het hij die vrij hoog klinken. Miss falmain, die de dochter win zijn' gewezenen zaakgelastigde was, kon de verleiding niet weerstaan Mylady te zullen heeten, en werd mijn vaders echtgenoot. Maar nu ook laat zij zich zoo veel op haar Myladyschap voorstaan, dat het mijne zuster en mij schromelijk begint te vervelen; vooral nu zij met die oude kwezel, Jufvr. selsat, in betrekking gekomen is, wordt ons het leven hier ondragelijk!’ - ‘Wie is die Jufvr. selsat?’ vraagde elisabeth: ‘ik heb nimmer van haar gehoord.’ - ‘Eene oude zottin,’ hernam edward, ‘die in alles zonde vindt, die niet lijden kan, dat men danse of kaartspele, die altijd van de verdorvenheid der wereld prevelt, en alle menschen wel tot vrome zielen zou willen maken.’ - ‘In dit laatste dunkt mij heeft zij niet geheel ongelijk,’ zeide Mejufvr. basmooth, - ‘Vroomheid is goed als men oud is,’ hernam edward, ‘in de jeugd behoeft men er zich

{==47==} {>>pagina-aanduiding<<}
niet veel over te bekommeren, dat is mijne leer.’ - En wanneer,’ vraagde elisabeth: ‘komt dan wel volgens uwe leer, het tijdstip waarop men zich oud genoeg moet rekenen om vroom te wordem?’ - ‘Dat weet ik zoo juist niet te bepalen,’ hernam edward: ‘dan ik zou zeggen, wanneer men van de wereldsche vermakelijkheden begint zat te worden. Quand le diable fut vieux il se fit hermite, zeggen de Fransjes, en zij weten wel hoe het behoort!’ - ‘Ik versta de Fransche taal niet,’ hervatte mejufvrouw basmooth, ‘maar gij schijnt uwe leer door eene Fransche spreuk te willen bevestigen, en of in het zedelijke de Franschen wel altijd gelijk hebben, betwijfel ik zeer’. - ‘En ik betwijfel zeer,’ vervolgde Mylords zoon: ‘of gij de zedeleer van selsat, indien gij die kendet, wel goedkeuren zoudt. Zij verbeeldt zich eene halve heilige te wezen, heeft altijd bijbelspreuken in den mond, doch handelt dikwijls geheel tegenstrijdig met hetgeen zij zoo gaarne voorschrijft aan al wie naar haar luisteren wil.’ - ‘Zulke menschen doen inderdaad veel nadeel aan wie geneigd zou wezen vroegtijdig vroom te zijn,’ was elisabeths antwoord. Welligt zou dit gesprek nog verder voortgezet zijn geworden, zoo niet elks aandacht ware gevestigd geworden op een' der bedienden, die Mylord iets in het oor kwam fluisteren, dat hem niet aangenaam scheen, want hij fronste de wenkbraauwen en zeide half luid: ‘dat gaat nu niet aan, zeg dat ik menschen heb, zeg’.... en daarop zich tot zijne echtgenoot wendende: ‘Master falmain!’ - ‘Wij

{==48==} {>>pagina-aanduiding<<}
kunnen hem niet wel weigeren,’ antwoordde Mylady, ‘doch waag of hij, zoo lang wij aan tafel zitten,’.... Zij had nog niet uitgesproken, toen de deur van de eetzaal langzaam geopend werd en met een paar diepe buigingen een bejaard man, die vrij sober in de plunje was, binnen trad. Zoo ras hij den heer van het huis bemerkt had, stapte hij naar hem toe, boog zich nogmaals, reikte hem de hand en mompelde iets tot zijne verschooning. Mylord gaf hem over den schouder zijne hand en zeide: ‘gij ziet mijne tafel is vol!’ - Hierop boog de vreemde zich nog eens en ging nu op Lady werner af; met deze maakte hij minder omslag, maar zeide: ‘Hoe gaat het, nichtje? - hoor eens, ik kom van de reis en heb honger, laat de jonge lieden daar ginder mij een plaatsje inruimen, en geef order dat men mij iets stevigs te knappen geve.’ Met zekere onwilligheid op haar gelaat uitgedrukt, gaf Mylady den knecht eenige bevelen, terwijl de oude man eenigzins verlegen en met de oogen eene zitplaats zoekende, naar het ander einde van de tafel kuijerde. Elisabeth, schoon zij den nieuwen gast geenszins kende, had medelijden met zijne gedwongene houding in dat oogenblik en schoof haren stoel van dien van edward af, om hem daar gelegenheid te verschaffen zich neder te zetten. ‘Niet alzoo,’ zeide de jongman: ‘zou de schoolmeester mij van u verwijderen, dat zou de volkomenste zonsverduistering wezen, die ik nog immer had beleefd!’ - ‘Laat toch de zon op hare plaats!’ sprak jufvrouw basmooth, ‘maar wilt gij den man niet aan mijne regter zijde

{==49==} {>>pagina-aanduiding<<}
geplaatst hebben, zoo schik gij wat op, en ik zal hem aan de linkerhand verzoeken te komen, indien mijn buurman dit gedoogt.’ Die buurman was de Pater, een man van middelbare jaren, die gedurende den maaltijd veel gegeten maar bijna niets gesproken had; hij liet zich elisabeths schikking welgevallen, en schoof zijnen stoel op zijde. Intusschen evenwel had de vreemde gast eene plaats bekomen, want een jongeling, die zich steeds achterwaarts gehouden en geen woord geuit had, was opgestaan, en had falmain gedrongen zijnen stoel te nemen. Zoodra echter elisabeths schikking door den schoolmeester bemerkt werd, hergaf hij den jongeling zijne plaats met dankzegging, en zette zich naast mejufvrouw basmooth neder. ‘Hoe vriendelijk ook john het voor mij geschikt had,’ zeide hij nu, elisabeth aansprekende, ‘ben ik beter hier, want het togt op die gindsche plaats verschrikkelijk, en ook zit ik liever naast eene jonge dame, dan tusschen twee spotvogels in.’ - ‘Verpligt voor de voorkeur!’ zeide elisabeth, hem schalkachtig aanziende, op eenen lagchenden toon: - ‘Hoe is dat gemeend?’ vraagde falmain, zich bezinnende, ‘had ik u in de eerste, en den togt in de tweede plaats moeten noemen? dat kan waar zijn, naar de regelen der kunst, doch ik ben gaarne opregt, en in het geval waarvan wij spreken, verdiende de togt den eersten rang - of vindt gij het te gering, dat ik u boven een paar spotvogels verkies? zoo belge het u niet, dat ik zeg, ik ken u niet genoeg, om u zeer veel hooger te schatten!’ - ‘Inderdaad,’ antwoordde

{==50==} {>>pagina-aanduiding<<}
elisabeth vriendelijk: ‘uwe opregtheid behaagt mij beter, dan de complimenten van sommige andere personen.’ Terwijl nu falmain nog op de spijs, die voor hem gehaald werd, wachtte, zag hij een weinig om zich heen en Miss lucy aan zijne overzijde gewaar wordende, riep hij uit: ‘ha! schoone nicht! u had ik nog niet bemerkt! gaat het goed! gaat het goed?’ Eene stijve buiging was al het antwoord dat hij verkreeg. Daarop kreeg hij den jongen werner in het oog, en nu werd ook deze met den gemeenzamen naam van neef edward begroet, en voor elisabeth heen, hem de hand toegestoken. ‘Heer falmain!’ beet de jongman hem toe: ‘ik hoop dat gij zulke manieren niet aan uwe scholieren leert,’ en hij hield zijne hand terug. De vreemde werd schijnbaar verlegen, maar een goed stuk vleesch en eenige groente vóór hem gebragt zijnde, vond hij gelegenheid zijne regter hand tot eigen profijt te gebruiken, en at met eene graagte, die bewees dat hij de waarheid gesproken had, toen hij zeide: ‘ik heb honger.’ Intusschen liet Lord werner voortgaan met het ronddienen der andere schotels en bekommerde zich geenszins om den laatst aangekomenen gast. Dezen spoed gewaar wordende en met leedwezen eene en andere smakelijke spijs ziende voorbijgaan, keerde falmain zich eensklaps om naar den knecht en zeide: ‘hoor eens, jongenlief! wees zoo goed en zet een paar ledige borden bij mij neder, dan zullen wij daarop een klein provisietje voor straks bijeen verzamelen, he! wat zeg je daarvan!!’ - De knecht knikte hem glimlagchende

{==51==} {>>pagina-aanduiding<<}
toe, en voldeed aan zijn verlangen. Intusschen werd het tweede geregt opgezet, en geene lekkernij kwam in zijne nabijheid, of falmain nam er van, telkens (en somtijds met een' niet geheel ledigen mond) uitroepende: ‘Verwonderlijk, Mylord! - Overheerlijk gebak of vlade, neef werner!’ Het was duidelijk te zien, dat het prijzen van wat de kok gereed gemaakt had, den hoogmoedigen gastheer streelde, maar even duidelijk was het tevens te bemerken, dat als de uitdrukking neef werner den nieuw aangekomene ontsnapte, zijne loftuitingen vrij minder aangenaam waren, dan wanneer door het woord Mylord de aanspraak besloten werd. Eindelijk, zoo het scheen, niet wel begrijpende waaraan hij de gestadige verandering van Lord werners gelaatstrekken toe te schrijven had, en iets willende doen, waarvan hij het goede gevolg onmisbaar rekende, vulde de schoolmeester zijn glas ten boorde toe met wijn, en zeide: ‘Ik zal hier onder ons eens een' toast instellen: Nicht lucy! ik wensch u geluk met uwe verjaring, die heden invalt.’ - ‘Verschoon mij, mijnheer!’ antwoordde lucy, op een' bitschen toon, ‘ik ben heden niet jarig!’ - ‘Niet!’ hernam falmain: ‘zoo heb ik mij vergist; ik meende dat de maaltijd van heden ter uwer eere gegeven werd.’ - ‘O neen!’ antwoordde Miss lucy: ‘om mij wordt niet zoo veel omslag hier in huis gemaakt! Als Mylady jarig is, vieren wij feest!’ - ‘Nu,’ hernam falmain, ‘zij is dan ook het hoofd van het huis.’ - ‘Omdat mijn vader haar boven ons gesteld heeft,’ vervolgde de juffer, schamper: 
‘an-
{==52==} {>>pagina-aanduiding<<}
ders hadden wij, zoo als men zegt, oudere brieven!’ - ‘Nu nu, nichtje! word maar niet boos,’ zeide de schoolmeester, ‘dat zijn zaken, die mij niet aangaan; niet waar, mejufvrouw, (zich tot elisabeth wendende) het is immers mijne schuld niet, dat moeder en kinderen elkander niet te best verstaan?’ - ‘Ik geloof neen, mijnheer!’ zoo luidde elisabeths antwoord: ‘maar ik ben geen bevoegd regter, in eene zaak waarvan ik zoo weinig weet, en niet gaarne wilde ik door eene gewaagde uitspraak, eene der twee partijen tegen mij in het harnas jagen.’ - ‘Voorzigtig en wel geantwoord,’ zeide falmain: ‘gij schijnt mij eene vriendin van rust en vrede te zijn; o, lief kind! dat is zulk eene goede hoedanigheid, bezaten meer menschen haar, en wilden zij wat geven en nemen, hoe vele onaangename haspelarijen zouden zoodoende voorgekomen worden!’ - De goede man dronk nu zijn glas in stilte ledig, at alles op, wat nog op zijne voorraadborden te vinden was, en kon met de rest van het gezelschap, gelijk aan, zijn deel nemen van de fruit welke nu de tafel versierde. Met het prijzen van dezelve, trachtte hij Lord werner zijn hof te maken, en dit gelukte vrij wel, te meer dewijl daardoor de overige gasten aan den gang geholpen werden om hetzelfde te doen. Bemerkende dat de schoolmeester meesmuilde, kon elisabeth niet nalaten hem te vragen: ‘Wat hebt gij in den zin, mijnheer? uw gelaat schijnt mij aan te duiden dat er een bij-oogmerk, achter uwen lof aan de vruchten toegebragt, schuilt.’

{==53==} {>>pagina-aanduiding<<}

falmain. ‘Lieve juffer! Gij hebt niet kwalijk geraden. Ik heb Mylords hulp en voorspraak bij anderen noodig, om het doelwit te bereiken waartoe ik eigentlijk mij herwaarts begeven heb. Nu bezit ik genoeg menschenkennis om te weten, dat iemands eigenliefde te streelen, het beste middel is om diens gunst te winnen; en daar ik weet, dat Mylord al wat hem toebehoort, aanmerkt als een deel van zich zelven, heb ik gemeend dat het prijzen der vruchten uit zijnen hof (die dan toch waarlijk zeer lekker zijn) zoo veel zou afdoen, als preze ik zijnen persoon. Mijn oogmerk ziende gelukken, dwong dit mij onwillekeurig, een' halven glimlach af. - Dan ik bemerk dat aan uwe oogen niet veel ontsnappen kan!’....
elisabeth. ‘Mijne oogen heb ik om te kijken; wat zoude ik er mede uitvoeren, indien mij dat verboden werd?’
‘Is kijken alleen hunne taak?’ vraagde falmain beduidend: ‘neen, mejufvrouw! mij dunkt zij kunnen meer; heb ik het wel, zoo is vragen en antwoorden hun ook zeer goed toevertrouwd.’
De tijd om op deze min of meer belemmerende aanmerking bescheid te geven, werd elisabeth benomen, dewijl Lady werner nu de aanzittende dames verzocht, haar in een ander vertrek te volgen. Alle rezen op, en lieten de heeren, volgens Engelsch gebruik, zich nog eene wijle aan tafel, met het drinken van toasten vermaken.
Op den arm van Mylady geleund, trad hare trouwe gezellin, mejufvrouw selsat de kamer, waar het ge-
{==54==} {>>pagina-aanduiding<<}
zelschap was ontvangen geworden, binnen, en zette zich nevens haar op de sofa neder, welke beide, om aan tafel te gaan, verlaten hadden, terwijl Miss lucy aan een bijzonder tafeltje de koffij begon gereed te maken. Cecilia zich in de nabijheid van selsat bevindende, sprak deze haar aan, met de vraag, of zij de dochter was van Lord wickham van Wickham Castle, dien zij in hare jeugd zeide gekend te hebben. - ‘Neen,’ antwoordde cecilia: ‘voor zoo veel ik weet, hebben wij nimmer een' Lord in onze familie gehad; mijn vader was een koopman, die in Holland plagt te wonen, waar ik ook geboren ben, voorts zich in Londen nedergezet hebbende, dikwijls heen en weder reisde, en op het vaste land, een paar jaren geleden, gestorven is; mijne moeder heb ik reeds veel vroeger verloren, en thans woon ik bij mijn' oom in de hoofdstad.’ - ‘Zoo!’ hernam selsat: ‘voorzeker, dat gij ouderloos zijt, is eene bedroevende zaak, maar beter is het geen' vader meer te hebben, dan de dochter te zijn van een' man als Lord wickham!’ Hier zweeg zij, en cecilia niet nieuwsgierig zijnde naar het karakter van een' man dien zij geheel niet kende, vraagde niets.
Dit strookte geenszins met selsats begeerte, want zij had grooten lust, om haren trek tot kwaadspreken bot te vieren; zij schudde dan bedenkelijk met het hoofd, zuchtte een paar malen en zag Lady werner beduidend aan. Deze vatte bij geluk hare meening en sprak: ‘Is die Lord wickham niet veel bijzonders?’ - ‘O, hij behoort onder de goddeloozen,

{==55==} {>>pagina-aanduiding<<}
wie de toorn des hemels wacht!’ antwoordde selsat, en vervolgde, toen zij bemerkte dat zij Mylady's aandacht tot zich getrokken had: ‘ik ben ver van mijnen naaste te veroordeelen, want ook zonde kleeft mij aan, maar men behoeft toch zwart niet wit te noemen, en als iemand een ergerlijk leven leidt, mag hij wel door de vromen als een heiden en een tollenaar aangemerkt worden; dit zegt de Schrift. Weet dan, dat die Lord wickham een man is, die niet alleen het geld en goed dat God hem geschonken heeft, noodeloos verkwist aan races (harddraverijen), hanegevechten en wat dies meer zij, maar dat hij ook aan de speeltafel geheele nachten doorbrengt, en dat zonder er eenigzins op te letten of het maandag of zaturdag is, zoo dat hij dikwijls den dag des Heeren geheel veronachtzaamt, zijne onderhoorigen het kerkgaan belet en - o gruwel! den Wel Eerwaarden leeraar op het dorp waarvan hij heer is, eens bij zich heeft ontboden, niet om wijsheid te leeren, maar om den vromen man te berispen, dewijl deze, (gelijk hij had hooren verhalen) in eene predikatie zijne leefwijze als een waarschuwend voorbeeld van een' zondaar die ten verderve snelt, zijnen toehoorderen voorgesteld had! Voorts heeft hij ergens op het vaste land, ik meen in Holland, een meisje beneden zijnen staat verleid om hem naar Engeland te volgen, met belofte dat hij haar trouwen zoude, en niettemin heeft hij haar verlaten en is met eene zijner nichten in den echt getreden. O hij is een afschuwelijke zondaar!’ - ‘En wat is van dat

{==56==} {>>pagina-aanduiding<<}
meisje geworden?’ vraagde Mylady.’ ‘Ik weet het niet,’ kreeg zij tot antwoord, ‘gij begrijpt, al wat ik u verhaal is wel meer dan dertig jaren geleden, sedert heb ik den onverlaat nooit weder ontmoet en ook niets meer van hem vernomen.’ Cecilia, die dit gesprek stilzwijgende had aangehoord, dacht: ‘in dat geval is het toch niet onmogelijk dat de man zich gebeterd hebbe, ten minste hij heeft er tijd toe gehad,’ maar zij durfde zulk eene aanmerking niet overluid te kennen geven, om niet voor waanwijs gehouden te worden. Allengs kwamen nu de heeren, uit de eetzaal zich bij de dames voegen: Lord werner trad de eerste en falmain de laatste binnen; na eenige aarzeling en eene poos tijd achterwaarts gebleven te zijn, naderde de schoolmeester de sofa, en zeide half luid tegen Mylady, dat in zijn dorp een armoedig huisgezin bestond, dat onderstand behoefde en waardig was: ‘ik kan onmogelijk,’ voegde hij er bij, ‘genoeg van het mijne missen om krachtdadig te helpen, dus heb ik op mij genomen om te trachten door het verloten van een handwerk, dat mijne dochter te dien einde gemaakt heeft, een betamelijk sommetje bijeen te krijgen; daar ik het geluk heb, hier vele aanzienlijke lieden bij elkander aan te treffen, zult gij mij hoop ik niet weigeren het werk te laten zien, en met mijn voorstel voor den dag te komen?’ Eer Mylady nog geantwoord had, nam jufvrouw selsat, die aandachtig geluisterd hebbende de vraag gehoord had, het woord op en riep overluid: ‘Eene loterij, dames! kom, dat is iets aardigs; bovendien een

{==57==} {>>pagina-aanduiding<<}
werk van liefdadigheid! O, daar moet iedereen het zijne toe bijdragen!’ Om strijd liepen nu de dames toe en vormden een' kring rondom falmain, die na geene onmiddellijke toestemming van Lady werner wachtende, uit een doosje, dat hij tot nog toe in zijn' zak gehad had, een' zeer fraai op tulle genaaiden sluijer (voile) voor den dag haalde, dien op het tafeltje, dat voor de sofa stond, uitspreidde, en daarbij zeide: ‘eene halve guinje (zes gulden) het lot!’ Eerst werd het stuk aandachtig bekeken, toen door de eene meer, door de andere minder geprezen, eindelijk ook aan de heeren ter bezigtiging in handen gegeven, maar niemand sprak van een lot te nemen. Falmain de mislukking van zijn oogmerk vreezende, deed nu eene laatste poging om Lord werners ijdelheid gaande te maken: ‘Ik taxeer hier niemand,’ riep hij uit: ‘maar onze gastheer, de edele Lord, die bezitter is van zoo veel heerlijke vruchten, die hij gewillig afstaat om anderer smaak te streelen, kan niet anders dan edelmoedig zijn. Hij zal gewis uit zijnen overvloed van geld, eene kleinigheid niet weigeren, aan lieden, die niets verlangen, dan hun dagelijksch brood!’ - ‘Zes loten voor mij!’ sprak Lord werner, met eene houding van welgevallen in zich zelven, rondom zich ziende. Nu was het ijs gebroken, Lady melbourn nam vier, haar echtgenoot ook vier, de heer holward, Pater milford en lucy werner ieder twee loten. ‘Mejufvrouw!’ zeide nu falmain, selsat aansprekende: ‘gij die het eerst mijne loterij als een werk van liefdadigheid aangeprezen hebt, zult gij ook niet

{==58==} {>>pagina-aanduiding<<}
een lotje nemen?’ - ‘Ik draag nooit een' sluijer,’ kreeg hij tot antwoord: ‘ik behoef mijn aangezigt niet te bedekken, dat is het doen der goddeloozen!!’ - ‘Tut, tut!’ riep falmain, door verontwaardiging zijne schroomvalligheid vergetende: ‘dat zijn van die magtspreuken, die niets afdoen. Indien het dragen van een' sluijer een teeken van goddeloosheid ware, hoe vele lieve, mooije, jonge meisjes zouden dan goddeloozen zijn! Kom aan, mejufvrouw! laat ik aan u ook een lot mogen slijten.’ - ‘Om de waarheid te zeggen,’ hernam selsat, hare tasch doorzoekende: ‘ik heb ook geen geld bij mij!’ - ‘En gij dan, lieve jonge dame, die zoo vriendelijk aan tafel voor mij hebt plaats gemaakt?’ vraagde Mylady's oom, zich van selsat af en naar elisabeth toe keerende: ‘Ik heb geen geld!’ antwoordde deze kort af en met nadruk, terwijl een traan in hare oogen blonk. Edward werner lachte: ‘Miss basmooth! geen geld,’ riep hij uit: ‘O, op dien koop neem ik een lot, om het nader met haar te verrekenen!’ Elisabeth was te zeer verschrikt over de woorden die haar ontvallen waren, om edward op dit oogenblik tegen te spreken, en te zeer verlegen om zijn aanbod af te slaan; zij keerde zich van het gezelschap af, en hield den zakdoek voor de oogen. Intusschen zeide cecilia, die hare verlegenheid gewaar werd, tegen edward: ‘Ik wil u geenszins beletten, mijnheer! wat gij beleefds aangaande mijne vriendin voor hebt, doch indien het haar voor het oogenblik aan geld ontbreekt, zal ik gaarne voor haar het noodige verschieten,

{==59==} {>>pagina-aanduiding<<}
ik ben geenszins,’ voegde zij er glimlagchende bij, ‘om het terug bekomen van mijn uitschot verlegen.’ - ‘Nu, dan trek ik mijn woord terug,’ sprak de jongman: ‘het zoude trouwens ook vrij dwaas in mij zijn, iets toe te brengen om de zon van Barkey-Vale te benevelen!’ - Jufvrouw wickham, zonder op deze uitdrukking acht te slaan, verzocht nu twee loten, een voor elisabeth en een voor zich zelven. ‘Ik neem ook twee loten,’ zeide Mylady: ‘gij zult niet weigeren die van mij aan te nemen, mejufvrouw selsat, ik wil toch niet dat gij aan een werk van liefdadigheid geen deel hebben zoudt!’ - ‘Hartelijk dank, Mylady! hartelijk dank!’ mompelde de fijne en drukte de hand harer vriendin. ‘Het is waarachtig te hopen, nichtje!’ zeide falmain tegen Mylady, ‘dat uw geschenk niet door de fortuin zal begunstigd worden - gij zoudt, ware het anders, de vrome selsat tot eene goddelooze maken!’ Deze aanmerking wekte gelach bij de meesten der aanwezenden, maar geviel oogenschijnlijk Lady werner en de fijne niet. ‘Gelieft het u, tot de trekking over te gaan?’ vraagde eerstgenoemde. ‘Ik heb nog zes loten over,’ antwoordde de schoolmeester: ‘zonder die geplaatst te hebben kan ik niet verder gaan, want de prijs van den sluijer is op ten minste vijftien guinjes bepaald.’ De jongeling, die onder aan de tafel gezeten en zich in den handel over de loterij niet gemengd had, trad nu nader en zeide: ‘Geef mij een lot, mijnheer! als ik den sluijer trek, zal hij voor uwe dochter, de verdienstelijke maakster wezen!’ - ‘John!’ riep

{==60==} {>>pagina-aanduiding<<}
riep selsat met den toon der ontevredenheid uit: ‘wie heeft u veroorloofd,’.... ‘O,’ viel haar falmain in de rede: ‘belet hem niet zijn liefderijk plan te volgen!’ en zich tot john wendende vervolgde hij: ‘Bravo, jongeling! Het is eene edele gedachten die in u is opgekomen; ik verheug er mij over, nog meer om uws zelfs wil, dan om mijne helena. Zijn voorbeeld lokt mij lot navolging uit,’ zeide Lady felsham, ‘ik neem twee loten voor Miss falmain!’ - ‘Ik een lot voor de maakster!’ riep Sir davys. ‘En ik de twee overige te zelfden einde,’ sprak Lord werner, statiglijk. ‘Ontvang mijn' hartelijken dank voor mijne werkzame dochter, gij, die haar begunstigen wilt, zeide de vader, eene buiging makende: ‘en voor de ongelukkige verarmden, gij alle, die mijne poging hebt ondersteund. Mag ik nu om betaling verzoeken, en dan vragen op welke wijze Mylord verkiest dat de trekking geschieden zal.’ - ‘Zie hier mijne aalmoes, en hier mijn geschenk!’ deze hooghartigheid kenmerkende woorden, sprak Lord werner uit, terwijl hij zijne acht halve guinjes naast elkander op de tafel uittelde. ‘Mijnheer!’ was het eenige, dat Lady melbourn zeide, terwijl zij falmain haar geld in de hand gaf. Alle de andere personen betaalden, en nu het geld door den ontvanger in een beursje weggeborgen zijnde, werd na eenige woordenwisseling goedgevonden, dat men met drie dobbelsteenen drie maal voor elk lot werpen zou, tevens eer men wierp bepalende voor welk nommer, om degenen, die meer 
dan één lot hadden genomen, te doen onderscheiden welk van die

{==61==} {>>pagina-aanduiding<<}
loten het gelukkigste was geweest. ‘Wie zal beginnen?’ werd gevraagd. Hij of zij, die No. 1 op een van de kaartjes heeft, werd bepaald. Lucy werner had dat nommer, zij opende dus het spel. Drie eenen was hare eerste gooi, die iedereen deed lagchen; vier, vier en zes de tweede, die bare hoop verlevendigde; maar één, twee, vijf de derde, die haar deed vreezen, dat deze kans voor haar verloren was. No. 2 was een der door Lady felsham voor falmains dochter genomene loten; slechts 24 was de uitkomst, dus nog één oog minder dan lucy geworpen had. Nu was de beurt aan jufvrouw selsat, maar deze verzocht hare vriendin voor haar te werpen: ‘dewijl zij het dobbelspel voor eene zondige zaak hield en nog nimmer de steenen had aangeroerd.’ Lady werner wierp 47 oogen. ‘Ha! ha!’ riep selsat: ‘de sluijer is mijn!’ - ‘Eene wonderlijke zedeleer!’ bromde falmain, ‘spelen is zonde, en de vruchten van het spel te zullen kunnen genieten, doet juichen!!’ - ‘Eindelijk kom ik eens aan den slag,’ zeide Lord werner; maar voor geen van vijf zijner achtereenvolgende loten, waaronder een van het geschenk, zoo als hij die genoemd had, kon hij de hoogte van het door zijne echtgenoot geworpene bereiken. Nu wierp cecilia, voorts davys, beiden mis. Daarop volgde de jongeling, die het eene lot voor jufvrouw falmain had; twee vijven en eene zes, vier, vijf en zes, en ten laatste twee zessen en vier, dus 47 in het geheel, juist het getal van Lady werker voor jufvrouw selsat. Zoo 
ras deze laatste dit gewaar werd, riep zij: ‘dat geldt niet: ik ben

{==62==} {>>pagina-aanduiding<<}
vóór!’ Falmain zweeg, omdat de worp zijne dochter raakte, maar het verblijdde hem Lord werner te hooren zeggen: ‘Indien er niet hooger geworpen wordt, mejufvrouw! zoo moet gij met john overspelen, zóó ligt het regt.’ Al de overige worpen, ook de drie, welke Mylord nog voor zijne overige loten (de Nos. 12, 18 en 29) doen moest, bleven beneden de 47, tot dat Pater milford, die No. 30 had, en dus het laatste de steenen opnam, 50 oogen wierp en zoo den prijs behaalde. Het geheele gezelschap begon nu te lagchen, behalve selsat, die beweerde, dat zij nog met john overgooijen moest; doch Lord werner maakte een einde aan haar geroep om dit te verkrijgen, door te zeggen, dat nu er hooger dan 47 geworpen was, zulks niet meer behoefde. Intusschen hield de Pater den sluijer in zijne handen, en wie onder de dames het gemeenzaamst met hem waren, begonnen hem schertsende te vragen wat hij er mede doen zoude, daar hij geene vrouw, geene dochter, geene zuster had, en men er welligt in de wereld van spreken zoude, indien hij zoo iets fraais aan eene of andere jonge dame ten geschenke gave enz. Milford liet haar een oogenblik kortswijlen, en zeide toen: ‘In waarheid, de fortuin heeft mij in eene vreemde beslommering gebragt; welligt ware het het beste, en zoude mijn geschenk niet afgewezen worden, indien ik er over beschikte ter gunste van eene der getrouwde dames uit dit gezelschap - dan, vriend john heeft mij, door zijnen goeden inval beschaamd, want ik had niet aan Miss falmain gedacht; nu geef ik den sluijer aan john, met verzoek,

{==63==} {>>pagina-aanduiding<<}
dat hij dien aan de maakster overhandige.’ - ‘Uit uwen naam, eerwaarde heer!’ riep john, naar den Pater toespringende: ‘vergun mij dat, en ik zal volgaarne uwen last vervullen.’ Deze onverwachte keer van zaken werd algemeen toegejuicht, john ontving den sluijer en falmain betuigde zijnen dank aan den edelmoedigen gever.
Nu werd eene wandeling in het park voorgeslagen, en onder anderen bereidden zich de twee dames van Barkey-Vale om mede te gaan, toen haar berigt werd, dat iemand uit Holland overgekomen zijnde, de heer bestenvelde liet verzoeken, dat elisabeth hare tehuiskomst niet lang vertragen zou. Zulk een verzoek van den grootvader, gold bij de kleindochter voor zoo veel als een bevel; zij verzocht dan bij haren gastheer verschooning voor haar spoedig vertrek, nam afscheid van het gezelschap, en plaatste zich met hare vriendin in het rijtuig, dat haar gezonden was. - Laat ons, eer wij van beider aankomst op Barkey-Vale verslag geven, ons nog een weinig ophouden bij degenen, die op Werner Castle bleven.



{==64==} {>>pagina-aanduiding<<}

IV.


Een alledaagsch gesprek.

Onder de wandeling, die nu een' aanvang nam, en door Mylady werner, de dag eenigzins gedaald en de zonnestralen niet meer hinderlijk zijnde, medegedaan werd, vraagde falmain, wie de twee jonge dames, die haar afscheid reeds genomen hadden, waren. ‘De eene,’ antwoordde Mylady, ‘is zekere jufvrouw wickham, die ik heden voor het eerst gezien en ook slechts mede genoodigd heb, omdat zij thans logeert bij den grootvader der andere (jufvr. basmooth), onzen buurman den ouden heer bestenvelde. Dezen zien wij bijkans nooit, want hij is een ijzegrim en nietsbeduidend man; doch het meisje bezoekt ons van tijd tot tijd, en moet daarom soms wel eens genoodigd worden.’
falmain. ‘Voor zoo veel het mij toescheen, is zij haar gezelschap zeer wel waard.’
Lady melbourn. ‘Zij ziet er regt lief uit.’
falmain. ‘Zij heeft, dacht mij, veel verstand.’
Lady melbourn. ‘Ten minste zeer sprekende oogen.’

{==65==} {>>pagina-aanduiding<<}

Jufvr. selsat. ‘Zij is ongelukkig, dat is al wat ik er van weet. Onder het beheer van een wereldsgezind mensch, de huishoudster van den ouden heer, en van dien ouden heer zelven, die een vrek is en aan niemand zijne schulden betaalt, leeft dat arme schaap jaar in, jaar uit, voort, en wordt van lieverlede ten verderve geleid! Indien Mylady mijnen raad volgde, zou zij hier nimmer genoodigd worden, want haar omgang kon nadeelig op onze jonge lieden werken. Kwade zamensprekingen bederven goede zeden!’
falmain. ‘Ei, jufvrouw selsat! zou het er zoo erg wel mede zijn. Ik heb niet het minste, dat naar zedeloosheid zweemt in het lieve meisje bespeurd; in tegendeel: zij was jegens mij regt vriendelijk en behulpzaam.’
selsat. ‘Wereldsch klatergoud, mijnheer! uitwendige schijn, waarmede doorgaans de goddeloozen hunne verkeerdheid bedekken!’
falmain. ‘Maar het kan toch wel geen kwade boom zijn, die goede vruchten voortbrengt.’
selsat. ‘Omdat elisabeth u wist in te nemen kunt gij geen kwaad in haar zien.....’
Lady melbourn. ‘Maar welk kwaad, mejufvrouw! weet gij dan van haar?’
selsat. ‘Kwaad weet ik eigentlijk niet; ik heb ook juist met gezegd dat zij verdorven is, maar alleen, dat zij ten verderve geleid wordt....’
falmain. ‘Dat zoude wel jammer wezen....’
De goede man wilde meer zeggen, toen andere personen van het wandelende gezelschap, zich bij de

{==66==} {>>pagina-aanduiding<<}
genen die het bovenstaande gesprek gevoerd hadden, kwamen voegen, en de schoolmeester zoo doende eenigzins meer achterwaarts gedrongen, zich ongemerkt naast Miss lucy en den heer davys bevond. ‘Wij spraken daar nog over den sluijer,’ zeide laatstgenoemde, ‘en verwonderden ons, dat iemand, die gelijk uwe dochter een afgelegen dorp bewoont, zoo iets smaakvols heeft kunnen te voorschijn brengen! Ik bid u, mijnheer! is het haar eigen werk of.....’ - ‘Wat denkt gij, mijnheer?’ antwoordde falmain, over dat twijfelen geraakt: ‘vermoedt gij dat ik, of dat mijne helena het gezelschap zou hebben willen bedriegen?’ - ‘Bedriegen om te bedriegen, neen,’ hernam davys, ‘maar door mejufvrouw zelve gemaakt, geeft dikwijls aan eenig voorwerp een' prijs, dien het anders missen zoude, en hoe dikwijls heet niet door de jufvrouw zelve gemaakt iets waar zij, is het een borduurwerk, naauwelijks een paar steken; is het eene teekening, op zijn best een paar penseelstreken aan gedaan heeft. Wat zegt gij, Miss lucy? heugt u nog dat fraaije werk van Lady hastermain, dat geheel door robberts gemaakt was?’
Hier barstten beide jonge lieden in een schaterend gelach uit, en mompelden nog te zamen over die historie voort, zoodat falmain eerst na verloop van eenige minuten gelegenheid vond om te vragen: ‘Maar, mijnheer! indien gij aan mijne opregtheid twijfeldet, zoo verwondert het mij, dat gij voor mijne dochter een lot genomen hebt.’ - ‘Voor uwe dochter, of niet voor haar, was mij eigentlijk

{==67==} {>>pagina-aanduiding<<}
om het even,’ gaf davys tot antwoord: ‘maar, ik wilde nu eens edelmoedig zijn, en mij niet onttrekken aan eene speculatie, die gij vrij slim ontworpen hadt!’ Nu ontbrandde falmains toorn, en terwijl de jonge lieden wederom begonnen te lagchen, riep hij met verontwaardiging uit: ‘Eene speculatie, mijnheer! neen, op mijne eer, dat gaat te ver; kom morgen bij mij, en vergezel mij naar de woning der armoedige lieden voor wie mijne helena gewerkt heeft en ik in de bres ben gesprongen, dan zult gij zien, dat noch ik, noch mijne dochter, eenige winst beoogd hebben, en welligt zal uwe edelmoedigheid dan verder opgewekt worden, om de waarlijk ongelukkigen nog iets meer toe te voegen!’ - ‘Verpligt,’ zeide davys, schertsende: ‘ik zoek nooit arme lieden op, als zij iets willen, kunnen ze bij mij komen!’ - ‘Foei! foei!’ sprak selsat, die, daar de voor- en achterhoede van het gezelschap, nu weder nader bij elkander gekomen was, deze laatste woorden gehoord had: ‘wezen en weduwen te bezoeken, is ons als een pligt opgelegd!’ - ‘Ei, zoo vervul gij dien pligt,’ zeide lucy, ‘en ga morgen met den heer falmain naar zijne gunstelingen.’ - Hierin had de fijne weinig lust, zij wendde dan het gesprek af, door te vragen, of Miss werner wel bemerkt had, dat elisabeth geen geld had. ‘Voorzeker heb ik dat bemerkt,’ antwoordde lucy: ‘Zij was er zelve genoeg mede verlegen, maar dat kan zoo eens komen, de oude heer is niet scheutig, dat weten wij sinds lang.’ - ‘Neen! dat weten wij ook!’

{==68==} {>>pagina-aanduiding<<}
hernam selsat met een' zucht. ‘Het arme kind! ach, wat is toch de vrekheid een afschuwelijk kwaad!’ - ‘Nu, hare vriendin heeft haar bijgesprongen,’ zeide Lady melbourn, ‘en zoo was hare eer weder gered.’ - ‘Ja bijgesprongen!’ was de aanmerking van selsat: ‘om zoodoende gevoegelijk twee kansen te hebben! Vriendschap heette het, eigenbelang was het. O, de menschen in onze dagen!!...’ ‘Zijn menschen, zoo als die in vroegere tijden, wel eens uit eigenbelang handelende, maar ook dikwijls waarlijk uit vriendschap, zoo als ik geloof, dat het in dit geval was.’ Met deze woorden beantwoordde Lady melbourn den uitroep van selsat. Deze schudde ontkennend het hoofd, doch antwoordde niet, terwijl men thans weder het kasteel genaderd zijnde, een ieder op verzoek van Lord werner daar binnen trad, om wat uit te rusten en eenige ververschingen te gebruiken. - Falmain, die nu genoeg had aan het gezelschap, waarin hij over het algemeen geen zeer gunstig onthaal genoten had, verzocht een' bediende zijn paard voor te brengen, nam afscheid en vertrok. ‘Ha! zoo zijn wij dan den lastigen schoolmeester kwijt!’ riep edward uit: ‘ik vreesde, dat zijn liefdadig oogmerk hem niet belet zou hebben ons eenige dagen gezelschap te houden!’ - ‘Ik heb hem niet daartoe aangezocht!’ antwoordde Mylord, ‘en hem met voordacht eenigzins doen bemerken, dat zijne komst mij niet aangenaam was; onbescheidene lieden behoeft men niet met eene bijzondere heuschheid te behandelen; het was waarlijk reeds veel,

{==69==} {>>pagina-aanduiding<<}
dat hij met zoo weinig moeite zijne loterij vol kreeg - dat bedelen voor anderen, en dat loopen op den zak der rijken, is een hatelijk ding!’ - ‘Maar wat zullen zij doen,’ vraagde de heer holward, ‘die gaarne de nooddruftigen zouden helpen, doch uit eigen vermogen daartoe niet in staat zijn? Deze kunnen toch wel niet beter, dan hunne rijke bloedverwanten aanspreken!’ - ‘Bloedverwanten!!’ riep Mylord uit, ‘ik wist niet dat mijne gasten bloedverwanten van den schoolmeester waren!!’ - ‘Ik meende,’ hernam holward: ‘dat hij uw oom was, Lord werner!’ - ‘Mylady, ja, is eenigzins aan hem vermaagschapt,’ antwoordde de hooghartige, rood wordende van toorn en verlegenheid: ‘doch bloedverwanten noem ik alleen ouders en kinderen, broeders en zusters.’ Hierop keerde hij zich spoedig naar Lady melbourn, die zich gereed maakte om te vertrekken, deed haar eene nietsbeduidende vraag, betreffende zekere kleine reize die zij voornemens was te doen, en geleidde haar naar haar rijtuig dat voor de deur stond. Al de overige gasten namen nu ook hun afscheid, en weldra bevonden zich op Werner Castle niet anders dan de dagelijksche bewoners. ‘Een vermoeijende dag!’ riep Mylady uit: ‘Wat behoefden wij ook, Mylord! dat gansche Park rond te wandelen?’ - ‘Gij zoudt u tot eene kleinere wandeling hebben kunnen bepalen, Mylady! indien gij zulks verkozen hadt,’ was werners antwoord. - ‘Ei?’ hernam Mylady, ‘en wat dan? hier alleen gaan zitten, tot het aan de anderen behaagde terug te komen? neen, daartoe

{==70==} {>>pagina-aanduiding<<}
vraagt men geene menschen bij zich! Ik had waarlijk aan tafel reeds als het ware alleen gezeten, want Lord melbourn heeft bijna geen woord met mij, en zonder ophouden met die Miss wickham gesproken!’ - ‘Het is veel’ merkte Miss lucy aan: ‘dat hij met iemand gesproken heeft; doorgaans zwijgt hij geheel.’ - ‘Nu,’ zeide Mylord: ‘zijne vrouw praat dan zeker voor hem, zij is eene regte snapster!’ - ‘Een aardig wijfje!’ zeide edward. - ‘Eene modepop!’ zuchtte selsat. - ‘Minder dan davys!’ vervolgde edward: ‘wat was die vent heden weêr opgedrild!’ - ‘Spreek geen kwaad van hem!’ sprak Miss lucy, ‘hij is aardig en wel gemanierd!’ - ‘Een regte saletjonker, anders niet,’ antwoordde de jonge werner: ‘ik houde meer van den ouden holward, die is...’ - ‘Een lompe vlegel!’ zoo viel Mylord zijn' zoon in de rede: ‘hij zal lang wachten voor dat hem de eer van bij mij aan te zitten weder te beurt valt!’ - ‘Zoo noodig Pater milford eene reis te meer,’ zeide edward: ‘deze heeft eer aan uw onthaal gedaan, wat eet en drinkt die man!!’ - ‘Lady felsham heeft niet voor hem onder gedaan!’ merkte selsat aan: ‘het is zondige overdaad zoo alles door elkander te nuttigen! Doch,’ vervolgde zij: ‘john! hoor eens hier - met u heb ik nog een appeltje te schillen. Wie heeft u vrijheid gegeven om een lot in die loterij 
te nemen?’ - John antwoordde: ‘Tante! ik heb niemand om die vrijheid gevraagd, dewijl ik ze uit mij zelven bezat: gij weet, ik heb twee guinjes van mijne moeder

{==71==} {>>pagina-aanduiding<<}
gekregen, en zoo mogt ik althans wel over een' halven beschikken!’ - ‘Niet zonder mijn verlof!’ hernam selsat: ‘zonder mij te raadplegen past het u niet, kind! een' penning uit te geven.’ -
john. ‘Ik kan u niet beloven dat ik u daarin zal gehoorzaam zijn!’
selsat. ‘Niet! dat is verkeerd, dat zweemt naar moedwillige tegenstreving! Gij weet toch dat gij alles aan mij verschuldigd zijt, dat....’ - ‘Ja Tante!’ zoo viel haar john in de rede: ‘maar ik heb u niet willen beleedigen; alleen vermogt ik niet te beloven wat ik niet zeker was te zullen houden - en gij weet toch dat de bewuste twee guinjes mijn bijzonder eigendom zijn?’
selsat. ‘Wie spreekt niet al van bijzonder eigendom! Ga naar uwe kamer, mijn kind! wij zullen in het bijzonder nog eens deze zaak te zamen behandelen.’
Met eene verkropte gramstorigheid had selsat het bovengemelde gesprek met haren neef gevoerd. Zij verlangde haren toorn bot te vieren, doch wilde in tegenwoordigheid van haren gastheer en diens echtgenoot den schijn der zachtzinnigheid bewaren, om deze reden deed zij john zich verwijderen; dan, (dit zij in het voorbijgaan gezegd) de arme jongeling ontsnapte daardoor slechts voor het oogenblik aan den hem bedreigenden storm, en ondervond den volgenden morgen al deszelfs geweld. Hij gehoorzaamde nu, zonder verder tegenspreken, en wenschte het gezelschap goeden nacht. Dit gezelschap zette zich ten avondmaaltijd neder, en onder een weinig beteekenend

{==72==} {>>pagina-aanduiding<<}
gesprek, werd een dag ten einde gebragt, die het tooneel had opgeleverd van de wijze waarop in de groote wereld, in Engeland, veelal gasten ontvangen, en na derzelver vertrek beoordeeld worden; terwijl wij tevens hebben kunnen bemerken, het begin der ontwikkeling van het karakter eener schijnvrome, die hare rol in dit werk verder voort zal spelen, en, wenschen wij van harte, tot een waarschuwend voorbeeld tegen dergelijke personen, onzen lezeren strekken zal.
Laat ons nu naar Barkey-Vale terug keeren, en zien wat daar, staande het afwezen van elisabeth en cecilia, was voorgevallen.



{==73==} {>>pagina-aanduiding<<}

V.


Voorvallen op Barkey-Vale.

Terwijl de oude heer en zijne huishoudster te zamen het middagmaal gebruikten, had laatstgenoemde met alle bescheidenheid van elisabeths afzijn gebruik gemaakt, om den grootvader onder de oogen te brengen, dat er bij het meisje geldgebrek plaats had, en dat zij billijkerwijze om uitbetaling van het kwartaal van Julij vragen kon. Bestenvelde had geantwoord, dat hij niet wist of hij geld genoeg in kas had, om haar te voldoen, en geen' lust had dit te onderzoeken; dat hij remisen uit Holland wachtte, en dan betalen zou. Debora had daarop gewaagd aan te merken, dat zoo veel nalatigheid, niet alleen in dit geval, maar in eene menigte andere gevallen den goeden naam van den heer bestenvelde benadeelde, dat vele leveranciers begonnen weigerachtig te worden in het bezorgen der verlangde goederen, en dat zij zelve reeds om eenen en anderen tevreden te stellen, zich eenig uitschot voor de huishouding getroost had. ‘Dat kan altemaal wel waar zijn,’ was bestenveldes ant-
{==74==} {>>pagina-aanduiding<<}
woord geweest: ‘het is mij te veel moeite, al die zaken in orde te brengen; ik geef nog geen geld, en daarmede is het uit. Zet dat schoteltje vóór u wat regts af, jufvrouw tolver, het staat niet in verband met dat aan mijnen kant!’ Zich ergerende over het weinig belang, dat de oude heer in zaken van eenig gewigt stelde, terwijl hij op de geringste kleinigheden uiterst naauwlettend was, had de huishoudster het schoteltje verzet, doch niet nagelaten te zeggen: ‘Waarlijk, mijnheer! men zal u van vrekheid beginnen te beschuldigen, of uitstrooijen, dat het u aan middelen ontbreekt, indien gij niet prompter in uwe betaling wordt.’ Bestenvelde had een eind aan het gesprek gemaakt, door te zeggen: ‘Het kan mij niet schelen, wat er van mij gepraat wordt. Geef mij mijne pijp aan, het is reeds 
vijf minuten over half zes.’ Moedeloos en verdrietig had de goede jufvrouw tolver zwijgende gehoorzaamd, toen een buitengewoon geblaf van den bandhond en het geritsel van een rijtuig hare en zelfs bestenveldes aandacht wekte. Het rijtuig hield stil, en een welgekleed man van middelbaren ouderdom trad er spoedig uit, door een' jongen knaap van omtrent acht jaren gevolgd, en bevond zich weldra in de kamer, naast bestenveldes armstoel, hem de hand drukkende en uitroepende: ‘Dag, goede vader! wat verheugt het mij u te zien!’ - ‘Hendrik!’ zeide de oude heer met meer verwondering dan vreugd: ‘wel, hoe komt gij in Engeland verzeild!’ ‘Ik verlangde eens weder in uw bijzijn te bevinden, vader!’ was hendriks antwoord. ‘zie hier,’

{==75==} {>>pagina-aanduiding<<}
zoo vervolgde hij, ‘mijn' zoon, hij is uw naamgenoot, gij hebt hem nog nooit gezien, daarom dacht ik, ik moest hem medebrengen.’ - ‘Nu, dat is welgedaan,’ hernam de oude heer: ‘gij zijt mij beiden welkom.’ - ‘Kunnen wij hier logeren, vader?’ vraagde de reiziger: ‘dan laat ik mijn' koffer afnemen.’ - ‘Dat zal wel gelukken,’ antwoordde bestenvelde: ‘doch vraag het aan tolver; want wij hebben alreeds eene juffer gelogeerd, en ik weet niet of er plaats is.’ Zonder hendriks vraag af te wachten, zeide debora: ‘Wel zeker kunnen de heeren hier logeren, er zijn immers nog twee kamers onbezet!’ Hierop schelde zij, liet het rijtuig ontladen, gaf de noodige bevelen aan den huisknecht, om den koffer en het verdere goed van hendrik te plaatsen, bood zelve daartoe de behulpzame hand, kwam toen weder binnen, noodigde de gasten iets te gebruiken, kortom, deed al het mogelijke om de weinige voorkomendheid van den ouden heer te verzoeten. Bij eene omhelzing, welke de kleine joachim op last van hendrik zijnen grootvader gedaan had, was ongelukkiglijk de pijp, welke deze naauwelijks had aangestoken, gebroken; tolver begrijpende, dat zulk eene teleurstelling haren meester ligt verstoord maken zou, bezorgde spoedig eene andere; bestenvelde ging met rooken voort, terwijl zijn zoon hem van zijn huisgezin in Holland een en ander begon te verhalen. ‘Hebt gij remisen medegebragt?’ vraagde de vader, hem in de rede vallende. Deze vraag met ‘ja’ beantwoord zijnde, werd evenwel een weinig later nog eens herhaald, en eene tweede bevestiging

{==76==} {>>pagina-aanduiding<<}
daarop ontvangen hebbende, schikte zich bestenvelde ter rust, met half geslotene oogen zeggende: ‘Mijn goede hendrik! straks nader over al uwe betrekkingen, thans hoor ik u naauwelijks meer, het is mijn tijd om een dutje te doen, en ik word door den slaap geheel overmand.’
Debora zeer wel wetende wat best behoorde gedaan te worden om den ouden man, zoo goed dit wezen kon, in goed humeur te houden, gaf hendrik een teeken haar met het kind in eene andere kamer te vergezellen; daar gekomen zijnde, maakte zij vooreerst de noodige beschikkingen om de jonge dames wat vroeger, dan deze gedacht hadden, tehuis te laten halen, trachtte voorts het jongsken, dat verlegen en treurig naast zijn' vader stond, door hare liefkozingen en vriendelijke toespraak op te beuren, en trad daarna met bestenvelde in een gesprek, dat ten naasten bij van dezen inhoud was:
debora. ‘Mijn meester, mijnheer! is op sommige dingen ten uiterste naauwgezet, daarom heb ik de vrijheid genomen u een' wenk te geven hem alleen te laten; want hij verlangt zijn' middagslaap ongestoord te genieten, en in zijn bijzijn zou ik geen woord met u hebben durven spreken.’
hendrik. ‘Gij hebt welgedaan jufvrouw tolver; ik ken mijn vaders gehechtheid aan vele kleinigheden, en schoon ik hem verouderd vind van gelaatstrekken, schijnt hij mij niet veranderd te zijn, voor zoo veel zijne wijze van doen betreft. Dan, zijne koelheid jegens ons heeft mij leed gedaan, ik had meer blijdschap over mijn bezoek bij hem verwacht.’

{==77==} {>>pagina-aanduiding<<}

debora. (de schouders ophalende) ‘Zijne jaren brengen, geloof ik, vermindering van gevoeligheid mede; dan, ik zie dagelijks zoo veel in hem, dat ik niet begrijp, dat daardoor iets als het nu voorgevallene mij minder vreemd schijnt.’
hendrik. ‘Hoe maakt het elisabeth? kan die zich nog al naar grootvaders..... indien ik het zoo eens noemen mag, luimen voegen?’
debora. ‘Dat gaat wel. De vrolijkheid en onbezorgdheid, aan hare jaren eigen, doen haar de onaangenaamheden van haren toestand voorbijzien, en zoo veel in mijn vermogen is, bezorg ik haar eenige verstrooijingen; daarvan komt, wat de oude heer zeide, dat wij eene jonge dame gelogeerd hebben, deze is elisabeths groote vriendin jufvrouw wickham.’
hendrik. ‘Wickham? de dochter van Mylord, uwen ouden vriend?’
debora. ‘O neen, minheer! Cecilia's vader was koopman, hij leeft niet meer.’
hendrik. ‘En hoe maakt het Mylord; hoort gij nog wel eens iets van hem?’
debora. ‘Weinig, maar zoo veel evenwel, dat hij aangebeden is door zijne huisgenooten en onderhoorigen, en de verkeerdheden van zijne jeugd, door een allezins achtingwaardig gedrag, doet vergeten.’
hendrik. ‘Dat is mij lief. Maar om nog eens op de aangelegenheden van dezen huize terug te komen. Mijn vader vraagde mij tot tweemaal toe of ik remisen medegebragt had - er is toch hoop ik

{==78==} {>>pagina-aanduiding<<}
geen gebrek aan geld, de zaken zijn toch hoop ik in orde?’
debora. ‘Daarop kan ik u niet voldoende antwoorden, mijnheer; uw vader is niet naauwkeurig in dit opzigt, en nu wij toch hierover spreken, moet ik u zeggen, dat hij mij dikwijls het noodige geld voor de huishouding weigert, en aan elisabeth nog op dit oogenblik haar maandgeld, dat zij met primo Julij had moeten ontvangen, schuldig is. Of hij geene contanten in kas heeft, weet ik niet; maar als ik hem, gelijk nog heden middag, dienaangaande ondervraag, krijg ik tot antwoord, dat hij geen' lust heeft het na te zien. Indien het u mogelijk was deze zaak in orde te brengen, zoudt gij mij dienst bewijzen en mejufvrouw basmooth uit eene groote verlegenheid redden.’
hendrik. ‘Ik zal er mijn best toe doen. Wanneer is het tijdstip dat mijn vader weder wakker wordt? Ik heb zoo lang in het rijtuig gezeten, dat ik mij gaarne wat wilde vertreden, en mijn' jongen iets van dit buitentje laten zien.’
De kleine joachim hoorde met genoegen, wat zijn vaders voornemen was, en ging verblijd met hem uit, nadat debora gezegd had, wanneer de thee moest gereed zijn. Zij besteedde den tusschentijd in het bezorgen van wat tot eene behoorlijke ontvangst van de gasten in hunne slaapkamers noodig was, en zat op den vereischten tijd gereed om bestenvelde te bedienen. - Onder de wandeling vraagde het kind of grootvader ziek was, dewijl hij zoo stil was blijven zitten en in slaap was gevallen. - ‘Ik geloof het

{==79==} {>>pagina-aanduiding<<}
niet,’ antwoordde hendrik: ‘maar oude lieden nemen wel eens meer een slaapje na het eten. Gij moogt daar nimmer iets van zeggen, indien gij dat weder ziet gebeuren.’
joachim. ‘Ik hoop maar, dat hij op een' anderen dag wat meer met mij praten zal; anders zou ik bang voor hem worden, en mij hier vervelen.’
hendrik. ‘Daar zou niet veel aan gelegen zijn; kinderen moeten niet denken, dat zij zich overal zullen vermaken. Pas gij liever op niets te doen, dat grootvader onaangenaam zou kunnen zijn; gij braakt zijne pijp, en dat mishaagde hem.’
joachim. ‘Ik hoop, dat dat nichtje wat lief wezen zal; maar zij is ook al veel ouder dan ik, niet waar, vader? ik wilde, dat er een paar jongens van mijne jaren meê tot het huishouden behoorden, tot nog toe heb ik niet anders dan oudjes gezien; de mevrouw, de meiden, de knecht, alles is even oud.’
hendrik. ‘Ja, ik kan geene speelmakkers voor u van de boomen plukken, maar misschien zult gij wel eene of andere kennis maken; buiten dat, wie gij mevrouw noemt is de huishoudster, een allerbest goed mensch, die zeker wel wat voor u doen zal, indien gij u behoorlijk gedraagt, en het nichtje zal u denk ik ook zeer goed bevallen; zij was toen ik haar het laatst gezien heb, eene lieve vrolijke meid. Dan, geloof mij, van u zelven zal het voornamelijk afhangen, of gij hier met genoegen zult verblijven of niet, wees onderdanig aan uwen grootvader, nooit luidruchtig in zijne tegenwoordig-
{==80==} {>>pagina-aanduiding<<}
heid, gehoorzaam als hij u iets gelast of verbiedt, en beleefd jegens de huishoudster, de jonge dames, de dienstboden en al wie gij hier ontmoeten zult. Antwoord met eene gepaste vrijmoedigheid wanneer men u de eer doet u aan te spreken, maar wees nooit lastig met vragen of praten, in welk gezelschap gij u ook moogt bevinden.’
Zijn' zoon op deze wijze onderrigtende nopens hetgeen hij begreep dat raadzaam was, in de nieuwe omstandigheden, waarin het kind zich bevond, wandelde hendrik omtrent een uur met hem rond, keerde toen huiswaarts terug en vond den ouden heer ontwaakt, bezig met zijn eerste kopje thee te gebruiken. Toen hij de oogen geopend had, was zijn eerste woord aan de weduwe tolver geweest, de vraag of hij gedroomd had, dan of het waar was, dat zijn zoon was gekomen; en debora had die gelegenheid niet ongebruikt gelaten, om te zeggen, dat het geen droom, maar waarheid was, dat de heer hendrik bestenvelde met een' allerliefsten jongen zijn' vader was komen verrassen, zoodat hij aanspraak had op eene allezins vriendelijke bejegening; tevens hare overtuiging te kennen gevende, dat het zien van zijnen naamgenoot, den ouden heer niet anders dan aangenaam kon wezen. - Zoo, op eene regt kiesche wijze den grond tot eene aangename wederontmoeting gelegd hebbende, zag de goede debora verblijd de vrucht van hare welgemeende poging, toen, bij het binnentreden der wandelaars, bestenvelde vriendelijk zeide: ‘Hebt gijlieden eens rondgekuijerd? Wel jongen,’ joachim de hand toereikende, ‘wat

{==81==} {>>pagina-aanduiding<<}
zegt ge van Engeland? Heb ik geen' mooijen tuin? Gij moet er maar niets in plat trappen of bederven, hoor!’ - ‘Neen, grootvader!’ antwoordde het kind en wilde meer zeggen, maar het kon den ouden man niet schelen of hij op zijne vragen antwoord kreeg; hij keerde zich dan nu naar zijnen zoon en zeide: ‘Kom, hendrik! ga zitten en verhaal mij eens wat van Holland. Hoe maakt gijlieden het daar sedert de gelukkige omwenteling?’ - ‘Oneindig beter dan vóór dezelve,’ antwoordde hendrik: ‘Nu wij oranje tot Vorst hebben, die alles doet wat in zijn vermogen is, om het een' ieder naar den zin te maken, en alle oude partijschappen te vernietigen, zal elk hoe langs hoe meer zijn geluk waarderen van onder zulk een opperhoofd te staan en weder eene betamelijke vrijheid te smaken.’ - ‘En hoe gaat het met de negotie?’ hernam bestenvelde. ‘Beter dan toen wij onder napoleons dwangjuk gebukt gingen,’ zeide hendrik: ‘maar nog niet zoo goed als sommigen verwacht hadden; er zijn zoo vele tegenstrijdige belangen, en de Vorst kan onmogelijk op eens alle hinderpalen, welke dan eens door dit, dan door iets anders opgeworpen worden, uit den weg ruimen.’ - ‘Ik wil hopen, dat het eens weder regt goed ga,’ hernam de oude heer: ‘want ik heb in de laatste jaren een bedroefd klein inkomen gehad!’
‘Er zijn ook voor kooplieden, die op eene eerlijke wijze wilden blijven handelen, niet vele winsten te doen geweest,’ antwoordde hendrik: ‘Ik

{==82==} {>>pagina-aanduiding<<}
heb u zoo veel mogelijk, bij elke voorkomende gelegenheid van den staat onzer zaken, schriftelijk verslag gedaan, en gij zult gezien hebben hoe wij door onverwachte bankbreuken geleden, en door de belemmeringen van den handel, zeer schrale verdiensten gehad hebben. Er zijn jaren geweest, dat ik bijkans alleen van mijn vrouws goed, dat, doordien zij erfgenaam van een' rijken oom geweest is, aanmerkelijk was toegenomen, heb moeten leven.’ - ‘Daar komt nichtje!’ riep joachim, een rijtuig ziende naderen, en hij bedroog zich niet. ‘Wie toch is hier aangeland?’ vraagde elisabeth, eer zij nog een' voet op den grond gezet had, aan tolver, die haar te gemoet gesneld was; terstond kwam hendrik te voorschijn, en met den uitroep: ‘lieve oom! zijt gij het,’ wierp zich het meisje in zijne armen en heette hem hartelijk welkom. Nu volgde een zeer levendig gesprek. Elisabeth, schoon zij noch hendriks echtgenoot, noch zijne kinderen kende, vraagde met belangstelling naar allen, toonde zich regt verblijd joachim te zien; wilde weten wat haren oom zoo ijlings naar Engeland had doen oversteken; verhaalde hem het een en ander van wat haar zelve betrof; wees hem cecilia aan, als hare vriendin en zeer beminnelijke logeergast; gaf deze gelegenheid om deel aan het gesprek te nemen; zeide van tijd tot tijd iets tegen het kind; kortom, gedroeg zich zoo, dat debora haar met het uiterste welgevallen aanzag en aanhoorde, en zich bijzonder verheugde hare lieveling eens regt verblijd te zien. Bestenvelde was ook buitengewoon spraakzaam en wel tevreden; schoon

{==83==} {>>pagina-aanduiding<<}
op den gewonen tijd de avondmaaltijd gebruikt werd, bleef hij een kwartier langer dan heb dagelijksche tijdstip aan tafel zitten, en zeide, toen hij opstond om naar zijn slaapvertrek te gaan, op eenen vriendelijken toon: ‘Komt, kinderen! volgt ditmaal mijn voorbeeld na, hendrik heeft rust noodig, morgen zullen wij, hoop ik, ons gesprek vervolgen.’
Zoo ongewoon was het den ouden heer voor iemand anders dan voor zichzelven eenige bezorgdheid te zien betoonen, dat debora en elisabeth elkander verwonderd aanzagen, bij dit bewijs van belangstelling van bestenvelde in zijnen zoon. Beiden beloofden zich dan ook van het verblijf van dien zoon op Barkey-Vale het grootste genoegen, en het geheele gezelschap begaf zich dezen avond regt wel tevreden ter rust. Evenwel ontwaakte hendrik den volgenden morgen met het gevoel, dat eene zoo moeijelijke als onaangename taak hem wachtte. Door hetgeen debora hem, met opzigt tot het financiële gezegd had, was namelijk bij hem de vrees ontstaan, dat zijn vaders geldzaken niet in de beste orde waren; hij wilde dit onderzoeken; en alles op een' effen bodem trachten te brengen, dan de oude heer was een vrij man, hij was zijnen zoon geene rekenschap schuldig; hij zou welligt ongaarne zijne verlegenheid om geld, indien dezelve bestond, aan den dag leggen; en althans de redenen, waaruit die verlegenheid voortkwam, niet willen openbaren. Hier diende dan met groote omzigtigheid en bescheidenheid te werk gegaan te worden. Hendrik nam voor zulks te doen, maar wie zal zijne bekommering wraken?

{==84==} {>>pagina-aanduiding<<}

Na zijne ochtendwandeling, wachtte bestenvelde zijn' zoon, volgens diens verzoek in zijne kamer op. Hendrik begon met te zeggen, dat hij hem de uit Holland medegebragte remisen wenschte ter hand te stellen, maar vraagde met een, of hij vader ook in het aanschrijven van de ontvangst, of in eenige berekening behulpzaam konde zijn. Bestenvelde antwoordde: ‘Ja, kind! wilt gij het geld bergen en noteren zoo is het wel, dan behoef ik mij daarover niet te bekommeren.’ - En nu begon de oude heer zijne derde pijp te stoppen. Hendrik vraagde den sleutel van de ijzeren kist; de secretaire werd hem, om dien te vinden, aangewezen. Nu verzocht de zoon om den sleutel van den secretaire, en de vader begon op zijne zakken te kloppen en onder het tafelkleed te zoeken, maar zeide eindelijk, al rookende: ‘ik vind hem niet.’ - Zonder dien ‘sleutel kan ik toch niets doen,’ zeide hendrik met bezadigdheid. ‘Zoek dan maar mede,’ hernam de oude heer: ‘hij zal wel hier of daar onder van daan komen.’ De jonge bestenvelde zocht op den vloer rondom zijn vaders stoel, ja onder het karpet waarop de tafel geplaatst was, doch de sleutel kwam niet ten voorschijn. ‘Misschien in een' der zakken van het kamisool, dat ik gisteren heb aangehad, of in de lade van mijn waschtafeltje, of bij de nieuwsbladen die in de vensterbank liggen,’ zeide bestenvelde. Stilzwijgend werden al de opgegevene plaatsen door hendrik onderzocht, doch vruchteloos; eindelijk op de zitting van een' armstoel, welken de oude heer dikwijls gebruikte om een slaapje te ne-
{==85==} {>>pagina-aanduiding<<}
men als hem de tijd wat al te lang werd, vond eerstgenoemde een' sleutel, welken de vader erkende dien van den secretaire te zijn. ‘Die 
sleutel behoorde niet zoo te slingeren,’ sprak hendrik nu; ‘gij moest dien altijd bij u hebben, vader! of ten minste juist weten waar hij was.’ Intusschen werd de secretaire geopend; dan, met het nederlaten van de klep, viel uit een' openen zak eene menigte geld naar beneden en onderscheidene papieren, gelijk het later bleek, betaalde en onbetaalde rekeningen van verschillende jaren; brieven van vroegere en latere dagteekening; kortom, allerlei dingen, die beter uit elkander gehouden hadden moeten wezen, en in nauwkeuriger orde gehouden, gleden van boven neder op den grond. Dit alles deed hendrik weinig goeds van zijn vaders boekhouden verwachten, en toen hij, om zich daaromtrent nadere inlichting te bezorgen, de boeken open deed, vond hij dan ook, dat er sedert zijne laatste overkomst in Engeland, bijna niets aangeschreven was. ‘Maar, vader!’ riep hij toen uit: ‘wat heerscht er eene wanorde in uwe zaken! waarlijk dit bedroeft mij, hoe kunt gij gerust voortleven, terwijl zoo vele menschen nog geld van u te vorderen hebben, en gij, niets opschrijvende, niet weten kunt hoe het met uwe geldmiddelen staat!’ ‘O! als ik maar goede remisen krijg, en niet zoo weinig als sinds eenige jaren, kan ik den boedel wel gaande houden,’ kreeg hij tot antwoord: ‘ik heb nog geld genoeg, doch de leveranciers kunnen wachten, ik bedank om ten hunnen gevalle alle dagen met de pen in de hand te zitten, of in het

{==86==} {>>pagina-aanduiding<<}
geld te grabbelen; als ik er eens lust toe heb, zal ik aan betalen en opnoteren beginnen.’ - ‘Maar wanneer zal die lust komen?’ vraagde hendrik. ‘Reeds moet elisabeth sinds lang haar maandgeld hebben en is de huishoudster voor u in verschot, dat voegt toch niet; vergun mij alles eens na te zien en jufvrouw tolver te ondervragen, daarna het geld dat gij schuldig zijt af te passen en dan op te maken welk saldo er overblijven zal; want waarlijk zoo als thans uw boedel er uitziet, mag het niet langer, en hoop ik, als alles eens in orde wezen zal, dat het nooit weder zal komen.’ - ‘Och ja,’ antwoordde bestenvelde, ‘kijk gij alles maar na, en schik het zoo als gij verlangt, mits ik niet te schraal bij kas gerake; maar mijne pijp is nu uit, dus is het zeker bij twaalf uren, dan moet ik koffij gaan drinken, en niet voor half twee zal ik mij ergens anders mede kunnen bemoeijen.’ - ‘Zoo laat mij alleen begaan,’ zeide hendrik, ongeduldig wordende, ‘ik verlang deze kamer niet te verlaten zoo lang alles er overhoop ligt.’ - ‘Neen!’ hernam bestenvelde: ‘eerst koffij drinken; dan komen wij beiden weder hier.’ Om zijn' vader genoegen te geven, staakte hendrik voor het oogenblik zijne bezigheid, sloot de deur van de kamer zorgvuldig toe, stak den sleutel bij zich en vervoegde zich naar het vertrek waar de dames vergaderd waren. ‘Wel, jufvrouw tolver! wat ligt dat tafellaken scheef! zie zulk eene slordigheid eens aan! hier ligt de rand op de tafel, en daar sleept hij bijkans op den grond!’ - Dit waren

{==87==} {>>pagina-aanduiding<<}
de eerste woorden, die bestenvelde uitte, zoo ras hij binnentrad; hendrik stond verbaasd, want hij vergeleek in zijne gedachten de nietsbeduidendheid van een scheef liggend tafellaken bij het gewigt der wanorde waarvan hij zoo even getuige was geweest. - Zoo ras zulks veroorloofd werd, keerde laatstgenoemde, door zijnen vader vergezeld, tot zijne werkzaamheden terug. Al de onbetaalde rekeningen werden naar volgorde geschikt, de sommen die zij bedroegen opgeschreven; de huishoudster werd ondervraagd omtrent het geld dat haar was toevertrouwd geworden, en de uitgaven die zij had gedaan; vervolgens eene optelling gemaakt van de schuld ter eener en van het ingekomene geld ter anderer zijde, en laatstelijk het geld in kas nageteld. Vol vrees begon hendrik althans deze laatste taak, duchtende dat er veel zou door de vingeren gedropen en niet genoeg voorhanden wezen, om de gedeeltelijk nog openstaande schuld van ettelijke jaren te betalen; dan, zoo ras hij de ijzeren kist geopend had, was hij eene menigte zakken met contante penningen gewaar geworden, en al ras had hij het genoegen te bemerken, dat er na aftrek der schuld een batig saldo overblijven zou; zoodat het alleen aan vadzigheid en onnaauwkeurigheid van den ouden heer was te wijten, dat de zaken in zulk eene wanorde waren; jufvrouw tolver in tegendeel, was volkomen in staat verantwoording van hare handelwijze te geven; alles wat haar betrof was in den best mogelijken staat, en niets ontbrak aan de berekening van hare huishoudelijke ontvangsten en uitgaven. Door haar voorgelicht kon dan ook hendrik gewaar wor-
{==88==} {>>pagina-aanduiding<<}
den, wanneer zij geld bekomen had en welke sommen, hetzij voor de huishouding, hetzij als het haar toekomende salaris, want ook dit zelfs had de oude bestenvelde niet genoteerd. Debora ontving van den zoon den welverdienden lof dien de vader haar schuldig 
bleef, kreeg op staanden voet het door haar uitgeschotene terug, en daarenboven eene zekere som, om in de verdere benoodigdheden der huishouding te voorzien. ‘Indien gij zoo voortgaat,’ zeide bestenvelde, nadat zij de kamer verlaten had, tegen zijnen zoon: ‘Indien gij zoo voortgaat, zal er welhaast geen' penning meer in de kist overblijven! - Hendrik antwoordde: “Er zal zeker overblijven, maar al ware dit het geval niet, zoude, wat gij schuldig zijt, betaald moeten worden; waarlijk, vader! uwe eer is er mede gemoeid; beloof mij, dat gij na dezen naauwkeuriger te werk zult gaan, anders....” - Wel nu, wat anders? Zoudt gij mij steekind willen maken?’ vraagde de oude heer, lagchende. Hendrik behield zijne bedaardheid en zeide: ‘Neen, vader! dit niet, maar ik zoude u raden, hetzij debora of iemand anders, die uw vertrouwen verdiende, met al de ontvangsten en uitgaven te belasten, en tevens met het aanschrijven van al wat daarmede in verband zou staan.’ - ‘En zonder zulk een' persoon te waarschuwen, zoude ik dan geenen schelling uit mijne eigene geldkist mogen nemen; ik bedank u voor zulk eene schikking; ik ben de baas en wil den baas blijven - daarmede uit,’ hernam bestenvelde. - ‘Zoo zonder elken morgen,’ hervatte hendrik: ‘een uur of een half uur af tot

{==89==} {>>pagina-aanduiding<<}
het gezet in orde houden van uwe zaken; doet gij dit niet, zoo zal al ras dezelfde verwarring, die nu plaats heeft, herboren worden.’ - ‘Ei kom, zammel daar nu niet langer over,’ bromde de vader: ‘gij ziet dat er geld genoeg is om te betalen; doet men dit nu wat vroeger of wat later, wat verscheelt het?’ - ‘Om van al het andere daaruit voortspruitende nadeel niet te spreken,’ antwoordde de zoon, ‘zoo is het uitstel van betaling eene ongeoorloofde zaak, eene onthouding van zijn wettig verkregen eigendom aan elken leverancier; eene hoogst laakbare onregtvaardigheid, die men jegens zijne evennaasten bedrijft.’ - ‘Genoeg!’ riep de oude man met eene forsche stem uit: ‘ik wil mij door mijn' zoon geene wetten laten voorschrijven of zedelessen laten prediken; pak de papieren te zamen, berg het geld weg, en sluit kist en secretaire, de etensbel zal zoo aanstonds geluid worden.’ - Onverduldig en verdrietig, gehoorzaamde hendrik, zonder iets meer te zeggen, dan: ‘Zie, vader! hier rijn de remisen die ik medegebragt heb, ten bedrage van f2900.- na aftrek van de f 100.- welke aan elisabeth moeten gegeven worden en die ik haar straks ter hand stellen zal.’ - Nu was de etenstijd daar, en de verdere regeling en afdoening van zaken werd tot den volgenden dag uitgesteld.
Afgetrokken en somber was hendrik gedurende den maaltijd, ten gevolge van den onaangenamen ochtend, welken hij doorgebragt had. IJverig en werkzaam van aard, gelijk hij was, stuitte hem zijn

{==90==} {>>pagina-aanduiding<<}
vaders vadzigheid geweldig tegen de borst, en diens slordigheid was in onmiddellijke tegenspraak met zijne naauwkeurigheid en orde in zaken. Hoe den ouden man tot beterschap te bewegen, wist hij niet sedert het antwoord, dat deze op zijne vermaningen gegeven had, en hem te laten voortgaan, zoo als hij tot nog toe, althans sedert de laatste jaren gedaan had, durfde hij naauwelijks, uit vrees, dat het hoe langer hoe erger gaan zoude en er mogelijk groot nadeel uit voortspruiten mogt, ook voor elisabeth, over wier eigendom de oude heer almede met geene behoorlijke zorgvuldigheid waakte. Noch joachims aanvalligheid, noch de jeugdige vrolijkheid van elisabeth en cecilia, was dan ook instaat hem op te beuren; in tegendeel vergrootte bestenveldes gedurig vitten op het kind, dat dan eens te veel kruimels op het tafellaken maakte, dan met te veel graagte at, dan een' schotel, uit welken het iets genomen had, niet juist weder op deszelfs plaats zette, hendriks gemelijkheid, en hij sprak zoo weinig, dat jufvrouw wickham, nadat men van tafel opgestaan was, zich niet kon onthouden van aan elisabeth te zeggen, dat indien haar oom niet anders was, dan hij zich dien middag getoond had, zij niet kon begrijpen hoe hare vriendin zoo verblijd geweest was, dien man onder de huisgenooten te kunnen tellen. - ‘Voor zoo veel ik mij van hem herinnerde,’ antwoordde mejufvrouw basmooth: ‘was hij een allezins aangenaam en vrolijk man, doch heden, ik beken het, heeft hij niet aan mijne verwachting beantwoord; welligt is hij het met grootvader over een of ander

{==91==} {>>pagina-aanduiding<<}
niet eens geweest; hij is den ouden man ontwend, en wanneer men dit is, begrijp ik wel, dat men eens wrevelig tegen hem wordt....’ - ‘Elisabeth!’ riep nu de jonge bestenvelde; en op zijn verzoek volgde het meisje hem in een ander vertrek. ‘Hier is uw maandgeld, kindlief!’ zeide hendrik: ‘voor Julij en de acht volgende weken; maar zeg mij hoe staat er uwe kas mede, hebt gij ook schulden gemaakt? laat mij uw boekje eens zien.’ -
elisabeth. ‘Welk boekje? Wij hebben juist gisteren ochtend onze lectuur uitgekregen, en zijn nog aan niets nieuws begonnen, lieve oom!’
hendrik. ‘Ik spreek niet van een lees- maar van een kasboek. Ik wilde eens zien of uwe geldzaken in orde zijn.’
elisabeth. ‘In orde zijn die op dit oogenblik overheerlijk, dank zij uwe tusschenkomst bij grootvader, want ik kan nu mijne schuld aan cecilia afdoen, en wat ik koopen moet weder betalen; maar er u iets van laten zien, kan ik niet.’
hendrik. ‘Schrijft gij dan niet op wat gij uitgeeft van eenig ontvangen geld, en telt gij van tijd tot tijd, wat gij over hebt niet eens na, om te zien of alles accoord is?’
elisabeth. ‘Niets van dat alles, lieve oom! Als ik geld krijg, teer ik er van, tot het op is, en dan leen ik van dezen en genen, tot dat ik weder wat ontvang.’
hendrik. ‘Zoo zijt gij dan al besmet, door het voorbeeld van wanorde, dat.... Ik wilde zeggen, elisabeth! dat die wijze van doen volstrekt niet

{==92==} {>>pagina-aanduiding<<}
goed is; gij moet dan nu leeren, wat gij sinds lang behoord hadt te weten; ik zal u het noodige onderrigt geven, maar doe dan ook wat ik u zeggen zal.’
Hierop begon hendrik de wijze van een geregeld kasboek te houden aan jufvrouw basmooth te toonen, benevens de manier om door een inleggend kladpapier of klappertje, altijd te weten hoe veel men nog in kas over heeft, en telde haar toen de f 100. - voor. Dit gedaan zijnde, vervolgde hij: ‘Welligt denkt gij nu bij u zelve, lieve betje! dat wat ik u getoond en verzocht heb voortaan te doen, iets van weinig belang is, althans voor iemand, die, zoo als gij, over weinig geld tevens te beschikken hebt; maar geloof mij, nooit en in geen geval hoegenaamd, is naauwkeurigheid eene onverschillige zaak; ja men kan ook deze deugd kwalijk toepassen en te ver drijven, gelijk alle andere deugden, maar waarlijk, huishoudens zijn te gronde gegaan en familien tot een' staat van behoeftigheid gebragt, door het onoplettend behandelen der geldzaken; men zegt wel eens: vrouwen hebben daarmede niets te doen, dit is eene onwaarheid; vooreerst, alle vrouwen krijgen niet juist een' leidsman door de wereld, die voor haar zorgen moet; ten tweede, al krijgen zij er een', zoo blijven haar evenwel vele uitgaven aanbevolen, waaromtrent zij gehouden zijn rekenschap te kunnen geven, wanneer die door den man gevraagd wordt; en ten derde, de vrouw eens gehuwd zijnde, is niet zeker, dat zij altijd haren echtgenoot zal behouden, en nimmer

{==93==} {>>pagina-aanduiding<<}
noodig hebben alleen de taak, met welke hij belast was, op zich te nemen. Weet zij nu niets van eenig geldbeheer, of heeft zij hare uitgaven met onachtzaamheid gedaan, zoo stelt zij zichzelven en haar gezin aan groote schaden bloot, is genoodzaakt door de oogen van een' ander te zien, en kan gemakkelijk het slagtoffer worden van wie haar zou willen bedriegen. Zeg mij, toen gij op school waart, heeft men u nooit aangemaand tot naauwlettendheid op hetgeen de geldzaken betrof?’ - ‘Ik heb toen,’ antwoordde elisabeth: ‘wel rekenen geleerd, en ben daarin niet onbedreven geweest: maar zoo als gij mij dit nu zegt, alles op te schrijven, heeft men mij nimmer aangeraden.’ - ‘Zoo is u in bespiegeling of theorie iets geleerd, en men heeft verzuimd u het belang der betrachting of der praktijk onder de oogen te brengen! Ach! dat gaat veeltijds zoo, en welligt is het daaraan toe te schrijven, dat vele menscheen zeer fraai aan over sommige dingen redeneren en tevens zeer tegenstrijdig met hunne redenering handelen! Kunde is goed, maar indien men die kunde nergens op toepast, en door daden, om zoo te spreken, aanschouwelijk maakt, is zij van weinig nut, en gevoegelijk te vergelijken bij een' weligen boom, die jaarlijks heerlijk bloeit, maar nimmer vruchten draagt!’



{==94==} {>>pagina-aanduiding<<}

VI.


Nieuwe personaadjen.

Het geraas van een rijtuig, dat voor de deur scheen te komen, belette elisabeth het gesprek met haren oom verder voort te zetten; de komst van den heer westmill werd dezen aangekondigd, en hij haastte zich, dien heer, den meest geliefden zijner bekenden in Engeland, te gaan ontvangen. De heer charles westmill was van genoegzaam gelijken ouderdom met hendrik, doch ongehuwd, en huizende met eene oudere zuster, die mede nog niet tot den echten staat gekomen was; deze vergezelde hem bij het bezoek, dat thans plaats had, doch meer uit gewoonte van altijd mede te gaan, dan uit eenig bijzonder inzigt, terwijl de broeder, door een wezentlijk verlangen om een' hooggeachten vriend weder te zien, zich naar Barkey-Vale had begeven. Hartelijk schudde westmill den jongen bestenvelde de hand, en vraagde met belangstelling naar zijne echtgenoot en kinderen. Hendrik antwoordde, zijne vreugde betuigende, dat hij dit mondeling, zijn' vriend vóór zich ziende, doen kon, doch voegde er bij: ‘Waarom vind ik u als

{==95==} {>>pagina-aanduiding<<}
jongman weder? hebt gij nog geen voorwerp uwer liefde waardig gevonden?’ - ‘Neen! tot mijn leedwezen, neen!’ was charles antwoord: ‘ik geloof, dat ik eens naar Holland zal overkomen, want hier....’ - ‘Ei broeder,’ viel hem Miss eleonore, zijne zuster, in de rede: ‘breng mij nimmer eene overzeesche vrouw als uwe echtgenoot te huis, ik zou mij zeker niet naar hare manieren voegen kunnen, ten minste wacht met uwe ontdekkingsreize tot ik getrouwd zal zijn.’ - ‘Zoo haast u een weinig,’ hervatte charles: ‘want staat uw tijd al stil, de mijne verloopt!’ - ‘O als men jong is,’ hernam eleonore, ‘komt het er op een jaar drie, vier, niet op aan!’ Deze uitroep ging bij haar vergezeld van zekere gebaren van jeugdige onbezorgdheid, welke duidelijker te vermoeden, dan te beschrijven zijn, doch van welke wij toch zeggen kunnen, dat zij geheel niet strookten met de gelaatstrekken van den persoon, dewijl deze hare vordering in jaren duidelijk kenmerkten; trouwens in Miss westmills geheele wezen was niets in harmonie; gitzwarte haarlokken (die nimmer hare krul verloren) fladderden op een geelachtig voorhoofd, en staken zeer onaangenaam af bij hare zeer blonde wenkbraauwen en flaauwe lichtblaauwe oogappels; hare wangen waren blozend, doch derzelver kleur was zoo weinig overeenstemmend met de fletsheid van die der lippen, dat de hand der kunst gemakkelijk in derzelver nooit veranderende tint bespeurd werd. Tot lagchen was de genoemde juffer doorgaans zeer wel gezind, maar zij durfde dit meestal niet doen, omdat, als zij den

{==96==} {>>pagina-aanduiding<<}
mond wat veel opende, geene rijen paarlwitte tanden, maar enkele zwartachtige overblijfsels van lang dienst gedaan hebbende bijters, zich vertoonden, en bovendien, de puntig nederhangende neus, en de eenigzins vooruitstekende kin, eenige plooijen bekwamen, die in volkomene wederspraak waren met de jeugdige kleeding, welke Miss eleonore zoo gaarne aannam. Wat anders de houding betrof, deze was rijzig en niet onbevallig, maar een paar voeten, die, hoewel zij van nature klein waren, jaren lang, om nog kleiner te schijnen, in te naauwe schoenen waren geprangd geweest, en daardoor een ongemak gekregen hadden, waartegen, volgens de Couranten, velerlei onfeilbare middelen bestaan, maar dat evenwel nooit algemeen is uitgerooid kunnen worden, gaven aan haren gang eene zekere moeijelijkheid, die haar veelal deed verkiezen zich zittende te vertoonen. Dan konden de handen, die almede klein en fraai waren, met het meeste voordeel vertoond worden, doch minder om te werken, dan om iets aan de kleeding te verschikken, op eene bevallige wijze iets aan een' ander over te reiken of de gebaren van klavier spelen op de tafel te maken. Volgens den laatsten smaak, voor zoo veel hoofdhulsels en kleeding aanbetrof, uitgedost, gelijk zij altijd was, wanneer zij verschijnen moest, scheen Miss westmill, als men haar aangezigt niet zag, op het eerste aanschouwen, wat zij wenschte te wezen, namelijk een jong mensch, maar niet lang kon de verbijstering duren; en sprak zij - o dan werd eerst het contrasterende in haren persoon regt duidelijk, want eensdeels was zij dikwijls zorgeloos genoeg om

{==97==} {>>pagina-aanduiding<<}
mede te praten van dingen die een goede dertig jaren geleden plaats gehad hadden, welke zij dus niet had kunnen weten, ware zij zoo jong geweest, als zij wilde doen denken, anderdeels keuvelde zij vaak over modes, uithuizige vermakelijkheden, jeugdige voornemens, ja liefdesgevallen, met eene belangstelling, welke maar zeldzaam bij bejaarde lieden wordt aangetroffen, zoodat zij dan weder jonger geleek te wezen dan zij in waarheid was. ‘Dag, lieve betje! hoe gaat het u?’ vraagde deze dame, op een' zeer gemeenzamen toon, aan jufvrouw basmooth, zoodra deze, haren oom volgende, de kamer intrad en haar beleefdelijk groetede, doch in hare toespraak haar mejufvrouw westmill noemde; waarop zij vervolgde: ‘Ei, waarom niet eleonore? dat stijve mejufvrouw laat ik weg, en moest gij, dunkt mij, ook daarlaten. Hebt gij niemand bij u gelogeerd? Zit gij hier zoo alleen met grootvader en oom?’
elisabeth. ‘Verschoon mij, mijn oom heeft een' zijner zonen medegebragt, buiten dat....’
eleonore. ‘Ei! een neefje! ça promet, ça promet! Ziet die jongman er nog al lief uit? is hij vrolijk en aangenaam in gezelschap? Gare le coeur! betje, betje! Gare le coeur!’ - Hier veroorloofde de juffer zich even te lagchen, terwijl elisabeth haar verbaasd aanzag; eindelijk zeide deze: ‘Ik versta geen Fransch; doch ik geloof dat gij u in uwe onderstelling vergist - het neefje, waarvan ik spreek, is een jongen van een jaar of acht! Buiten hem, wilde ik zeggen, logeert hier ook jufvrouw wickham, mijne vriendin.’

{==98==} {>>pagina-aanduiding<<}

eleonore. ‘Zoo! dat is mij lief voor u, dan hebt gij toch eens een beter gezelschap, dan dat van de oude tolver, die u anders altijd op de hielen zit!’
elisabeth. ‘Jufvr. wickhams bijzijn is mij hoogst aangenaam, omdat ik veel van haar houde en wij goed van jaren overeenkomen, doch tolver acht ik hoog en heb ik waarlijk lief; gij moet niet denken dat zij mij immer in het allerminste lastig valt, integendeel....’ - Elisabeth wilde meer zeggen, maar hendrik, die bij zijden met zijn' vriend had staan praten, viel haar in de rede, en vraagde of de dames ook lust hadden eene wandeling te doen. Miss westmill verkoos op de terras te gaan zitten; de heeren vertrokken alleen, elisabeth durfde hen niet volgen en plaatste zich nevens eleonore, eenigzins verlegen over het gesprek dat zij aanknoopen zoude, toen cecilia en debora, met joachim, die, terwijl hendrik met zijne nicht in gesprek geweest was, in den tuin gekuijerd hadden, zich bij haar voegden.
‘Wacht, goede tolver!’ zeide jufvrouw westmill met eene zekere vlugheid opstaande, en vrij moeijelijk een paar stappen voorwaarts doende: ‘laat ik u helpen om de trappen van de terras op te komen!’ - ‘Vriendelijk dank,’ hernam debora, die weinig ouder en veel vlugger ter been was dan zij: ‘trappen te klimmen hindert mij geenszins, hetgeen mij lief is, want ik moet op een' dag nog al dikwijls heen en weder!’ - ‘Ach, dat wil ik wel gelooven, goede oude!’ hervatte eleonore:

{==99==} {>>pagina-aanduiding<<}
maar op uwe jaren moet dat toch moeijelijk vallen, als men jong is geeft men daar niet om.’ - ‘Mijn beroep brengt mede,’ zeide de weduwe, ‘dat ik mij in deze niet aan de jaren store, en welligt brengt de beweging bij tot de doorgaande gezondheid die ik geniet. Dan, ik geloof dat het tijd is dat ik mij nederzette om thee te schenken, weet gij ook, elisabeth! of mijnheer nog in zijne kamer is?’ - ‘Ik geloof ja,’ antwoordde jufvrouw basmooth: ‘maar indien grootvader daar verkiest te blijven, zoo wees zoo goed en zend ons hier het noodige, opdat ik onze gasten kunne bedienen.’ Debora vertrok, cecilia werd, door elisabeth, aan jufvrouw westmill, als hare vriendin voorgesteld, en nu begon, terwijl joachim op het plein met een' bal bleef spelen, tusschen de drie dames het volgende gesprek:
Jufvr. westmill. ‘Heb ik u, mejufvrouw wickham! verleden winter niet op de partij van Mylady halby kunnen zien?’
cecilia. ‘Zeer mogelijk, ik was daar met mijn' oom en twee mijner nichtjes; het was eene fraaije partij.’
Jufvr. westmill. ‘Inderdaad; maar beter ware het geweest indien Mylady hare duitjes in den zak gehouden had! Wat is het met dat mensch slecht afgeloopen!’
cecilia. ‘Droevig. Maar toen zij ons onthaalde wist zij nog niet wat er gebeuren zou.’
Jufvr. westmill. ‘Neen, dat is waar, zij wist het nog niet, dan het zou toch voorzigtiger geweest

{==100==} {>>pagina-aanduiding<<}
zijn, indien zij wat meer zoetjes aan gedaan hadde; waartoe diende al die overtollige ten toon spreiding van levende bloemen, in een saizoen wanneer een ieder weet, dat zij niet zonder groote onkosten te bekomen zijn; waartoe die onnatuurlijk vroege jonge groenten, die haar handen vol geld hebben moeten kosten!’
cecilia. ‘Alles was er voorzeker op aangelegd, om de gasten op het aangenaamst te onthalen, en ook is Mylady wel geslaagd, want iedereen heeft met lof van het feest en van het daar genotene vermaak gesproken.’
Jufvr. westmill. ‘Dat was met reden! Ik weet geen mensch die zoo geschikt is als Lady halby om de honneurs van eene partij te doen, die elk een zoo op zijn gemak weet te zetten en zoo weinig moeite schijnt te nemen, al heeft zij ook honderd personen te ontvangen, het is jammer dat men haar nu niet meer zien kan.’
cecilia. ‘Men kan haar dunkt mij nog wel zien; mijn oom ten minste heeft er zoo over geoordeeld, wij hebben, even voor dat ik herwaarts kwam, een bezoek bij haar afgelegd.’
Jufvr. westmill (met nieuwsgierigheid). ‘Hebt gij! inderdaad! he! vertel mij daar iets van, hoe was zij gehuisvest? - hoe was zij gekleed? - hoe hield zij zich?’ -
cecilia. ‘Wij vonden Mylady niet te huis.’
Jufvr. westmill. ‘O ja, dat geloof ik! zij gaf zeker niet te huis opdat men haar niet in hare vernedering zien zoude. Ik heb de beleediging van

{==101==} {>>pagina-aanduiding<<}
afgewezen te worden, vermeden, door er niet te gaan; ik zou niet gaarne, kaartjes met mijn' naam gelaten hebben aan het huis van iemand, die bankroet gespeeld heeft.’
cecilia. ‘Mijn oom zegt, dat dit haar geval niet is, dat zij al hare en haar zoons schulden eerlijk betaald heeft, maar juist daardoor thans zoo bekrompen leven moet, en meer achting om dit gedrag, dan bespotting om hare vroegere weelderige leefwijze, waardig is.’
Jufvr. westmill. ‘Kom, kom! zij heeft dwaas gehandeld! zij had zoetjes aan moeten inpalmen en zoetjes aan betalen, dan had zij haren naam gesauveerd!’
Cecilia haalde de schouders op, als wilde zij te kennen geven, dat deze leer geheel strijdig was met die van haren oom, maar zij zweeg uit eerbied voor de meerderheid in jaren en welligt (dacht zij) in kennis, van mejufvrouw westmill. Nu nam elisabeth, die van de geheele zaak weinig begrepen had, het woord op en vraagde, wat er toch met Lady halby eigentlijk gebeurd was. Eleonore antwoordde: ‘Zij heeft een van de schoonste huizen in Londen jaren lang bewoond, veel menschen gezien, veel vertering gemaakt enz. enz. Dan haar zoontje, trouwens een allerliefste jongen, die altijd zijne zakken vol geld had, zoo hoog speelde als men maar wilde en verloor zonder, gelijk men zegt, eene vin te verroeren of een zuur gezigt te zetten, heeft het wat al te grof aangelegd, en mama's boeltje zoo fraai opgemaakt, dat deze nu in een klein huisje is gaan wonen en povertjes voortleeft.’

{==102==} {>>pagina-aanduiding<<}

elisabeth. ‘En wat is van den allerliefsten jongen geworden?’
Jufvr. westmill. ‘Hij is naar Oost-Indië vertrokken, om weder rijk te worden, zoo als hij mij zeide, want hij is voor zijn vertrek afscheid bij mij komen nemen, om dat ik eene amie van zijne moeder was.’
cecilia. ‘Amie, zonder amitié dunkt mij! anders zoudt gij de ongelukkige wel eens zijn gaan zien.’
‘Het meeste medelijden,’ zeide eleonore, als of zij cecilia's aanmerking niet gehoord of begrepen had: ‘Het meeste medelijden had ik met het lieve meisje, dat hem hare hand toegezegd had, en wier vader het huwelijk nu niet wilde toestaan. Ach zij schreide zoo bitter, als of er nu geene andere partij meer voor haar opzat.’
cecilia. ‘Waarlijk, zij is ook zeer beklagenswaard!’
elisabeth. ‘Hoe maakte het de allerliefste jongen bij deze gelegenheid?’
Jufvr. westmill. ‘Hij troostte zich, zoo als alle jongens doen zouden, met de overtuiging, dat er in de Oost ook meisjes te krijgen waren. Ik twijfel er ook niet aan, of hij zal daar wel een goed huwelijk doen, hij ziet er zoo wel uit, dat al wie hem aanschouwt, hem moet beminnen - ik zelve....
elisabeth. ‘Maar wie hem kent, moet, dunkt mij, welhaast ophouden, hem lief te hebben. Maar gij, mejufvrouw! vergeef mij, ik ben u in de rede gevallen, gij wildet nog iets zeggen.’
Jufvr. westmill. ‘Hij was een Papillon volage,

{==103==} {>>pagina-aanduiding<<}
dan had hij deze, dan weder eene andere beminde, mij zelve heeft hij eenige genegenheid getoond!’
Hier konden de beide meisjes haar lagchen niet bedwingen, dan jufvrouw westmill was aan zoo iets te zeer gewoon om het kwalijk te nemen, zij vervolgde dus: ‘Lacht vrij; gij denkt misschien: halby was eenige jaren jonger dan gij - dat is ook zoo - maar,’ en hier speelde zij dubbel met hare fraaije handen, ‘er zijn bevalligheden, die met de jaren niet verminderen; gelooft mij; het is geenszins bij gebrek aan aanbidders, dat ik nog Miss westmill ben, de vrees van te veel ongelukkigen te maken alleen, heeft mij tot nog toe weerhouden van in den echt te treden!’
Elisabeth en cecilia zagen bij deze woorden elkander zijdelings glimlagchend aan. Jufvrouw basmooth had zelfs de stoutheid te vragen: ‘Hoeveel ongelukkigen?’ - ‘O!’ kreeg zij ten antwoord van eleonore: ‘de avond zoude te kort zijn, indien ik u al mijne liefdesgevallen wilde verhalen! zie mijne vingers!’ hier kwam weder een gebarenspel te stade: ‘zij zijn alle vol ringen! Dit is haar van ellis! mijn' eersten beminde - het werd mij, door zijne zuster, op mijn dringend verzoek afgestaan toen hij bij het innemen van Toulon gesneuveld was. In dezen ring is opgesloten een traan van Mylord wuft, welken hij schreide op den avond, toen hij mij vaarwel zeide, om zijne hand te schenken aan graaf westers dochter! Deze vlecht heb ik van den armen sibs gekregen, toen hij den dapperen nelson op diens roemrijke expeditie naar Egyp-
{==104==} {>>pagina-aanduiding<<}
te vergezelde, - hij is terug gekomen - doch, ik heb hem sedert niet weder gezien! Dit oog verbeeldt dat van dennis ogleby, nog lonkt het mij toe, schoon er reeds... hem! hem!... eenige jaren.... hij heeft zich in Ierland nedergezet. Dit gouden kettingje verbeeldt de trouw die dicky milford mij zwoer; ik heb het van eene guinje die ik hem afwon, laten maken, en, om nu van de andere ringen niet te spreken, dit kapelletje is het zinnebeeld van halby, dat ik tot zijne gedachtenis altijd draag. Maar, dames! vertelt mij nu op uwe beurt iets van uwe hartsgeheimen; het is niet billijk, dat ik alleen de mijne blootleg!’
elisabeth. ‘Ik heb er geene!’
cecilia. ‘De mijne bepalen zich tot mijne vriendschap voor elisabeth basmooth!’
Jufvr. westmill. ‘Heeft van geene van u beide het hartje immer geklopt? Is nooit een hooger rood dan gewoonlijk in uwe koonen opgeklommen, op het zien van een' - van zekeren jongeling, of op het hooren noemen van zijn' naam?! Komt, wij zijn hier vriendinnetjes onder elkander, biecht eens op, welligt zou ik u goeden raad kunnen geven om te begoochelen, om harten te winnen, om u eene conquète te verzekeren, - niet dat mijne weinig meerdere jaren mij zoo veel meer kunde zouden gegeven hebben, want mijne ondervinding dateert slechts van zeer korten tijd, maar...’
elisabeth. ‘Is het niet vóór mijne geboorte in 1793, dat Toulon werd vermeesterd? en heeft de slag van Aboukir niet in 1798 plaats gehad?’

{==105==} {>>pagina-aanduiding<<}

Op deze sluwe vraag, welke duidelijk te kennen gaf, dat elisabeth begreep, of wel dat jufvrouw westmill niet juist de waarheid sprak, of dat hare ondervinding en tevens haar persoon vrij bejaard waren, gaf eleonore geen antwoord, maar vraagde aan cecilia, of zij niet gehoord had, wanneer het huwelijk van louise braiming zou doorgaan? Miss wickham noemde het najaar, als, volgens hetgeen men haar gezegd had, daartoe bestemd zijnde. ‘Arm kind!’ hervatte eleonore, ‘dat almede het getal gaat vergrooten der slagtoffers van ouderlijke onbuigzaamheid! Ik ben in het zekere onderrigt, dat zij volstrekt geen' zin in haren aanstaande heeft, en veel liever hare hand aan den jongen werner zou gegeven hebben...’
‘Aan edward werner?!’ riep cecilia onwillekeurig uit.
‘Ja!’ hervatte eleonore: ‘Verwondert u dat? Ha! zoo komt de aap uit de mouw! Is werner misschien een gunsteling van u of van elisabeth?’
‘O, neen! - Geenszins!’ riepen beide meisjes bijna gelijktijdig uit! ‘Ik vermoedde zulks,’ zeide Miss westmill, beteekenend: ‘dan, hetzij daarmede hoe het wil - om weder op louise te komen; begrijpt, dat zij aan haren vader gezegd heeft, dat zij liever alleen op een eiland wilde gaan wonen, dan met baslock te trouwen, en dat de oude heer het evenwel hebben wil - het is onmenschelijk - het is barbaarsch - zij moet wegloopen, indien zij wel wil doen!’

{==106==} {>>pagina-aanduiding<<}

elisabeth. ‘Wegloopen! - dat is toch eene forsche remedie!’
Jufvr. westmill. ‘Of zich ziek houden - zenuwtoevallen veinzen te hebben - den ouden heer bang maken door te zeggen dat haar leven er mede gemoeid is - dan zal zij eindelijk haren zin wel krijgen.’
cecilia. ‘Maar zou zij dat alles doen kunnen zonder haren pligt jegens haren vader te kwetsen?’
Jufvr. westmill. ‘Ba! pligt! Gelooft mij, men komt veel verder in de wereld, door wat luchtig over de pligten heen te stappen, dan door die zoo zeer naauwkeurig in acht te nemen!’
Debora, die intusschen voor den ouden heer thee geschonken had, kwam nu bij de dames terug, en hoorde de laatste woorden van eleonore. Het behoeft naauwelijks gezegd te worden, dat haar dezelve geweldig tegenstonden; dan zij was te bescheiden om op dit oogenblik de meisjes eene andere zedeleer te prediken. Evenwel oordeelende, dat iemand die zoo sprak als jufvrouw westmill gedaan had, geen goed gezelschap voor elisabeth en cecilia was, besloot zij haar naaiwerk te halen, en zich mede in den kring der pratenden neder te zetten. Naauwelijks had zij plaats genomen, of eleonore zeide: ‘Ziet eens aan, de ouderdom beschaamt de jeugd! Wat zijt gij ijverig, goede tolver! ik heb den geheelen achtermiddag niets uitgevoerd!’
‘Dat stond aan u, mejufvrouw!’ antwoordde de weduw: ‘maar wat mij betreft, dewijl men zeer goed te gelijk praten en naaijen of breiden kan,

{==107==} {>>pagina-aanduiding<<}
laat ik niet gaarne den tijd ongebruikt voorbijgaan.’
Jufvr. westmill. ‘Morgen komt er weder een dag! plagt mijne oude grootmoeder te zeggen, als zij vond dat mijne zuster en ik lang genoeg gewerkt hadden, en dat zeg ik ook tegen mijzelve, als ik geen' lust tot werken gevoel.’
debora. ‘Ik ben niet altijd zoo zeker, dat er morgen voor mij weder een dag komen zal, daarom stel ik niet gaarne iets uit, dat heden gedaan kan worden. Mijne tweede moeder, die, dit moet ik haar ter eere nageven, een ijverig mensch was, plagt te zeggen: maak voort, kind! ieder steekje is er een! en dit onthoudende, doe ik altijd zoo veel als op het oogenblik gedaan kan worden, verzekerd dat wat gedaan is, den volgenden dag niet weder behoeft gedaan te worden.’
Zeker gestommel aan de voordeur van het huis kondigde nu de aannadering van vader bestenvelde aan. Het fraaije weder had hem uitgelokt, om zich nog een poosje in de opene lucht te wagen; de knecht droeg hem zijn' gemakkelijken armstoel na, en jufvrouw westmill gegroet hebbende, zette hij zich neder bij het gezelschap, dat ook spoedig vergroot werd, door de terugkomst van hendrik, eleonore's broeder, en joachim, die zijn' vader in den tuin had opgezocht. Het kind had een ruikertje geplukt en begon dat onder de jonge dames te verdeelen, toen grootvader dat ziende brommig vraagde: ‘Ben je weêr aan het kapen geweest, jongen? waar heb je de bloemen van daan?’ - ‘Uit den tuin

{==108==} {>>pagina-aanduiding<<}
van uwen buurman, die mij verlof gaf te plukken,’ zeide het kind. ‘Onmogelijk!’ vervolgde bestenvelde: ‘mijn buurman heeft zulke mooije rozen niet! je hebt ze zeker van mijne stekjes gescheurd!’ - Hendrik verdrietig, dat het kind wederom beknord werd, en vooral dat het verdacht werd van eene onwaarheid gezegd te hebben, nam nu het woord, en zeide ernstig: ‘Hetgeen hij zegt is waar, vader; het zou mij leed doen, indien mijn kind u zocht te bedriegen, denk dat nimmer.’ - Zeer te onpas en onverstandig sprak hier eleonore, terwijl zij joachim naar zich toetrok en hem liefkoosde: ‘Nu, een ieder wil gaarne zijne eigene baan schoon vegen? niet waar, vriendje! of nu de rozen uit buurmans tuin komen of niet, wat doet er dat toe? hebt gij er voor mij ook niet eenige medegebragt?’ Waarop de jongen, die bij geluk alleen het laatste gedeelte van hare rede verstond, antwoordde, haar sterk aanziende: ‘Ik heb er voor tolver ook geene.’ - Dit antwoord als insluitende, dat het kind mejufvrouw westmill, gelijk in jaren met debora rekende, en te oud vond om bloemen te dragen, mishaagde oogenschijnlijk, eleonore gebruikte dadelijk eene van hare fraaije handen, om joachim van zich te verwijderen, te meer daar zij haren broeder zag meesmuilen, en begrijpende, dat het raadzaam was eene nieuwe wending aan het gesprek te geven, vraagde zij aan hendrik bestenvelde, of hij doorgaans het land of wel eene stad bewoonde?
Hendrik antwoordde: ‘De zaken van den handel dien ik drijf, maken het noodzakelijk voor mij,

{==109==} {>>pagina-aanduiding<<}
mejufvrouw, de stad tot mijn gewoon verblijf te maken; maar als ik mijzelven eens vrij af geven kan, geniet ik gaarne voor eene wijle de vermaken van het buitenleven.’
charles westmill. ‘Is de handel niet zeer kwijnende in Holland?’
hendrik. ‘Hij was bijkans te niet, toen wij onder het juk der Fransche overheering gebukt gingen, vooral na dat sedert de verdrijving van lodewijk het continentaal systema, ook ons meer dan te voren belemmerde; doch sinds het luisterrijke jaar 1813, herleeft alles weder, en hebben wij met reden hoop op het volkomen herstel van al het vervallene.’
charles. ‘Bonaparte op het eiland Elba, is mijns inziens nog niet ver genoeg van de hand, om Europa omtrent de toekomst gerust te stellen; die man kan niet stilzitten.’
hendrik. ‘Wij moeten het beste hopen. Het is ten minste nu een tijd van verademing, dien moeten wij op prijs stellen en niet noodeloos voor de toekomst bekommerd wezen. Ons land is weder een Staat op zich zelven; onze Vorst een Hollander van geboorte, zijn belang en dat van de Natie is één! O hij zal ons ondersteunende en door ons ondersteund, alles wel maken.’
charles. ‘Gij zijt een hartje zonder zorg, vriendlief!’
hendrik. ‘Neen, ver van daar; maar ik geniet gaarne, hetgeen te genieten is, en ben een vijand van mij in de voorbaat, over wat het dan ook zij

{==110==} {>>pagina-aanduiding<<}
te kwellen, want komt het gevreesde kwaad niet, zoo heeft de kwelling nergens toe gediend, komt het, zoo heeft men daaraan te over genoeg en de vroegere kwelling heeft slechts het smartgevoel verdubbeld. Indien al napoleon.....’
‘Kom aan heeren!’ zoo viel hem jufvrouw westmill in de rede: ‘mij dunkt gij moest nu die staatkundige gesprekken eens daar laten, en ons gelegenheid geven een weinig mede te praten.’
‘Gaarne, mejufvrouw!’ antwoordde hendrik, ‘wij zijn ongevoelig op het onderwerp van de belangen mijns vaderlands gekomen. Wees zoo goed een' anderen tekst op te geven en ik wil gaarne het mijne toebrengen, om daarover met de dames uit te weiden.’
‘Een' tekst! lieve hemel, neen!’ riep jufvrouw westmill, hendriks meening kwalijk verstaande, uit: ‘Teksten laat ik ter behandeling aan de geestelijken over, en dat is ook een werk voor den zondag, waar men in de week niet mede te doen heeft!’ De jonge meisjes zetten groote oogen op, bij dezen zonderlingen uitval van eleonore. Debora bestrafte door een' ernstigen blik, den lachlust welken zij op elisabeths gelaat bespeurde, en hendrik zeide, terwijl zijn vriend een teeken van onwil over zijn zusters ongepaste antwoord gaf: ‘Ik bedoelde geenen Bijbel-tekst, schoon er mijns inziens vele zijn, die op elken dag der week gevoegelijk overdacht kunnen worden, ik meende: geef gij een' toon aan en wij zullen gezamentlijk op dien toon zingen, of

{==111==} {>>pagina-aanduiding<<}
noem eenig onderwerp, waarover gij verlangt dat gesproken worde.’
‘Ja spreken, dit het liefst,’ hernam eleonore; ‘want’ voegde zij er bij: ‘het zingen is mijn zwak niet, schoon ik veel van de muzijk houde, en, durf ik mij vleijen, niet onbekwaam op de piano ben. Hadde ik meer stem ik zou voorzeker ook de harp leeren bespelen, want dat is zulk een welluidend, langoureus instrument,’ hier maakte zij met hare schoone vingeren gebaren, als hield zij werkelijk eene harp vast, ‘maar, zonder dat men er bij zinge, gaat dat niet.’
Nog eens hadden de meisjes groote moeite zich van lagchen te onthouden. Debora meesmuilde, hendrik zag jufvrouw westmill medelijdend aan, charles gelaat teekende wreveligheid; de oude heer.... - ach! die had niets van al dat gekeuvel gehoord, hij was in diepe rust.
Wanneer men in gezelschap naar eenig onderwerp tot het aanknoopen van een gesprek zoekt, wordt dat doorgaans minder gemakkelijk gevonden, dan wanneer onvoorziens een woord of eene bijzondere uitdrukking, de tongen om zoo te zeggen losmaakt. De jonge bestenvelde dit bedenkende, en tevens gevoelende dat een algemeen stilzwijgen thans eene kwade uitwerking zoude doen, riep joachim, en zeide, eleonore aansprekende: ‘Indien gij zoo veel van muzijk houdt, mejufvrouw! zult gij wel even het oor willen leenen aan ons oud vaderlandsch gezang, dat mijn jongen van buiten kent, en waarvan de melodij zeer fraai is.’ Nu beval hij het kind te zingen:

{==112==} {>>pagina-aanduiding<<}
Wilhelmus van Nassauwen - hij gehoorzaamde; jufvrouw westmill luisterde aandachtig, en voorzeker gepast oordeelende een doorslaand blijk van hare gevoeligheid te geven (de stem eens kinds, hoe zuiver ook, toch wel niet geschikt zijnde om zeer veel indruk te maken) veinsde zich door den klank, want de woorden verstond zij niet, zoo getroffen, dat zij op het punt scheen in onmagt te vallen, en stamelend uitriep: Eau de Cologne! vlug zout! of zoo iets!’
De kleine joachim schrikte, en bleef, vreezende dat hij het verkorven had, bedremmeld staan. Zijn vader, al de fratsen, welke eleonore nog in den zin mogt hebben, willende voorkomen, zeide: ‘Begrijpt gij het niet, jongen! mejufvrouw westmill drijft den spot met u; zij wil het doen voorkomen alsof uw zang haar diep getroffen had, doch dat is altemaal slechts om ons te doen lagchen.’ - Deze woorden hadden de gewenschte uitwerking; eleonore, bespeurende dat men geene waarde aan hare aandoening hechtte, herstelde zich zonder het gebruik der hulpmiddelen, om welke zij geroepen had; en haar broeder, oordeelende, dat men nu op Barkey-Vale genoeg had van mejufvrouw westmills gezelschap, liet zijn rijtuig voorkomen, nam afscheid van den ouden heer bestenvelde, die door het gezang en daarop gevolgd gestommel ontwaakt was, zeide zijn' vriend en de dames vaarwel, en vertrok met zijne gezellinne.
‘Ik wenschte wel voor den goeden charles, dat eene andersoortige vrouw die plaats in het rijtuig bekleedde!’ zeide hendrik, terwijl broeder en

{==113==} {>>pagina-aanduiding<<}
zuster wegreden: ‘hij moest trouwen, dan zou hij veel gelukkiger wezen!’
‘Ten minste altijd met zulk een wonderlijk schepsel te zitten, moet vrij vervelend zijn,’ liet elisabeth hierop volgen. - ‘Ik ken haar te weinig,’ hernam de jonge bestenvelde: ‘om over haren dagelijkschen omgang te oordeelen, maar dezen avond beken ik, dat hare manier van zijn en van spreken, mij niet aangestaan heeft.
O, mijnheer!’ zeide cecilia: ‘dan hadt gij het gesprek, dat zij met ons gehouden heeft, eens moeten hooren!
Zij is niet regt wijs, geloof ik,’ sprak elisabeth lagchende, ‘want behalve haar gedurig praten van hare jongheid, hoewel zij oud is, heeft zij ons van hare liefdesgevallen zaken verhaald, die geen' steek houden. Hebt gij wel bemerkt, cecilia, dat toen zij van hare ringen sprak, als van zoo vele bewijzen van de genegenheid harer zoogenaamde aanbidders, die genegenheid uit hetgeen zij zeide, nimmer bleek? Het haar van den eene had zij van diens zuster gekregen! Het kettingje had zij laten maken van een stuk geld, dat zij den heer afgewonnen had. Deze minnaar stortte wel een' traan (volgens haar zeggen) toen hij afscheid nam, doch hij ging met eene andere trouwen. Gene schijnt haar wel een vlokje haar gegeven te hebben, maar wie weet hoe zij er om verzocht heeft toen hij vertrok - dan wij kunnen het hem niet vragen, hij is dood. Ik heb het alweder half vergeten, doch het was kluchtig!’
‘Ik geloof ook niet,’ hernam cecilia: ‘dat hare

{==114==} {>>pagina-aanduiding<<}
grondbeginsels zeer zuiver zijn, ten minste, de wijze waarop zij over Mylady halby en sommige andere menschen sprak en dat alles besloot met het gering achten van pligtsbetrachting, heeft mij dit doen vermoeden.’
‘Ja, hoe was dat ook?’ vraagde elisabeth, ‘ik vond het nog al grappig....’
‘Vondt gij dat grappig, betje!’ zoo viel haar jufvrouw tolver in de rede: ‘dat kan u geen ernst zijn; zij zeide: men komt in de wereld veel verder door over de pligten wat luchtig heen te stappen, dan door die naauwgezet waar te nemen. Eene verderfelijke leer voorwaar, en vooral niet geschikt om door een' ouderen persoon aan jongere voorgedragen te worden, op den toon, welken mejufvrouw westmill daarbij aannam. Ik heb hare woorden wel onthouden, dewijl zij mij troffen, en van het oogenblik af, dat ik die hoorde uitspreken, voorgenomen, er u bij gelegenheid eens over te onderhouden.’
‘Maar, lieve debora!’ vraagde nogmaals mejufvrouw basmooth; ‘zouden die woorden niet veel waarheid behelzen? Gaat het niet vaak den loszinnigen beter, dan den ernstigen pligt-betrachter?’
Hierop antwoordde debora: ‘juist om dat gemelde woorden eene droevige, door de ondervinding bewezene waarheid, behelzen, is het zoo gevaarlijk dezelve als eene aanbeveling en met eene bijgevoegde bespotting der pligtsbetrachting, gelijk mejufvrouw westmill deed, te gebruiken. De mensch is van zelven reeds meer dan te veel geneigd, om

{==115==} {>>pagina-aanduiding<<}
zijne pligten te verwaarloozen; wanneer de ondervinding hem leert, dat, om in de wereld voorspoedig te wezen, eene groote naauwgezetheid niet onontbeerlijk is, wordt zijne slofheid al ligt in zijn oog verschoonlijk, en hoort hij dan nog daarenboven door anderen, die slofheid aanprijzen of billijken, zoo vindt hij daarin stof tot verdooving van zijn geweten en aanmoediging, om op zijnen kwaden weg voort te gaan. Er behoort zoo veel kracht van geest en vastheid van karakter toe, om, wat ook anderen zeggen, aan eens voor goed erkende beginselen getrouw te blijven, dat de gelegenheid om het kwade te hooren voorspreken altijd, mijns inziens, als hoogstgevaarlijk moet aangemerkt worden, en zij die iemand in die gelegenheid brengen, onder de lieden behooren, wier gezelschap men best doet te vermijden.’
Het, door de goede huishoudster gesprokene, verkreeg hendriks volkomen bijval; terwijl laatstgenoemde, met de twee vriendinnen nog eene kleine avondwandeling deed, wijdde hij over den aangegevenen tekst nog verder uit; om evenwel ons verhaal niet al te ernstig te doen worden, willen wij van dit gesprek thans geene bijzondere melding maken, en liever verhalen wat een' dag of twee later belangrijks voor de jeugdige bewoonsters van Barkey-Vale, voorviel.



{==116==} {>>pagina-aanduiding<<}

VII.


Een listige aanslag.

De jonge bestenvelde was met zijn' vriend westmill vroegtijdig uitgereden, om zeker fraai landgoed te gaan bezigtigen, debora was met huiselijke bemoeijingen bezig; elisabeth en cecilia zaten te zamen te werken en te keuvelen; grootvader kuijerde, zijne pijp rookende, voor de deur heen en weder, toen Miss lucy werner en haar broeder vrij hard kwamen oprijden, zeer vlug van hunne paarden afstegen en die aan hunnen rijknecht overlatende, vrij veel gedruisch makende het huis binnen stoven, vragende of de jonge dames te zien waren. Beide kwamen nu voor den dag, en het volgende gesprek greep plaats.
edward. ‘O schoone zon van Barkey-Vale, mag ik u eindelijk eens weder in al uwen glans aanschouwen!’
elisabeth. ‘O, spaar mij! Eene dikwijls herhaalde aardigheid is, dunkt mij, geene aardigheid meer. Bedenk iets nieuws, indien gij met alle geweld wilt aardig zijn!’

{==117==} {>>pagina-aanduiding<<}

edward. ‘Indien ik dagelijks het geluk had u te ontmoeten, zou elke nieuwe dag mij welligt nieuwe volmaaktheden in u doen ontdekken, zoodat ik nimmer van eene reeds gemaakte toespeling mij behoefde te bedienen om mijne bewondering kenbaar te maken; dan nu, u slechts van tijd tot tijd ziende, dringen oude herinneringen mij, om op het oude, diep in het geheugen gegrifte, terug te komen.’
elisabeth. ‘Welligt, indien gij mij dagelijks ontmoetedet, zoudt gij gebreken in mij gewaar worden, die u al uwe complimentjes zouden afleeren, en op dien koop zoude ik haast zeggen: kom elken dag een uurtje hier.’
edward. ‘Mishaagt u dan zoo zeer wat men u vleijends zegt?’
elisabeth. ‘Vleijerij is altijd mishagelijk voor wie waarheid en opregtheid lief heeft....’
edward. ‘Maar al wat vleijend is, is daarom nog niet altijd vleijerij!’
elisabeth. ‘Zoo veel toch is zeker, dat tusschen de zon en mij, niet de minste overeenkomst is!’
edward. ‘Vergeef mij. Uw aanblik verheugt mij, gelijk die van de zon, wanneer zij van achter regenwolken ten voorschijn komende, den matten reiziger verkwikt. U te zien verwarmt mijn hart, gelijk de zonnestralen den schoot der aarde verwarmen. Waag ik het eens mijne oogen fiksch op u te vestigen, zoo doet een blik van de uwe, mij de mijne nederslaan, gelijk wanneer de zon

{==118==} {>>pagina-aanduiding<<}
mij noodzaakt, als ik haar wil aanschouwen, mijne blikken af te wenden!’ -
‘Nu, dat is toch eene allerliefste toespeling!’ zeide cecilia, die wel gewenscht zoude hebben dat de schoone jongeling tot haar zulke aangename woorden gerigt hadde. Elisabeth integendeel lachte, en verzocht dat er nu over iets anders mogt gesproken worden. Om dit te verkrijgen, vraagde zij aan Miss lucy, of jufvrouw selsat nog op Werner-Castle logeerde. ‘O ja,’ antwoordde deze: ‘wij hebben haar laatst eene poets gespeeld, die onbetaalbaar was, en waardoor wij hoopten, dat wij haar vertrek bewerkt zouden hebben, maar het is mis geweest.’
elisabeth. ‘Wat hebt gij dan gedaan?’
edward. ‘Wij hebben haar een' doodelijken schrik aangejaagd. Zij is bang voor spoken, en meent altijd als zij des nachts het eene of andere geluid hoort, dat het spoken zijn die haar komen ontrusten; nu slaapt zij in eene kamer waar vele oude portretten hangen, die haar zelfs bij dag, volgens haar zeggen, wel eens beangst maken. Een derzelven bedekt eene kas, die zeer hoog zijnde nimmer gebruikt wordt, achter aan dezelve is een venstertje, dat op eene binnenplaats uitkomt. Deze gelegenheid wel onderzocht hebbende, ben ik, na dat lucy de oogen van de schilderij losgesneden had, op zekeren nacht, in plaats van naar bed te gaan, met behulp eener ladder, het venstertje door in de kas gekropen, gewapend met een stokje om (door de gaten die ik den vorigen dag in de kasdeur geboord had) de oogen van het portret te

{==119==} {>>pagina-aanduiding<<}
kunnen uitstooten, en met een dieven-lantaarntje; om zelf te kunnen zien wat ik deed. Toen selsat in het ledekant gestapt was en zich ter ruste gevleid had, hetgeen ik duidelijk hooren kon, stiet ik de lapjes doek, waarop de oogen geschilderd waren, weg, maakte licht achter de gaten, en begon, door een' roeper met eene holle stem te schreeuwen: memento mori! selsat, ik wacht u daar ginds! Een gil van de verschrikte kwezel was al het antwoord dat ik ontving. Ik herhaalde mijn geroep, en nu vloog zij het bed uit, opende de kamerdeur al schreeuwende: help! help! het spookt; en ik maakte dat ik de kas uit en in mijne kamer kwam.’
elisabeth. ‘Nu, het is uw verdiende loon, dat gij daar niets bij gewonnen hebt; het was eene leelijke grap!’
edward. ‘Omdat zij slecht uitgevallen is, noemt gij die leelijk, ware ons oogmerk bereikt geworden gij zoudt onze list geprezen hebben.’
elisabeth. ‘Dat geloof ik niet. Iemand te doen verschrikken, kan, heb ik wel eens gehoord, zeer nadeelig op de gezondheid werken, en indien jufvrouw selsat nu eens ziek geworden ware, zoudt gij toch wel berouw van uwe daad gehad hebben.’
edward. ‘Waarlijk geenszins, ik zou altijd gedacht hebben, dat zij niet van schrik ziek was, maar van het overladen van hare heilige maag; door het nuttigen van de lekkernijtjes, die mama dagelijks voor haar aanschaft.’
cecilia. ‘Gij zijt een regte spotboef! Heilige

{==120==} {>>pagina-aanduiding<<}
maag! eene koddige uitdrukking! daar moet ik waarlijk om lagchen.’
edward. ‘Lach vrij. Niets staat u beter, dan dat uw bevallige mond zich ontplooit, en ons de parelenrij, die hij anders verbergt, zigtbaar maakt!’
elisabeth. ‘Hoe fraai!’
edward. ‘Wordt gij jaloersch van uwe vriendin?’
elisabeth. ‘O, neen! Moet ik u dan al wederom zeggen, hoe weinig ik voor mij van uwe complimentjes houde; ik gun ze gaarne aan wie er smaak in vindt.’
edward. ‘Indien mejufvrouw wickham smaak mogt vinden in hetgeen ik haar welmeenend zeg, zou dit welligt meer smaak in haar doen kennen, dan het fiere versmaden van beleefdheden in andere personen doet.’
lucy. ‘Dat wordt ernst, dunkt mij! Kom laat ons liever eens zeggen, wat onze boodschap is, om welke over te brengen, wij eigentlijk herwaarts gekomen zijn.’
elisabeth. ‘Wel nu, laat eens hooren.’
edward. ‘Gij weet hoe onverwacht falmain de schoolmeester ons op het lijf viel, toen onlangs mijn vader gezelschap bij zich had, hoe onaangenaam ons zijn bezoek was, en hoe lastig hij ons viel met zijne loterij. Toen wij later nog eens onder ons over die zaak praatten, opperde selsat de verdenking, of alles met dien sluijer wel zoodanig was, als falmain het ons voorgesteld had; zij twijfelde of wel het geld ten behoeve van een

{==121==} {>>pagina-aanduiding<<}
armoedig huisgezin besteed was, en gaf het vermoeden te kennen, dat mejufvrouw helena voor haar Toilet iets anders dan een' sluijer verlangende, dezen had opgeofferd om van het geld, het andere voorwerp te koopen, zoodat zij nu dubbel op had, daar zij haar eigen werk ten geschenke had ontvangen. John, die bij dit gesprek tegenwoordig was, vatte vuur op de beschuldiging van den (gelijk hij hem bestempelde) openhartigen en braven falmain, en van de werkzame en medelijdende helena, een meisje (zeide hij) zoo goed en eenvoudig, als er welligt niet vele te vinden waren. Terstond kwam mij in de gedachte, dat de drift van den jongeling, om den schoolmeester en diens dochter te verdedigen, eene bijzondere genegenheid voor deze beide kenmerkende, eene uitmuntende gelegenheid opleverde, om selsat te doen gelooven, dat haar neef verliefd op helena was, iets hetwelk waar zijnde, haar al ligt nopen zou om Werner-Castle te verlaten, ten einde den jongeling van het beminde voorwerp af te trekken; dus zeide ik: wel john wat maakt gij u driftig! die helena schijnt u na aan het hart te liggen! en blozende antwoordde hij: dat doet zij ten minste in zoo ver dat ik niet kan gedoogen haar straffeloos van eene slinksche, onedele handelwijze verdacht te zien. - Kind! hernam selsat, gij weet niet hoe verdorven het menschdom is! Waarop Mylady, die altijd amen zegt op de uitspraken van hare vriendin, liet volgen: ja, men kan niemand vertrouwen! doch mijn oom zou ons niet

{==122==} {>>pagina-aanduiding<<}
moedwillig misleid hebben, en indien het geld niet voor noodlijdenden geweest is, zoo heeft hij toch zeker gedacht dat het inderdaad zoo was. John was weder op het punt van te spreken, doch hij werd weerhouden door mijn' vader, die zeide: Wel nu, men onderzoeke de zaak. Ik bood mij aan, om dit onderzoek te doen, welk voorstel werd aangenomen. Daarna zocht en vond ik de gelegenheid om selsat een oogenblik alleen te spreken en deelde haar toen mijne gedachten aangaande johns genegenheid voor helena mede, waarop zij ten antwoord gaf, dat zijn ijver om het meisje te verdedigen hare bekommering dienaangaande opgewekt had, en dat het haar lief zou zijn, indien ik ook daaromtrent iets meer te weten kon komen. Zoo is dan nu mijn verzoek en dat van lucy, of gij mejufvrouwen basmooth en wickham ons op onze ontdekkingsreize vergezellen wilt.’
‘Ik voor mij,’ antwoordde elisabeth: ‘voed geenen den minsten argwaan tegen mejufvrouw falmain, ik ken haar niet, en verlang mij niet te bemoeijen met zaken, die mij geheel niet aangaan.’
‘Maar,’ zeide lucy: ‘het is met een goed oogmerk; het is om te weten of wij met grond de nadeelige vermoedens van selsat kunnen tegenspreken, dat wij naar helena zullen gaan!’
‘Vergeef mij,’ hernam mejufvrouw basmooth, ‘maar ik twijfel, of, indien gij geen ander oogmerk hadt, gij u om genoemde reden wel zoo veel moeite geven zoudt. Ik ga niet mede. John en mejuf-
{==123==} {>>pagina-aanduiding<<}
vrouw selsat heb ik slechts eens gezien, ik weet niets van de onderlinge betrekkingen van deze twee personen; hoe onvoegzaam zoude het dus niet zijn, zoo ik deel name in een onderzoek dat hen betreft en mij geheel niet raakt.’
‘O, kan het van eenig nut zijn om u over te halen (iets dat wij alleen verlangen om meer houding aan ons bezoek te geven) dat gij te weten komt in welke verhouding selsat en john tot elkander staan, zoo zij het mij vergund u daaromtrent het volgende te zeggen: Lord kirkumbaine, een Iersch edelman, van voorname afkomst, doch niet veel middelen, leefde wel in overeenstemming met zijnen stand, maar ver boven zijn vermogen, stierf in middelbaren ouderdom en liet toen meer schulden dan geld of geldswaarde na. Ja zelfs bleek het toen, dat hij zekere hem toebetrouwde gelden verdonkerd, of eene kas bestolen had; het juiste van die zaak weet ik niet, maar wel, dat zijn naam door zijn bedrijf geschandvlekt werd. Zijne twee kinderen, Sir alfred en Miss judith, bleven berooid achter, en zouden wel genoodzaakt zijn geweest tot bedelen hunne toevlugt te nemen, indien niet eene zuster van Mylords overledene echtgenoot, zich hunner ontfermd, en beiden tot zich genomen had. De jongeling te eergierig om steeds genadebrood te eten, trad in de zeedienst, trouwde en kreeg, onder meer andere kinderen, een' zoon, dezen john. Terwijl Miss judith bij hare tante woonde, maakte deze haar testament ten voordeele van beide kinderen haars zwagers, doch

{==124==} {>>pagina-aanduiding<<}
bevoorregtte de nicht met het kleine landgoed Selsat in Warwick-Shire gelegen. Na verloop van eenige jaren verging het schip waarop zich alfred kirkumbaine bevond en hij verloor het leven. De oude tante verzuimde, in haren uitersten wil, zijne kinderen in zijne plaats tot de helft in hare nalatenschap te regtigen, en zoo bleef, bij haar overlijden, Miss judith hare eenige erfgenaam...’
elisabeth. ‘Eene schoone gelegenheid voor haar om zich edelmoedig te betoonen! Voorzeker heeft zij toen hare schoonzuster de helft der erfenis afgestaan?’
edward. ‘Neen! zij zat op de eijeren en is er op blijven zitten; alleen heeft zij op dringend verzoek van hare schoonzuster om eenigen onderstand, john voor hare rekening genomen. Met hem is zij naar Engeland overgestoken, heeft zich op hare bezitting nedergezet en zich van toen af selsat laten noemen, dewijl op haren waren naam niet te roemen viel. Evenwel is zij trotsch genoeg op hare afkomst, en laat hare hooge geboorte gelden zoo dikwijls dit maar eenigzins geschieden kan. Wat zij met john voorheeft, weet ik niet, hij heeft het slecht bij haar en zij is te gierig om hem iets degelijks te laten leeren. Daar de jongen toch voort wil, is dit dan ook de aanleidende oorzaak geweest van zijn gedurig loopen naar falmain, die hem gratis eenig onderwijs geeft. Welligt heeft hij op den koop toe geleerd helena te beminnen.’
‘Nu, daar heb ik volkomen vrede mede,’ antwoordde elisabeth: ‘naar al hetgeen gij mij gezegd

{==125==} {>>pagina-aanduiding<<}
hebt, Sir edward! stel ik meer belang in john dan in zijne tante, en zou dus geheel niet gaarne medewerken aan iets, dat hem nadeelig wezen kon.’
edward. ‘Maar is het niet zot, dat een jongen van negentien jaren, gelijk hij, aan vrijen denken zou? Eene schoolmeesters dochter! daar zou de oude hooghartige tante, den neus ook niet voor optrekken!’
elisabeth. ‘Toen ik van benadeelen sprak, bedoelde ik geenszins johns genegenheid voor helena, maar zijne studiën; want indien zijne tante hem van hier doet vertrekken, heeft het onderrigt dat hem falmain geeft, een einde.’
edward. ‘Nu, ja! dat gaat ons niet aan; indien wij selsat slechts kwijt geraken, zoo verscheelt het mij althans niet, al kende john nimmer eene A voor eene B!’
elisabeth. ‘Ik hoop, dat dit u geen ernst is! dan, hoe het zij, ik blijf bij mijn besluit en vergezel u niet.’
Nu wendden broeder en zuster zich tot cecilia, en vraagden of zij niet alleen hunne poging wilde ondersteunen. - Wij zullen verzoeken (zeiden zij) om naar het armoedige huisgezin geleid te worden, zoo doende gewaar worden, of het geld tot deszelfs verzorging besteed is, en voorts door john te noemen en van hem het een en ander te zeggen, wel gewaar worden hoe helena omtrent hem gezind is. - Door den vriendelijken aandrang van Miss lucy, en vooral door de vleijende taal, welkè door edward gebruikt

{==126==} {>>pagina-aanduiding<<}
werd, zwichtte cecilia, te meer, dewijl al de oogenblikken, die zij in het gezelschap van den schoonen jongman kon doorbrengen, haar kostelijk waren, betooverd, gelijk zij was, door eene uiterlijke gedaante, die haar de gebreken van zijne inborst geheel voorbij deed zien.
Toen de afspraak aangaande dag en uur, om het beraamde plan te volvoeren, gemaakt was, verlieten de bezoekers Barkey-Vale, en elisabeth draalde niet hare vriendin te zeggen, hoe verkeerd deze, haars inziens, gehandeld had. ‘Gij hebt u laten verschalken,’ zeide zij: ‘door arglistige personen, die steeds een' glimp weten te geven aan hunne baatzuchtige plans. Wees op uwe hoede, het is niet zeker dat zij u alles gezegd hebben, wat achter hunne voornemens schuilt, en waarom toch waagt gij u te laten betrekken in zaken, die u in het minste niet aangaan, want gij gelooft toch zeker met mij niet, dat het geld van de loterij, door helena tot eigen gebruik zou zijn besteed geworden! gij leent de hand aan eene list, die, zoo zij al geen kwaad kan voortbrengen, althans geen goed kan doen.’ Cecilia zag geen gevaar in hare toestemming, of wilde aan zich zelven niet bekennen, dat mejufvrouw basmooth beter gehandeld had, en welligt de zaak beter inzag, dan zij. De bedenkingen, welke daaromtrent in haar opkwamen, werden in slaap gesust, door de gedachte, dat zij niet vóór had eenig kwaad te doen, en zoo bleef de zucht, om met edward eenige uren door te brengen, de overhand behouden.



{==127==} {>>pagina-aanduiding<<}

VIII.


Bestenveldes verjaardag.

Elisabeth werd nu verzocht bij jufvrouw tolver te komen, die, gelijk de dienstbode, die haar kwam roepen, zeide, een' brief ontvangen had, waarover zij haar wenschte te spreken. Mejufvrouw basmooth, niets kwaads vermoedende, ging met eene zekere nieuwsgierigheid, ja met eenige aandoening van gestreelde eigenliefde, omdat men haar scheen te willen raadplegen, naar debora toe, maar stond verbaasd, toen zij hare oude vriendin treurig, met tranen op de wangen, zag zitten, en deze, terwijl zij haar de hand toereikte, hoorde zeggen: ‘Lief kind, thans roep ik uwe voorspraak bij uwen grootvader in. Ik heb daar eene tijding ontvangen, die mij geweldig aandoet - ik word bij een' stervenden persoon, die mij lief was, geroepen - ik moet, om dien te vinden, eene reis doen, die mij ten minste veertien dagen van hier verwijderd zal houden, en ik moet spoedig vertrekken; ware uw oom te huis, ik zou hem in den arm genomen hebben, om den heer bestenvelde in mijn verzoek te doen bewilligen,

{==128==} {>>pagina-aanduiding<<}
maar nu wend ik mij tot u, om het verlangde verlof te bekomen.’
Elisabeth antwoordde deelnemend, dat zij zeer gaarne voor de goede huishoudster doen zoude, wat deze verlangde, en er zelfs wel een zuur gezigt van grootvader aan wilde wagen, maar dat zij zich geenszins vleide genoeg invloed op den ouden heer te hebben, om hem in haar verzoek te doen stemmen, indien hij zich eenmaal in het hoofd gezet mogt hebben, het af te slaan. Dadelijk zocht zij haren grootvader op, vraagde hem met zoo veel lieftalligheid als zij vermogt, op den, haar eigenen zoeten toon, hem streelende en vriendelijk aankijkende, of hij haar eene bede wilde toestaan?
‘Moet ge weêr geld hebben?’ vraagde bestenvelde.
‘Neen, grootvader!’ antwoordde elisabeth glimlagchende: ‘zulk een ijltuitig verspilstertje ben ik niet; het is geheel iets anders...’
bestenvelde. ‘Moet dat jonge volk van dezen ochtend, dat de oude lieden voorbij loopt zonder ze te bemerken of te groeten, dezen middag mijn' kost mede blijven opeten?’
elisabeth. ‘Ook dit niet, grootvader! Zij zijn al lang weder weg. Mijn verzoek geldt niet onmiddellijk mij.’
bestenvelde. ‘Laat dan de persoon dien het geldt mij komen vragen - ik hou van geene advocaten.’
elisabeth. ‘Hoor mij even aan. Iemand van debora's vrienden ligt doodelijk krank en verlangt

{==129==} {>>pagina-aanduiding<<}
haar te zien; zij wenscht de reize aan te nemen en vraagt, door mij, uwe toestemming.’
bestenvelde. ‘Mits zij heden avond weder te huis zij, ja.’
elisabeth. ‘Deze voorwaarde, grootvader! kan zij onmogelijk vervullen. De kranke woont heel te Bath, en ten minste veertien dagen verlof zouden noodig zijn.’
bestenvelde. ‘Dan wil ik het niet hebben.’
elisabeth. ‘Ach! zeg dat niet te ras. Gij weet hoe trouw de goede tolver altijd te huis blijft, hoe zorgvuldig zij haren post waarneemt, hoe zeldzaam zij u met verzoeken lastig valt, hoe onafgebroken zij u gezelschap houdt.’
bestenvelde. ‘Welnu, daar betaal ik haar voor, als ze het niet deed zou ze mij niet kunnen dienen.’
elisabeth. ‘Nu, ja! maar men wil toch gaarne eens een extra belooningje genieten. Het is geen pretje dat zij verlangt, een ziek mensch...’
bestenvelde. ‘Kom, kom! dat mensch zal wel sterven al is zij er niet bij, of herstellen, en dan behoeft het althans niet dat zij ga.’
elisabeth. ‘Ik belast mij met de huishouding gedurende hare afwezigheid. Ik zal op de seconde af voor u doen wat zij gewoon is op de minuut af te verrigten; kom, lieve grootvader! sla mijne bede niet af! Zal ik aan tolver gaan zeggen, dat zij haar boeltje mag pakken?’
bestenvelde. ‘Indien zij verkiest het in mijn huis niet weder te ontpakken, ja - maar anders neen,

{==130==} {>>pagina-aanduiding<<}
volstrekt neen, ik ben aan tolver gewend en wil haar niet missen.’
elisabeth. ‘Slechts voor veertien dagen, grootvader! - ach, die zijn spoedig om!’
bestenvelde. ‘Hebt ge niet verstaan dat ik neen gezegd heb? Laat mij nu alleen; ik herhaal: Neen!’
Nu stiet hij het lieve meisje van zich af, en gevoelig over grootvaders onhandelbaarheid, en bedroefd omdat zij met een ongunstig antwoord tot hare oude vriendin terug moest keeren, zeide elisabeth deze, dat zij niets voor haar had kunnen verkrijgen. ‘In zulke oogenblikken,’ sprak debora: ‘gevoelt men eerst regt den last der ondergeschiktheid! Ik dank u intusschen, mijne lieve! voor uwe vriendelijke poging en voor de deelneming die ge mij toont. Spreek verder niet van de zaak, leg uw grootvaders onvriendelijkheid niet aan den dag, en laat mij beproeven wat ik zelve, door de gegrondheid mijner redenen, of door de voorspraak van uwen oom, op hem vermag.’
De gemoedsstemming van drie der vier dezen middag te zamen aanzittende personen, maakte het gesprek over tafel niet levendig. De oude heer gedroeg zich als of er niets voorgevallen was, at en dronk met smaak, maar gaf zich (zoo als trouwens nooit) geene moeite om zich aangenaam te maken. Debora was droevig en in zich zelven gekeerd; geen onheusch woord ontsnapte hare lippen, zij deed wat haar pligt vereischte, maar toonde geene baatzuchtige voorkomendheid. Elisabeth voelde zich geraakt over bes-
{==131==} {>>pagina-aanduiding<<}
tenveldes gedrag en treurig over de teleurstelling van hare oude vriendin, zoodat zij geenen lust had tot keuvelen of schertsen; en cecilia, die het des morgens niet met elisabeth eens geweest was, werd door de algemeene stilte, tot stilzwegen genoopt en hield zich bezig met het overdenken van het voorgenomene bezoek. Toen het tijdstip daar was, dat bestenvelde verlangde alleen gelaten te worden, verlieten de jonge meisjes het vertrek en nam de weduwe tolver haren slag waar, om eer de oude heer insliep hem te zeggen: dat zij tot haar leedwezen van mejufvrouw basmooth vernomen had; dat haar verzoek om eenige dagen verlof, afgeslagen was, dat zij evenwel nog zelve eene poging deed om dat verlof te verkrijgen, dewijl dringende aangelegenheden haar vertrek noodzakelijk maakten. - Dan, bestenvelde herhaalde zijne weigering, op geen' beteren grond dan zijn' onwil om de huishoudster te missen, en schikte zich ter rust, terwijl debora op de ernstigste wijze zijne belangstelling in haar lot trachtte levendig te maken. Hare laatste hoop berustte nu op hendrik, maar deze kwam op den avond van dezen dag zoo laat te huis, dat alle kans voor de weduwe tolver, om spoedig op reis te gaan, voorbij zou zijn geweest, al hadde zij, door zijne bemiddeling 
daartoe de vrijheid verkregen.
Vol van al het nieuwe en merkwaardige, dat hij in gezelschap van zijn' vriend westmill gezien had, verhaalde de jonge bestenvelde veel daarvan onder het avondeten, betoonde zich tevreden over de oplettendheid met welke joachim alles gadegeslagen

{==132==} {>>pagina-aanduiding<<}
had, en ergerde zich inwendig over de onverschilligheid met welke zijn vader hem aanhoorde. De weinige opgewektheid van de andere leden van het gezelschap verwonderde hem wel, doch hij maakte geene aanmerkingen daarover, ondervinding genoeg hebbende om te weten, dat er tusschen de beste vrienden soms kleine kibbelarijtjes kunnen plaats hebben, naar welke het ver het beste is, niet te vragen. Eer men zich ter rust begaf, verzocht jufvrouw tolver den heer hendrik een oogenblik te mogen spreken, en zeide, terwijl de jonge dames de eetkamer verlieten: ‘Mijnheer! gij vraagdet mij laatst naar Lord wickham, ik wist toen niets bijzonders van hem, dan heden heb ik van zijne echtgenoot een' brief ontvangen, waarin deze mij meldt, dat haar gemaal op het uiterste liggende, mij grootelijks verlangt te spreken. Ik zou gaarne heden avond mij op reis naar Bath begeven hebben, maar ik heb van uwen vader daartoe geen verlof kunnen bekomen. Zoudt gij de goedheid willen hebben een goed woord voor mij te doen? gij begrijpt zeker van hoe veel belang het voor mij is, te weten wat men mij te zeggen heeft - en - hoe gaarne ik vóór zijnen dood, mijn' ouden vriend nog eens zou willen zien. Niet voor overmorgen ochtend vertrekt er weder een malecoach, maar indien ik de vrijheid erlangde om daarmede te vertrekken, zou ik morgen, alles wat de huishouding betreft, kunnen regelen, elisabeth eenig onderrigt dienaangaande geven, en een en ander voor mij zelven in gereedheid brengen.’ - Hendrik beloofde zijn uiterste best te

{==133==} {>>pagina-aanduiding<<}
zullen doen om het verlangde te verwerven, maar was niet weinig verlegen met de wijze op welke hij het aanvangen zou, om zijn vaders welbekende halsstarrigheid te overwinnen. Al het aangename, dat hij in den verloopenen dag genoten had, verdween uit zijn geheugen, terwijl hij te bed liggende, het moeijelijke dat hij den volgenden morgen te verrigten had, overpeinsde: - zoo onvast zijn der menschen beste genietingen, zoo spoedig kunnen zij door bekommeringen vervangen worden! - De kleine joachim was naauwelijks des morgens, na van de vermoeijenissen uitgerust te hebben en door een' ongestoorden slaap verkwikt te zijn, ontwaakt, of hij liep naar het ledekant waarop zijn vader minder onbekommerd den nacht doorgebragt had, kuste diens hand, en zeide: ‘Sta op, lieve vader! in het boekje waarin mijne moeder opgeschreven heeft wat ik zoo al, hier in Engeland, moest onthouden, heb ik gelezen, dat grootvader heden jarig is; laat ons nu te zamen bij hem gaan en hem geluk wenschen.’ Hendrik uit deze omstandigheid eenig voordeel hopende te trekken, om zijn vaders hart week te maken en zoo tot eenige toegeeflijkheid te bewegen, omarmde den jongen, stemde in zijn verzoek toe en begaf zich, zoodra hij meende dit gevoegelijk te kunnen doen, met het kind naar bestenveldes kamer. De oude man zoude alligt over zulk een ongewoon vroeg bezoek ontevreden zijn geweest, indien niet de aanvallige wijze waarop zijn naamgenoot hem, uit eigen naam en uit dien zijner moeder en zusters, geluk wenschte, zijne eigenliefde gestreeld en hem in eene goede luim

{==134==} {>>pagina-aanduiding<<}
gebragt had. ‘Ik dank u, kind!’ zeide hij: ‘nog nooit vóór dezen dag ben ik door een' kleinzoon gefeliciteerd, het is goed dat gij aan mijn' verjaardag gedacht hebt. Nu moogt gij van daag eens een pretje hebben, hoor!’ - Hierop nam hendrik het woord en sprak: ‘Gaarne, voorzeker, zal hij van uwe vriendelijke toezegging gebruik maken, vader! maar vergun mij te vragen welk pretje gij hem toegedacht hebt, want er zijn er voor kinderen als hij, in welke de ouders, dit weet gij, niet altijd stemmen kunnen?’
bestenvelde antwoordde: ‘Ik heb aan niets bepaald gedacht; noem gij iets, dat mijn' naamgenoot zou kunnen vermaken.’
hendrik hervatte: ‘Laat hij het middel zijn waardoor gij uzelven op uwen verjaardag genoegen verschaft. Laat hij uit uwen naam iemand eene goede boodschap brengen.’
bestenvelde. ‘Ik versta u niet; wat bedoelt gij?’ -
hendrik. ‘De toestemming aan jufvrouw tolver, om voor een paar weken hare beroepsbezigheden aan elisabeth over te laten, en eene hoogstnoodzakelijke reize te doen.’
De oude heer verzette zich, dit hoorende, op zijnen armstoel, met zigtbare teekenen van onwil. Hendrik vervolgde: ‘Herinnert gij u nog, vader! hoe mijne goede moeder, sophie, - uwe lang ontslapene lieveling en mij, altijd plagt voor te houden, dat iemand te verpligten het hoogste genoegen is dat een Christen smaken kan, en hoezeer men dit

{==135==} {>>pagina-aanduiding<<}
te doen altijd met regt verkiezen moet boven alle kortstondige uitwendige vermakelijkheden? Herinnert gij u nog, hoe mijne zuster en ik aan uwe kniën spelende, wanneer gij ons op uwen verjaardag eenig geld gaaft, daarvan op moeders raad een gedeelte aan een arm huisgezin gingen brengen, om (zeide zij) het feest van den dag naar behooren vrolijk te kunnen vieren? O! herhaal in uwen ouderdom, wat gij ons in uwen bloeijenden leeftijd veroorloofdet te doen - maak heden iemand gelukkig. Indien uwe ontslapene beminden kennis dragen van uw doen, zoo zullen zij u toejuichen uit de gewesten der eeuwigheid, u ziende handelen, zoo als zij, op aarde zijnde, begrepen goed te wezen! Mag joachim gaan zeggen dat debora vertrekken kan?’
Schoon bestenvelde door de redekaveling van zijnen zoon wel eenigzins getroffen was, en eenige gevoeligheid aan den dag leide, bij het in zijn geheugen terug roepen van vroegere dagen en afgestorvene geliefde personen, nam zijne gewone stugheid weldra weder de overhand, en deed hem op hendriks laatste vraag antwoorden: ‘Daar zou, dunkt mij, voor den jongen weinig raars aan wezen; en mij zou de afwezigheid van mijne huishoudster magtig onthanden.’ - ‘Al het mogelijke,’ hernam hendrik met eenige drift: ‘Al het mogelijke zal door elisabeth gedaan worden, om u haar afzijn niet te doen bemerken - en onthanden of niet, gij moogt der weduwe uwe toestemming niet weigeren, het zou u altijd berouwen, indien zij in hare fortuin,

{==136==} {>>pagina-aanduiding<<}
bij voorbeeld, door haar niet opkomen te Bath, benadeeld wierd.’
bestenvelde. ‘En hoe zou dat bijkomen? Eilieve verklaar mij dat eens!’
hendrik. ‘Gij weet toch, vader! dat een stervende haar laat ontbieden. Hoe kunt gij nu beoordeelen wat die haar te zeggen heeft, of het misschien geldzaken betreft en of gij niet in het geval zoudt kunnen komen haar welstaanshalve eene vergoeding te geven, indien zij, door weg te blijven schaden leed.’
bestenvelde. ‘Liever dan dat te doen wil ik haar maanden lang missen, want gij weet, ik heb geen geld te veel.’
hendrik. ‘Nu, zoo geef het gewenschte verlof!’
bestenvelde. ‘Fiat dan, maar voor veertien dagen, langer niet.’
De eindelijk verkregene toestemming van den ouden heer, werd nu terstond der weduwe tolver bekend gemaakt en op den bepaalden dag ving deze hare reize aan. Elisabeth in hare plaats opgetreden, bezorgde in de eerste dagen de huishouding met veel oplettendheid en nam de gebruiken van haren grootvader stiptelijk in acht; maar de oude man was aan zoo vele kleinigheden gehecht en zoo gewoon aan de onophoudelijke tegenwoordigheid van debora, wanneer het hem geluste zich in de huiskamer op te houden, dat in zijne oogen mejufvrouw basmooth dikwijls te kort schoot, hetzij in het letten op beuzelarijen, die hij als dingen van belang aanmerkte, hetzij in het niet altijd dáár zijn, op het tijdstip als

{==137==} {>>pagina-aanduiding<<}
hij verlangd zoude hebben iemand te vinden. Wat dikwijls gebeurt, had nu plaats, namelijk: de persoon wier zorg en naauwkeurigheid dadelijk in werking zijnde, geene de minste dankbaarheid verwekte, ja zelfs niet naar behooren op prijs gesteld werd, scheen, sinds zij afwezig was, alleen instaat alles naar behooren te verrigten, en wat ook eene andere deed was niet genoegzaam om voldoening te verwekken. Elisabeth werd, niettegenstaande hare beste pogingen, gestadig berispt, kreeg nimmer een goed woord wanneer zij meende eens bij uitstek wel opgepast te hebben, en werd daardoor zoo verdrietig, dat zij hoe langer hoe minder oplette en hoe langer hoe meer naar de terugkomst van de huishoudster verlangde.



{==138==} {>>pagina-aanduiding<<}

IX.


Bezoek bij Helena Falmain enz.

Intusschen was de dag aangebroken, op welken broeder en zuster werner, hun voorgenomen bezoek bij falmain wilden afleggen. Zij waren, volgens hunne belofte op Barkey-Vale aangereden om cecilia af te halen, en deze, bij haar besluit blijvende, stapte in het rijtuig.
Aan het huis van falmain gekomen zijnde, trof cecilia al aanstonds de bevallige houding en het vriendelijk gelaat van helena, die terstond hare gasten te gemoet kwam. ‘Doen wij u geen belet?’ vraagde lucy, ‘zoo wilden wij een uurtje met u doorbrengen?’ Beleefd, doch zonder eenige verlegenheid (die somtijds lieden van minderen rang aangrijpt, wanneer zij personen van hoogeren stand te ontvangen hebben) heette helena de werners en cecilia welkom, geleidde hen naar de woonkamer en zette hun eenige ververschingen voor. Dan er behoorde wel iets gezegd te worden, om reden van een bezoek, dat zelden plaats had, te geven. Lucy, dit gevoelende, zeide dan: ‘Wij hadden in zoo lang het genoegen

{==139==} {>>pagina-aanduiding<<}
van u te zien niet genoten, Miss falmain! dat wij besloten eens herwaarts te komen, om u te bedanken voor de gelegenheid welke gij ons onlangs verschaft hebt, om mede te werken tot een liefdadig doel; mejufvrouw wickham, de vriendin van elisabeth basmooth van Barkey-Vale, heeft ons wel willen vergezellen, en nu vragen wij u verlof om kennis te maken met de behoeftige personen, voor welke gij uwen kunstarbeid hebt veil gehad.’ - ‘Verlangt gij dezen met een bezoek te vereeren,’ antwoordde helena: ‘zoo zult gij hen grootelijks verpligten en getuigen zijn van hunne vreugde over uwe weldadigheid; zij wonen zeer nabij dit huis.’ De kleine togt werd daarop ondernomen. Men vond in eene bouwvallige woning een oud blind man, eene vrouw ('s grijsaards dochter) en zeven kinderen, waarvan het oudste omtrent twaalf jaren oud scheen te zijn. Betamelijk gekleed en bezig met het gebruiken van het eenvoudige middagmaal, waren deze negen personen, toen het gezelschap binnen kwam. ‘Dit alles heeft den schijn der armoede niet!’ riep edward al dadelijk uit; en terstond antwoordde de vrouw: ‘Wij zijn ook thans zoo arm niet meer, mijnheer! dank zij de vlijt, de handigheid en het goede overleg van’.... ‘Dank zij dezen heer en deze dames en nog eenige andere personen, die deel genomen hebben in de loterij.’ Met deze woorden viel haar helena in de reden en wendde zoodoende de stroom der dankbaarheid van de verpligte vrouw, behendig van zich zelven af. Edward liet zich de hem toegeschrevene weldadigheid aanleu-
{==140==} {>>pagina-aanduiding<<}
nen, hoewel hij geen lot genomen had, en lucy zeide: ‘Zijt gijlieden dan inderdaad uit den nood geholpen, door de vruchten van Miss 
falmains werkzaamheid?’ - ‘Dit zijn wij,’ sprak de oude blinde man, en zijne armen en handen uitstrekkende, voegde hij er bij: ‘God zegene u allen, die Miss falmains poging ondersteund en ons gered hebt.’ - Nu viel hier niets meer te onderzoeken, de waarheid sprak en getuigde tegen selsats hatelijke achterdocht. Cecilia was aangedaan over dit tooneel en kon niet nalaten helena's hand te grijpen, die te drukken en er bij te voegen: ‘inderdaad zoo te werken, heet nuttig zijn!’ - ‘A propos van werken,’ zeide edward, terwijl men huiswaarts keerde: ‘gij hebt uw werk terug, Miss helena! dat was regt galant van den Pater, ik hoop toch dat john u de geheele toedragt van zaken verhaald heeft? Dan hoe dit zijn moge, ik kan u verzekeren, dat het niet mogelijk zou zijn geweest een' ijveriger boodschapper dan john te kiezen. Hoe gretig nam hij den sluijer aan, hoe vonkelden zijne oogen van vreugde, om dat hij gelast werd het geschenk over te brengen - trouwens, hem kwam ook die eere toe, want hij was de eerste geweest, die voor de maakster een lot genomen had.’ Dit met nadruk zeggende, zag edward mejufvrouw falmain veel beteekenend aan; een ligte blos overdekte haar gelaat, hetwelk Miss lucy gewaar wordende, zeide: ‘Hij is een beste jongen die john! altijd vriendelijk en gedienstig, hij is waard bemind te worden, vindt gij dit ook niet, helena?’ - ‘Mij aangaande,’

{==141==} {>>pagina-aanduiding<<}
antwoordde het meisje niet zonder eenige verlegenheid: ‘mij aangaande, heeft hij zich regt vriendelijk gedragen, ik ben er hem dankbaar voor, doch verder ken ik john te weinig, om eenig oordeel over hem uit te brengen.’ Met dit antwoord sloot zij den mond aan de vragers, die nu niet verder durfden gaan; wel zou het hun aangenaam geweest zijn, indien mejufvrouw wickham een woord medegesproken en op hare beurt iets gezegd had, waaruit helena's gevoelens, aangaande john, nader hadden kunnen blijken, dan cecilia zweeg. Het gesprek over alledaagsche onderwerpen, werd aan falmains huis nog eenigen tijd voortgezet, en daarna, het rijtuig voor zijnde, namen de bezoekers hun afscheid. ‘Groet bid ik u,’ zeide helena, zich tot mejufvrouw wickham wendende: ‘uwe vriendin elisabeth mijnentwege; ik zoude gaarne, naar al hetgeen mijn vader mij van haar gezegd heeft, kennis met haar gemaakt hebben. Het doet mij leed, dat zij mij de eer van haar mede te ontvangen, niet gegund heeft.’ Cecilia wierp de schuld van elisabeths te huis blijven, op de vele bezigheden, welke zij, sinds het vertrek van de huishoudster, op Barkey-Vale had, en op hare verpligting om den ouden heer bestenvelde gezelschap te houden. ‘Na tolvers terugkomst, hervatte helena, hoop ik dan eens gelukkiger te zijn.’ - Hierop hielp edward de dames in het rijtuig, sprong er zelf in, en rende met haar voort. ‘O!’ dacht cecilia, helena's leedwezen over elisabeths wegblijven overpeinzende: ‘wist zij welke de ware reden geweest is, van iets dat zij als eene

{==142==} {>>pagina-aanduiding<<}
onbeleefdheid aanziet, hoe hoog zou zij mejufvrouw basmooth op prijs stellen! Nu wordt deze miskend, en ik heb mij gedrongen gezien eene onwaarheid tot hare verontschuldiging bij te brengen, ten einde de schuldigen te verschoonen! O hoe moeijelijk is het in den dagelijkschen omgang geheel opregt te zijn!!’ - Mejufvrouw wickham werd uit hare mijmering gewekt, door Miss lucy, die zij tot haren broeder zegevierend hoorde zeggen: ‘Wel nu! het is duidelijk op het gelaat van helena te lezen geweest, dunkt mij, dat zij onzen john niet ongenegen is!’ - ‘Ik heb een klein blosje op haar aangezigt bemerkt’ hervatte edward, ‘doch zij heeft met zoo veel omzigtigheid geantwoord, dat, mijns inziens ter bevestiging van ons vermoeden, niet veel gewonnen is. Wij moeten evenwel het aan selsat doen voorkomen, als of wij even overtuigende bewijzen hadden opgedaan, van eene goede verstandhouding tusschen de jonge lieden, als wij waarlijk hebben, van het te regt besteden der opgezamelde penningen. Wat wij daar omtrent gezien hebben, meen ik ten grondslag te leggen van een betoog tegen de ergdenkendheid, en zoo onze fijne eens de metten te lezen.’ - ‘Dat zal Mylady u niet vriendelijk afnemen,’ hernam lucy; doch haar broeder bleef bij zijn voornemen, bekende er een' storm aan te willen wagen, en zeide ook dit gaarne als een middel te zullen gebruiken, om selsats vertrek te bespoedigen, indien het gevaar, waarin zich john bevond, haar niet dringend genoeg scheen.

{==143==} {>>pagina-aanduiding<<}

Toen mejufvrouw wickham weder op Barkey-Vale terug was, deed zij elisabeth verslag van het gebeurde, en deze toonde zich verheugd over het bewijs dat men van falmains eerlijkheid, en zijner dochter belangeloozen ijver (‘zaken evenwel,’ zeide zij: ‘waaraan ik nimmer getwijfeld heb’) ontvangen had, gaf den wensch te kennen, dat uit hetgeen broeder en zuster werner omtrent john en helena verhalen zouden, geene kwade gevolgen voor eerstgenoemden zouden ontspruiten, en gaf cecilia een' brief over, die staande hare afwezendheid voor haar gekomen was. Dien brief lezende, verbleekte mejufvrouw wickham, en riep uit: ‘O, hemel! hier is de lang gevreesde oproeping van mijn' oom! hij begeert dat ik te huis kome en overmorgen reeds moet ik vertrekken. Zijn zoon george wordt afgezonden om mij te halen, en nadat ik reeds twee malen om verlenging van mijn verblijf alhier gevraagd en daartoe verlof gekregen heb, durf ik nu niet weder om uitstel verzoeken. Ach, lieve elisabeth! wat doet het mij leed, dat die acht weken reeds vervlogen zijn!’ ‘Inderdaad,’ antwoordde jufvrouw basmooth: ‘het is eene slechte tijding welke gij daar ontvangt! te meer spijt het mij, dat gij nu moet vertrekken, daar juist mijne goede tolver ook afwezig is; maar wat zullen wij er tegen doen! ik ben erkentelijk aan uwen oom, voor dat hij u zoo lang bij mij heeft willen laten; ik heb meer gehad dan ik verwachtte, en daarom geen regt van klagen.’ Een traan, welke hier elisabeths oog ontsnapte, toonde dat zij meer voelde, dan men welligt uit haar zeggen

{==144==} {>>pagina-aanduiding<<}
zoude afgeleid hebben. Cecilia intusschen, meer hartstogtelijk dan hare vriendin, weende en treurde overluid, zoo dat jufvrouw basmooth eindelijk als troosteres moest optreden, en haar omhelzende zeide: ‘Kom aan, lieve! schep moed; onze scheiding zal toch onze vriendschap niet doen verflaauwen; laat ons niet door te groote droefheid de oogenblikken van genot, welke ons toelagchen, verbitteren; wij hebben nog het overschot van heden en den geheelen dag van morgen over; besteden wij dien tijd, alsof uw vertrek daar niet onmiddellijk op volgen moest.’
‘Dat is mij onmogelijk,’ hernam cecilia: ‘gij zult nu niets meer aan mij hebben, als ik droefheid in het vooruitzigt heb, kan ik aan geen genieten van eenige vreugde denken!’
‘Denk eens,’ zeide elisabeth hierop: ‘hoe veel beter het is, genoegzaam zes en dertig uren te zamen te kunnen doorbrengen, dan elkander geheel niet te zien! weldra zullen wij, gij mijn, ik uw bijzijn missen, wat zouden wij dan niet voor zes en dertig uren zamen wezen geven willen! Verbeuzelen wij nu den tijd die ons overblijft, met treuren, wat zal het ons niet spijten, dit gedaan te hebben, als de wezentlijke treurtijd daar zal zijn!’
‘Ach, daar komt uwe philosophie weder boven!’ antwoordde cecilia: ‘ik kan zoo koel niet zijn.’
‘Koel ben ik waarlijk niet,’ hervatte jufvrouw basmooth: ‘ik voel diep wat ik door uw vertrekken missen zal, maar de rede gebiedt mij, mij naar de

{==145==} {>>pagina-aanduiding<<}
omstandigheden te schikken, en ik geef gaarne aan de rede gehoor.’
Het behoeft naauwelijks gezegd te worden, dat sedert dit oogenblik, de twee vriendinnen elkander bijkans niet eene minuut verlieten; een gedeelte van den volgenden morgen werd door beide besteed om een bezoek op Werner-Castle af te leggen; cecilia dit als eene verpligting rekenende, dewijl zij daar ten eten geweest was. Lucy alleen was te huis. Zij verhaalde, dat haar broeder den vorigen dag zijn' aanval op selsat begonnen en haar van ongeoorloofde ergdenkendheid beschuldigd had doch dat Mylord alras een eind aan zijn vertoog gemaakt had, door te zeggen: dat het jongen lieden niet paste oudere personen op die wijze aan te vallen. ‘Wij hebben ons dus moeten bepalen,’ vervolgde zij: ‘met het eenvoudig verslag geven van hetgeen wij gezien hebben, omtrent het armoedige huisgezin; en selsat heeft, na ons aangehoord te hebben, met eene gemaakte blijdschap geantwoord: Ik verheug mij van harte, dat ik in mijn vermoeden gedwaald heb; de boosheid der wereld in het algemeen, had alleen in mij dat vermoeden doen ontstaan! Dewijl john tegenwoordig was, hebben wij, hem aangaande, nog niets kunnen zeggen, dan, dit hopen wij heden of morgen te doen.’
In het naar huis gaan, ontmoetten onze vriendinnen. Sir edward, die terstond omkeerde en met haar terug wandelde. Cecilia, hoewel anders zoo gaarne met jufvrouw basmooth alleen, was ditmaal verblijd den schoonen jongman nog eens te zien, doch zijne

{==146==} {>>pagina-aanduiding<<}
gewone complimenten waren meer tot elisabeth dan tot haar gerigt, en het afscheid, dat hij van haar nam, toen zij gezegd had: ‘morgen vertrek ik naar Londen,’ hield niets in dat haar kon doen hopen, dat zij hem zoo wel als hij aan haar beviel. Op den avond, die de laatste van Miss wickhams verblijf op Barkey-Vale wezen moest, kwam Sir george kirham, vernemen of zijne nicht den volgenden morgen te zes uren gereed kon zijn, en toen omtrent dien tijd zijn rijtuig voor bestenveldes huisdeur stil hield, begeleidde elisabeth hare vriendin tot aan den voet van de terras, omhelsde haar nog eens hartelijk en zag haar instappen en wegrijden.
Schoon cecilia den ouden heer van haar aanstaand vertrek verwittigd, hem haren dank voor het genotene onthaal betuigd, en verschooning gevraagd had voor de opschudding, welke zij vroeg in den morgen in het huishouden veroorzaken moest, was bestenvelde geheel niet welgemutst, toen hij op zijn gewoon uur aan het ontbijt verscheen. Het was een last logeergasten te hebben! vreemden bekreunden zich niet over het ongemak, dat zij veroorzaakten! Hij was in zijnen slaap, door het heen en weder loopen op de trappen, gestoord geworden, en in zijn bed opgesprongen door het slaan van de deuren! hij had togt gevat, door het in huis dringen van de koude morgenlucht enz. enz. Elisabeth kon niets naar zijnen zin verrigten, joachim werd onophoudelijk berispt, hendrik zelfs ontsnapte niet aan menige scherpe aanmerkingen van zijnen vader, zoo, dat hij, zich later een oogenblik met zijne nicht alleen bevindende, niet kon nalaten

{==147==} {>>pagina-aanduiding<<}
haar te zeggen: ‘ware het niet om uwent wil elisabeth, ik ging morgen weg! Ik kan niet bemerken dat mijn bijzijn mijn' vader veel genoegen verschaft, en behoudens al den eerbied dien ik hem verschuldigd ben, moet ik bekennen dat zijn humeur mij onverdragelijk is.’
‘Om 's Hemels wil, lieve oom!’ antwoordde elisabeth, ‘laat mij niet met hem alleen! Zonder tolver, zonder cecilia, zonder u, zou ik niet weten wat te beginnen. Het schijnt nu reeds dat ik grootvader niet kan voldoen, wat zou het wezen, indien ik niemand had, die somtijds mij eens de hand boven het hoofd hield!’
‘Ware debora hier,’ hernam hendrik: ‘ik zou vragen, of gij lust hadt mij naar Holland te vergezellen, zoo niet om daar voor vast te blijven, ten minste om er eenigen tijd te vertoeven, en wij zouden ons hoe eerder hoe liever op reis begeven, maar wij kunnen den ouden heer niet alleen laten; denk evenwel eens over mijn plan. Zoodra de huishoudster terug zal wezen, meen ik de terugreize aan te nemen, en dan ook zoudt gij gevoegelijk u eenige maanden van hier verwijderen kunnen. Ik zou u gaarne, lief kind! indien zulks mogelijk ware, althans voor eenen tijd een aangenamer leven bezorgen dan gij hier leidt. Het zou goed voor u wezen wat meer van de wereld te zien, en den kring uwer bekenden wat verder uit te breiden.’
‘Ach, lieve oom!’ antwoordde elisabeth: ‘ik ben over het algemeen met mijne leefwijze wel tevreden; ik ben nu eens aan dezelve gewoon; als

{==148==} {>>pagina-aanduiding<<}
debora hier is slijt ik zeer genoegelijke dagen, en als cecilia eenige weken met mij doorbrengt, heb ik waarlijk geen ander gezelschap noodig. In Holland, dunkt mij, zou ik, vreemd aan alle menschen behalve u, geheel niet op mijne plaats zijn, en welligt zou het u ras berouwen mij medegenomen te hebben, want ik verbeeld mij, dat ik daar, met mijne eenvoudige gewoonten en manieren, aan niemand wel bevallen zou.’
‘Nu dat zoude te bezien zijn, lieve!’ zeide hendrik, die geheel anders over elisabeths aanminnigheid dan zij zelve dacht. ‘Doch,’ voegde hij er bij: ‘wij zullen over dit plan nog wel eens nader spreken.’



{==149==} {>>pagina-aanduiding<<}

X.


Briefwisseling.

Een dag of zes na cecilia's vertrek, ontging elisabeth van haar den volgenden brief:

‘Dierbaarste!’

‘Uit het stille leven op Barkey-Vale, weder in al het gewoel, deze stad en dit huis eigen, overgebragt zijnde, ontruk ik mij eenige oogenblikken aan het gezelschap, om u eens tijding van mij te geven. O! wat ben ik gestraft voor mijne dwaasheid van mede naar falmains dochter gegaan te zijn, want zoo doende heb ik eenen geheelen ochtend uw bijzijn gemist, terwijl ik het had kunnen genieten, en nu, wat zoude ik niet geven om u te zien! Lieve! denkt gij nog wel eens aan mij? O, geloof toch, dat uw beeld mij gedurig voor de oogen zweeft. Denkt gij nog wel eens aan ons plan van zamenwoning? ei, prent dit toch diep in uw geheugen; de verpligting waarin ik geweest ben van u te verlaten, heeft mij het genoegelijk vooruitzigt van ééns voer vast met u te wonen, levendiger dan ooit voor oogen gesteld. -

{==150==} {>>pagina-aanduiding<<}
Ik heb mijn' oom, gelijk altijd, sukkelend gevonden, mijne nichtjes en neven vriendelijk en blijde mij weder in hun midden te hebben, maar te veel ververstrooid door het gestadig ontvangen en afleggen van bezoeken enz. enz.! om op één voorwerp uitsluitend hunne gedachten te vestigen, en dus ook om mij te begrijpen als ik van u, als van mijne hartvriendin, sprak. Dit hindert mij; ik verkies wel eens stil bij oom te huis te blijven, om meer bepaald mijne gedachten op u te kunnen vestigen, maar dit gedoogen zij niet, ik moet mede voort, dan naar winkels, dan naar den schouwburg, dan naar een of ander gezelschap - en nergens vind ik u, nergens wordt er van u, of van iemand dergenen die ik in den omtrek van uw grootvaders verblijf gezien heb, gesproken, behalve somtijds van jufvrouw westmill, de minst behagelijke persoon van allen die ik ontmoette. O, houd mij toch au courant van al wat u betreft en rondom u gebeurt, opdat ik mij niet te midden van al het gedruisch dat hier plaats heeft, als alleen op de wereld bevinde. Vaarwel, allerwaardste! geloof mij steeds en voor altijd te zijn uwe u boven alle menschen hartelijk liefhebbende vriendin.’
‘cecilia wickham.’

Het antwoord, dat elisabeth een paar dagen later aan hare vriendin toezond, was van den volgenden inhoud:

‘Lieve cecilia!’

‘Ik geloof dat gij weder eens regt op de maan getuurd hadt, toen gij mij uwen brief schreeft; gij zijt

{==151==} {>>pagina-aanduiding<<}
mij lief en waard, en ik stel grooten prijs op uwe gevoelens te mijwaarts, maar schoon ik veel aan u denk en ook wel verlange, dat ons plan van zamenwoning eens verwezentlijkt worde, is het mij onmogelijk te dweepen zoo als gij doet, want is het geen dweepen, dat gij liever bij een' ouden podagrist zoudt blijven zitten, dan met uwe vrolijke gezellinnen uit te gaan, om aan mij te denken; en dat het u ergert niemand te hooren spreken over mij - die niemand in Londen kent!. Mij dunkt om aan elkander te denken behoeft geene van ons beiden alleen te zitten, ten minste ik verbeeld mij, dat ik gemakkelijk u mij herinneren zou, al ware ik door een half honderd menschen omringd, maar dit is het geval niet, gij weet hoe eenzaam ik leef, zoo hadt gij mij eens moeten vervrolijken, door een verhaal van wat gij al zoo in de winkels ziet, van wat er voor grapjes in uwen huiselijken kring onder al die jonge lieden voorvallen, van de vertooningen in de schouwburgen enz. Ik zou u gaarne het voorbeeld van zulk een schrijven geven, maar ik zie niets dan de schoone natuur in haar najaars-costuum; ik praat met niemand dan grootvader, oom hendrik en joachim - en grapjes - o die zijn, dit weet gij, hij ons niet aan de orde van den dag! Tolver laat niets van zich hooren, sedert zij ons uit het posthuis te Bath geschreven heeft, dat zij wel aangekomen was; de buren schijnen ons te ontvlugten sinds gij ons ontvloden zijt, ten minste niemand heeft ons sedert uw vertrek bezocht. Een' van de minst onaangename personen (volgens uwe meening) uit onzen omtrek,

{==152==} {>>pagina-aanduiding<<}
heb ik in de verte te paard zien rijden; dit kunt gij, zoo het u lust, eens te Londen vertellen, ten einde daar toch gesproken worde van iemand uit den omtrek van mijn grootvaders verblijf. Ik zoude u nog wel iets kunnen vertellen van zeker plan, dat gevormd, van zeker voorstel dat mij gedaan is; doch dit zou niet voegen in een antwoord op uwen brief. Schrijf mij weldra eens weder, wat minder sentimenteel en wat meer nieuws, indien het wezen kan. Blijf mij liefhebben, maar laat uwe vriendschap de vreugd van uw leven niet vergallen, dat zoude toch eene geheel verkeerde uitwerking van zoo zoet een gevoel wezen. Vaarwel, niettegenstaande de scherts die ik mij veroorloofd heb, ben ik met wezentlijke opregtheid, uwe liefhebbende vriendin.’

‘elisabeth basmooth.’

De veertien dagen verlof, welke met zoo veel moeite door den ouden heer bestenvelde aan zijne huishoudster waren toegestaan, liepen ten einde, toen elisabeth op zekeren ochtend te gelijk een vrij dik pakket, waarvan het opschrift de hand van de weduwe tolver aanduidde, en een' tweeden brief van hare vriendin wickham ontving. Alleen zijnde, wierp zij terstond haar naaiwerk uit de handen en maakte zich tot lezen gereed. Het dikke pak werd het eerst aangegrepen, doch eer het zegel losgebroken was, dacht jufvrouw basmooth: Dewijl debora schrijft, zal zij voorzeker nog niet terug komen; dit is eene slechte tijding, die ik naauwelijks weet hoe aan mijn' grootvader mede te deelen - in het geheel belooft, dunkt

{==153==} {>>pagina-aanduiding<<}
mij, zoo veel schrifts niet veel goeds - laat ik eerst cecilia's brief lezen, daar zullen sommige grapjes in staan, die mij de andere tegenheden beter zullen kunnen doen verduren. - Het pak werd ter zijde gelegd, en de brief opgenomen; dan met denzelven in handen, kwam de volgende bedenking bij elisabeth op: Ik ben toch benieuwd te weten wat van zoo grooten omvang mij de goede tolver te zeggen heeft - is het iets kwaads, zoo zal de brief mij naderhand vertroosten, als men eene leelijke medicijn moet slikken eet men er een confituurtje boven op, om den smaak te verliezen, laat ik ook in dit geval zoo doen. - Op nieuw werd het eene geschrift tegen het andere verwisseld en debora's pakket losgemaakt, dan nu kwamen zoo vele volgeschrevene bladzijden te voorschijn, dat elisabeth de moed ontzonk om zoo lang, tot zij die alle gelezen zou hebben, hare begeerte naar cecilia's mededeelingen uit te stellen. - Trouwens, dacht zij, wie weet of debora slechte tijdingen geeft, dat heb ik mij nu eigentlijk zonder veel reden in het hoofd gezet, de brief van mijne vriendin is veel korter dan de hare, laat ik dien eerst lezen, om dan met eene ongestoorde aandacht mij tot de goede oude te bepalen. - Dit plan behield de bovenhand, de vellen schrifts van debora werden ter zijde gelegd, elisabeth ontvouwde den brief van cecilia en las hetgeen volgt:
‘Weet! gij? Neen gij kunt het niet weten, zelfs niet vermoeden, elisabeth! doordien gij zoo weinig gevoelig zijt, weet gij, zeg ik, dat uw brief mij tranen heeft doen storten? Hoe, de betuigingen van mijne

{==154==} {>>pagina-aanduiding<<}
levendige, hartgrondige vriendschap, behagen u niet! gij heet mij sentimenteel, en zoudt liever gezien hebben dat ik u een verhaal gave van mijne nietsbeduidende uitgangen, of huiselijke gesprekken, o hoe koel is uwe genegenheid te mijwaarts, daar gij zulk eene keuze kunt doen! Gaarne zoude ik u een weinig van mijne teederhartigheid inboezemen, maar ik geef de hoop daaromtrent op, en zal mij trachten te vergenoegen met hetgeen uwe inborst u veroorlooft mij van uwe genegenheid te schenken, dan dit kost mij veel, want ik verbeeld mij steeds, dat men niet lief heeft, wanneer men niet lief heeft zoo als ik. - Wat wilt gij dan nu eigentlijk dat ik u zal verhalen? laat ik beproeven of ik u kan voldoen. Weinige dagen na mijne terugkomst alhier, woonde ik met mijne nicht pauline eene vertooning van shakespears othello bij. De beroemde Miss smithson gaf in de rol van desdemona weder uitstekende bewijzen van haar talent. Zij schreeuwde en maakte een misbaar, dat de haren deed te bergen rijzen, en liet zich eindelijk onder de kussens verstikken, met een benaauwd gesteen en gekerm, dat ijzingwekkend was en een' afschuw inboezemde voor haren onmenschelijken moordenaar. Naast ons zat eene dame, die niets deed dan lagchen, en wie ik eindelijk tot mijne verbazing tegen den heer, die haar begeleidde, in het Hollandsch hoorde zeggen: ‘Is dat nu die hooggeroemde kunstenares! welk een gebrek aan waardigheid in hare manieren! welk eene overdrevene stemverheffing! welke met kunst, doch geheel niet volgens de natuur bestudeerde gebaren! Hoe kunnen de Engelschen zulk een spel gedoogen!

{==155==} {>>pagina-aanduiding<<}
Welk onderscheid met onze wattier!!’ Zie daar, al wederom, dacht ik, een mensch, dat niet zoo voelt als ik! gaarne zoude ik haar gezegd hebben, dat ik wel verstond wat zij gesproken had, doch niet in hare meening stemde, dan ik durfde mij met eene geheel vreemde dame niet in een regtstreeks gesprek inlaten. Eenige dagen daarna, ontmoette ik dezelfde vrouw, daar wij bezig waren sommige winkels te bezoeken, en nu hoorde ik haar, wederom in het Hollandsch, verschillende Engelsche fabrijkwaren hoogelijk prijzen en zag haar vele fraaije voorwerpen uitkiezen, om die, geloof ik, te koopen, zoo dat ik toch bemerkte, dat zij zoo beroofd van goeden smaak niet was, als ik haar gemeend had te zijn. - Als iets nieuws kan ik u melden, dat mijn neef george, dien gij een regte Foxhunter noemdet, staande zijn verblijf op Hasly-Park, waar hij werkelijk om het genieten der jagtvermaken, in den laatsten winter gelogeerd heeft, zelf door een' pijl uit amors koker, is gewond en verliefd geworden op de jongste dochter van zijnen gastheer. Mijn Oom, geheel anders gezind, dan de meeste vaders, die altijd zwarigheden zonder getal zien, wanneer hunne kinderen van trouwen spreken, heeft in eigen persoon aan den vader van het meisje geschreven en een antwoord ontvangen, dat den jongeling hoop geeft, door zijne schoone niet afgewezen te zullen worden. Sedert dit antwoord gekomen is, is george nog wel tienmaal zoo drok als te voren, loopt zingende door het huis, holt-van de trappen af, als werd hij door Cupido zelven achterna gezeten, springt als hem een

{==156==} {>>pagina-aanduiding<<}
stoel in den weg staat er over heen, liever dan dien ter zijde te zetten; pakt zijne zusters aan en danst met haar in het rond; schudt zijne broeders de hand, zoo dat zij bijkans op den grond rollen, enz. overmorgen gaat hij zijne wenschen nader openbaren, zijn afwezen zal rust geven in huis. Minder gelukkig is zijne zuster pauline; dikwijls om hare aanvalligheid aangezocht, heeft zij tot nog toe een weinig de coquette gespeeld, velen, die haar het hof maakten, hoop gegeven en eindelijk bedankt, daar zij altijd hare onverschilligheid bleef behouden; dan nu is het er anders mede gelegen. De heer, van wien ik u verhaalde, dat hij haar door zijne oplettendheden in den waan gebragt had, dat hij eene zekere voorkeur voor haar gevoelde, heeft haar hart getroffen; hij gaat nogtans op de oude wijze voort, en zegt niets, dat zijne daden zou regtvaardigen; zoo blijft het lieve meisje in eene nare onzekerheid, terwijl zij hoe langs zoo meer gestreeld door zijne onderscheiding, aan het gevaar bloot ligt, hem, misschien ten onregte te beminnen. Ik heb medelijden met haar! - Gij lieve, hadt van uwen kant mij ook iets te vertellen! Een plan is gevormd, een voorstel is u gedaan, maar mij daar over duidelijk te onderhouden, voegde niet in een antwoord op mijnen brief! Vruchteloos heb ik getracht dit raadsel te ontcijferen, evenwel ben ik misschien nader bij de waarheid dan gij vermoedt. Gij hebt een zeker iemand te paard zien rijden - was dat alles, of is hij even op Barkey-Vale afgestegen, en staat welligt zijn bezoek in eenige betrekking

{==157==} {>>pagina-aanduiding<<}
met het plan waarvan gij gewaagt? O, elisabeth! of gij het bekennen wilt of niet, ik ben verzekerd, dat edward werner u boven alle vrouwen lief heeft, en dat zijne, door u zoo fier versmade complimentjes, van harte welgemeend zijn, en slechts het voorspel van eene meer ernstige openbaring van zijne gevoelens. Verbeuzel toch in 's hemels naam het geluk niet, dat, mijns inziens, onder uw bereik is; denk eens welk een luisterrijk lot u wacht; van de kluizenaresse van Barkey-Vale wordt gij Mylady werner; 's zomers bewoont gij een heerlijk landgoed; 's winters een schoon hôtel in de hoofdstad; schatten worden uw deel, met al de aangenaamheden aan eenen hoogen rang verknocht - indien gij slechts van uwe vooringenomenheid tegen den aanbieder van dat alles wilt afzien, en hem den moed niet benemen om zijn aanbod te doen. Waarlijk ik mag niet nalaten u op dit alles oplettend te maken. Dan, is de zaak zoo als ik vermeene, waarom voegde in dit geval de mededeeling daarvan niet in uwen brief? dit begrijp ik niet, of dacht mijne elisabeth welligt, dat ik te zeer geschokt zou worden door het denkbeeld van een' deelgenoot in hare genegenheid te zullen bekomen? Indien gij zoo gevoelig waart als ik, zoude ik die gedachte zeer gegrond keuren, nu weet ik niet - dan, laat mij eindigen, anders mogt ik, uws inziens, weder te sentimenteel worden. Vaarwel, ik omhels u hartelijk in gedachte, en ben en blijf steeds
Uwe zeer liefhebbende
cecilia wickham.’

{==158==} {>>pagina-aanduiding<<}

Elisabeth lachte hardop, toen zij de dwaling van hare vriendin, aangaande het plan, gewaar werd; zij had willen spreken van haat oom hendriks voorstel om eene reize naar Holland mede te doen, en cecilia had aan eene huwelijksverklaring van edward werner gedacht! Wat jufvrouw wickham dan ook van de luisterrijke uitzigten van elisabeth in de toekomst schreef, werd door deze als een droombeeld opgenomen, ja, in het antwoord dat zij eenige dagen later verzond, spotte zij daarmede, gaf duidelijk te kennen, dat zij door geenen hoogen rang, of door het bezit van groote schatten zou te bewegen zijn, om hare hand te schenken aan een' man, dien zij noch achtte, noch beminde; en maakte aan hare vriendin den voorslag van haren oom bekend. Aangaande het niet voegen van de mededeeling van dien voorslag in den vorigen brief, meldde elisabeth, dat zij te zeer gevreesd had, de droefheid harer vriendin te vergrooten, indien zij van eene zoo lange scheiding, als eene reize naar Holland moest veroorzaken, gerept had.
Dit zij in de voorbaat gezegd, want nu moeten wij eenigzins terug treden en verslag geven van hetgeen het pakket van de weduwe tolver bevatte.



{==159==} {>>pagina-aanduiding<<}

XI.


Geschiedenis van Debora Tolver.

Elisabeth den brief van hare jeugdige vriendin weder toegevouwen en terzijde gelegd hebbende, nam het eerste blad van debora's schrijven op en las:

‘Waarde Mejufvrouw!’

‘Indien ik op mijn' tijd had kunnen te huis komen, zou ik u niet op de kosten gejaagd hebben van zoo veel briefport te betalen, maar dewijl het wel eenige dagen later zal worden aleer ik van hier kan vertrekken, zoo heb ik gemeend, u daarvan kennis te moeten geven, u verzoekende het aan uwen grootvader te zeggen, of door uwen oom te laten zeggen; en tot mijne verschooning hier bij te moeten voegen, de redenen, die mij tot langer uitblijven nopen. Lieve mejufvrouw! ook al om redenen, die gij wel zult begrijpen, wanneer gij gelezen zult hebben, ga ik u een verslag van mijnen levensloop geven. Lieve mejufvrouw! dit is een groot bewijs van het vertrouwen, dat ik in u stel; oom hendrik, die al iets meer weet, dan gij tot nog toe, mag alles weten, maar

{==160==} {>>pagina-aanduiding<<}
verder verzoek ik u vriendelijk er aan niemand, meer dan het noodige om mijn wegblijven te verschoonen, van mede te deelen. Heb de goedheid, mijn' stijl voor lief te nemen, ik ben aan opstellen van een geschrift te weinig gewend, om het regt naar den aard te kunnen doen, maar in mijn' ledigen tijd alhier, heb ik er mij mede bezig gehouden en het zal mij genoeg zijn, indien gij mij wel verstaat en voor uw eigen gedrag in de toekomst misschien eenig nut trekt uit het verhaal van mijn wedervaren.
Mijn vader was, zoo als ik u wel eens gezegd heb, bedienaar des Goddelijken Woords te Grouw, een dorp in Friesland, toen ik daar op den 21sten Augustus 1760 geboren werd. Mijne moeder verloor ik toen ik slechts zes jaren oud was, ik had een' broeder van tien jaren; en eene tante van vijftig woonde bij ons in. Dit was een mensch daar mijne moeder al veel last van gehad had, deels omdat zij altijd jaloersch was en bleef, dat hare veel jongere zuster getrouwd was, en zij niet; anderdeels om dat zij, genoegzaam blind zijnde, zoo goed als niets in de huishouding doen kon en veel oppassing behoefde. Aan haar kon vader dus, na moeders dood, de zorg voor zijne kinderen en voor zijn huis niet toevertrouwen, en toen na verloop van anderhalf jaar, de meid die ons tot nog toe opgepast had en alles beschikte, niet langer blijven wilde, omdat zij te weinig loon ontving, was domine wel verpligt eene tweede echtgenoot te zoeken. Maar alles was zijne gading niet, en iedereen wilde hem ook niet hebben (hoe lief en braaf hij was) om de kinderen en de tante. Eindelijk werd hem iemand

{==161==} {>>pagina-aanduiding<<}
aan de hand gedaan, die een mooi kapitaaltje bezat, goed van humeur heette en veel van kinderen hield, maar wier uitwendige gedaante alles behalve aanlokkelijk was; klein, krom, en over beide zijden kwalijk gaande, was zij, die wij welhaast als moeder moesten eerbiedigen. Terstond nadat zij als echtgenoot van mijn' vader de huisbezorging op zich genomen had, werd de verandering in de dagelijksche leefwijze bij ons zeer merkbaar. De nieuwe moeder was aan vele gemakken gewoon, die bij ons niet bekend geweest waren; zij wilde bediend worden, en alles in de uiterste orde en zindelijkheid hebben; twee meiden, welke wij nu kregen, waren tot dat alles naauwelijks genoeg; veel van het oude huisraad werd weggedaan en door nieuw vervangen; onze eenvoudige kleeding tegen zwierigere verruild; onze tafel met meer geregten dan van ouds voorzien; kortom, de pastorij geleek niet meer naar hetgeen zij vroeger geweest was. Maar nu kwam tantes jaloerschheid weder boven; zij kon niet verdragen dat eene vreemde vrouw meer verlooning kon maken, dan hare zuster had kunnen doen; zij smaalde gestadig op moeders spilzucht, vond al het nieuwe goed leelijk, schoon zij het naauwelijks zien kon, en predikte mijn' broeder en mij, schoon wij niets te verteren hadden dan alle weken ons zondagsgeld (voor pieter geloof ik een zestehalf, voor mij een dubbeltje) gedurig de zuinigheid voor. Moeder intusschen, nam haar kwalijk, dat zij niet meer in de huishouding betalende dan weleer en toch van al het ruimere in de leefwijze genot hebbende, niet ophield haar gedrag te laken

{==162==} {>>pagina-aanduiding<<}
en de kinderen tegen haar op te zetten; zoo ontstonden dan dikwijls kibbelarijen tusschen deze twee, waarvan ik getuige was, welke zij, geloof ik, dachten dat ik niet bemerkte, maar welke mij voor geene van beiden veel achting inboezemden. Wat nu mijne opvoeding betreft: eerst ging ik een' tijd lang school, en leerde daar zoo wat lezen, schrijven en rekenen, doch alles gebrekkig; voorts gaf mijn brave vader zich moeite om mij in de gronden der Christelijke Godsdienst te onderwijzen, en mij zoo veel zijn tijd toeliet eenige andere lessen te geven, maar mijne meeste uren waren aan het onderhouden van mijne kleederen of van het huishougoed, of aan het helpen aan de wasch toegewijd; voor mijne kunde in deze vakken, van hoog belang voor eene vrouw, ben ik mijne tweede moeder grooten dank verschuldigd; maar hadde zij haar onderwijs door eenige zedelijke of verstandige gesprekken gekruid, veel nuttiger zou dit voor mijne zedelijke ontwikkeling geweest zijn, dan hetgeen ik meestal van haar hoorde; want dit was, behalve het bedillen van het doen of laten der geburen, en het klagen over tante, eene gestadige aanprijzing van de zorg, die ik toch dragen moest voor mijne uiterlijke gedaante, alsof de schoonheid des ligchaams de hoogste waarde van den mensch uitmaakte! Ach! de goede vrouw was geheel verblind op haar zelve, haar niet onbevallig gelaat deed haar al het overige vergeten, en dat zij een schoon man, zoo als mijn vader was (gelijk zij het noemde) betooverd had, schreef zij alleen aan hare oogen toe. Onder zulke omstandigheden groeide ik welig op,

{==163==} {>>pagina-aanduiding<<}
men vond, (verschoon mij, lieve mejufvrouw! dat ik dit zegge, ik moet het wel doen om u te beter mijn verder wedervaren te doen begrijpen) men vond, dat ik veel naar mijn' vader geleek, en toen ik vijftien jaren telde, werd ik voor het schoonste meisje van ons dorp gehouden. Intusschen was in het vierde jaar van haren echt, mijn vaders huisvrouw moeder geworden. Haar dochtertje (met hetwelk ik ruim elf jaren verschilde) was in het eerst een speelpopje voor mij en eene oorzaak van groote blijdschap; dan, allengs werd het mij eene kwelling. Dit kind was moeders oogappel, en werd het meer en meer naarmate het in jaren vorderde; zij bedierf het in den grond, berispte het nooit, willigde al deszelfs luimen in, maakte het zoodoende eigenzinnig en onhandelbaar, beknorde mij, als ik het poogde in orde te houden, ja toonde telkens duidelijker hoe zeer ik in haar hart bij dat kind achterstond. Lieve mejufvrouw, geloof mij, wat ik toen geleerd heb van het onberekenbaar nadeel eener overdrevene toegevendheid aan kinderen, die altijd eene gepaste kastijding zoo noodig hebben als hun dagelijksch brood, is de aanleidende oorzaak geweest van de gestrengheid, welke ik in uwe kindsche jaren tegen u heb uitgeoefend. Van deze heb ik dan ook, in u, de heilzame gevolgen mogen zien - van den vertroetelden aanleg der opvoeding mijner zuster, heb ik de nadeelen ondervonden! - Lastig voor mij, was het opgroeijende meisje, bij uitstek zoo voor mijne blinde tante, die zij ongestraft kwelde, bedroog, en voor den gek hield; dit maakte natuurlijk het oude mensch nog

{==164==} {>>pagina-aanduiding<<}
wreveliger dan zij gewoon was te wezen, gaf menigvuldige aanleiding tot krakeelen met moeder, die altijd het kind gelijk gaf, hoewel dat kind met haar kwalijk gaan even zeer den spot dreef als met de oogziekte van tante, en gaf eindelijk aanleiding tot het besluit, dat laatstgenoemde op haar zelve zou gaan wonen, willende zij liever haar eigen brood, hoe sober dan ook, in rust eten, dan op de beschrevene wijze bij ons in eene zekere ruimte blijven leven. Mijn goede vader trachtte wel de gemoederen tot bedaren te brengen en het kwaad te verhelpen, dan, ach! zijne huisvrouw was de baas; zijne vermaningen bragten geene hulp aan, en de man, die voor zijne gemeente de Christelijke zedeleer met zoo veel hartelijkheid predikte, en dan ook door moeder, met tranen op de wangen, werd aangehoord, werd in zijn huis duidelijk gewaar, dat de beoefening van het Christendom vrij minder gemakkelijk dan de bespiegeling is; dat vele menschen de leer des Heilands toejuichen en prijzen, maar naar dezelve hunnen wandel geenszins rigten, en zoo de kern veronachtzamen terwijl zij de schors aannemen. Helaas! de man, die zoo vaak tot trooster bij de ledematen geroepen werd, vond geenen troost tegen eigene wederwaardigheden, als hij onder zijn dak terug was. - Hoe weinig ik ook de oude tante beminde, vraagde ik om bij haar te gaan inwonen, verbeeldende ik mij, dat ik dan nog gelukkiger zou wezen dan ik te huis, met mijne toen negenjarige zuster was. Dit werd mij toegestaan, maar het hielp mij niets, want dagelijks moest ik aan huis komen, dan om op het stoute kind te

{==165==} {>>pagina-aanduiding<<}
letten, dan om het huiselijke werk gelijk voorheen te verrigten; wilde ik wat vroeg naar tante terug, zoo zeide moeder: ‘Wel ja! de jufvrouw heeft het daar zoo veel beter dan bij mij! de jufvrouw kan daar met de handjes over elkander zitten en hier moet wat uitgevoerd worden!’ en dergelijke. Kwam ik wat laat bij tante, zoo knorde deze: ‘Gij hadt liever bij moeder moeten blijven! ik heb niets aan een gezelschap dat den geheelen dag weg is! maar of men mij al veronachtzaamt, dat komt er niet op aan, ik ben maar een oud ongelukkig mensch!’ enz. Waarlijk, schoon ik niet oud was, zoo was ik toen ter tijd regt ongelukkig; noch regts noch links kon ik voldoen, allerwegen werd ik terug gestooten, of, (zoo als bij mijn' vader) te flaauwelijk beschermd. Dan, slechts een half jaar duurde deze beproeving. Op zekeren morgen, nadat ik met tante ontbeten had, wilde ik als naar gewoonte naar de pastorij gaan, toen eene plotselinge beroerte haar overviel; terstond zond ik hare meid om vader en onzen dorps-chirurgijn te halen, maar niemands hulp kon baten; zij overleed in den loop van den dag, en dien eigen avond keerde ik voor goed in mijn ouders huis terug. Te vroeg misschien werd ik uit tantes woning in de onze overgebragt, ten minste de meid maakte een slecht gebruik van de eenzaamheid waarin zij gelaten was. Vele dingen van meer of minder waarde, welke men op den dag van het overlijden nog gezien en weggeborgen had, eigende zij zich toe, benevens al het geld dat zij vinden kon, door het kabinet, waar alles in was, open te breken; zoodat toen de

{==166==} {>>pagina-aanduiding<<}
heeren kwamen om tot de begravenis schikkingen te maken, de deur van het huis open, het kabinet aan stukken en ledig, en het lijk alleen gevonden werd; de meid was verdwenen, en is eerst verscheidene jaren later in handen van het geregt en tot de bekentenis van hare misdaad gekomen. - Schoon mijn vader wel geweten had, dat bij zijne schoonzuster niet veel nablijven zoude, viel het hem toch merkelijk tegen, dat van al de snuisterijtjes, die zij bij testament, gelijk bleek, aan mijn' broeder en mij vermaakt had, nu niets te vinden was, en dat er van de haar toebehoorende, onder hem berustende effecten, één verkocht moest worden om de begraveniskosten, de huishuur, enz. te betalen, dat hem niet eene kleine gedachtenis gemaakt was, en dat de helft van haar kapitaal aan de kerk was besproken, zoodat mijn broeder en ik, die de wederhelft erfden, slechts een nietsbeduidend sommetje te deelen kregen. Omtrent dien tijd waren ook mijne ouders gewaar geworden, dat hunne verteringen eenigzins te grof geweest waren; vader wilde wel inpalmen, maar moeders rijkelijkheid en koopziekte waren niet te beteugelen, zoo dat eindelijk mijn vader, wien de studiën van mijn' broeder (die op de hoogeschool te Franeker de regten leerde) veel geld kostten, naar eenige gelegenheid om zijn' stand te verbeteren, uitzag. Daarmede doende zijnde, vernam hij, dat voor een' zeer rijken Engelschman, die ook te Franeker moest komen studeren, een opziener gezocht werd, bij wien hij in huis zou kunnen wonen, omdat de leefwijze van den jongeling eenigzins naar het losbandige overhelde

{==167==} {>>pagina-aanduiding<<}
en men hem dus niet gaarne geheel op eigen voeten wilde laten in een vreemd land. Mijn vader deed onderzoek naar de voorwaarden, schreef aan den vader van den Engelschman; in één woord, deed al wat in die zaak behoorde gedaan te worden, waarvan de uitslag was: dat men overeenkwam den jongman de zomervacantie bij ons te laten doorbrengen, na verloop van welken tijd hij, naar bevind van zaken, of wel ons weder verlaten, of met ons allen naar Franeker gaan zou; dan, in dit laatste geval moest mijn vader zoodanig kosteloos gesteld worden, dat hij zijn predikambt kon nederleggen en het dorp Grouw vaarwel zeggen. Van dit alles hoorde ik in der tijd niets, dan dat op zekeren middag mijn vader ons zeide: ‘overmorgen begint de vacantie, dan komt pieter voor goed te huis en brengt een' logeergast mede.’ - Een logeergast was zoo iets nooit gehoords in ons huisgezin, dat ik er vreemd van opkeek en vraagde, wie dat wezen zoude. Ik kreeg tot antwoord: ‘de zoon van een' Engelschen Lord, gedraag u dus bescheiden en voegzaam jegens hem.’ Of ik bekommerd of verblijd moest wezen over de verandering, welke in onzen kring stond plaats te hebben, kon ik met mij zelve niet eens worden; zoo groot een heer als een Engelsche Lord boezemde mij vrees in; doch de gedachte dat hij jong was, en dus wel wat vrolijkheid in ons huis kon aanbrengen, beurde mij weder op; geslingerd door twijfelingen dien aangaande, naderde ik het oogenblik dat van zoo veel invloed moest wezen op mijnen volgenden levensloop. Tegen den avond van den derden

{==168==} {>>pagina-aanduiding<<}
Julij 1780 hield voor onze deur het rijtuig stil, dat mijn' broeder en den vreemde bevatte. Pieter sprong er het eerst uit en viel vader in de armen; na hem kwam richard bray, Lord wickhams zoon; zijne oogen ontmoetten de mijne het eerst, hij verbleekte; ik ontroerde - ach, mejufvrouw! de band der innigste liefde was in dat punt des tijds tusschen onze harten vastgeknoopt! - Ik was twintig, richard was twee en twintig jaren oud, dagelijks zagen wij elkander en gingen huiselijk te zamen om; wij bemerkten weldra dat wij elkander wel gevielen, doch zeiden het niet, en waren althans omzigtig genoeg om er aan de ons omringende huisgenooten niets van te laten gewaar worden. Allengs evenwel, wanneer wij gelegenheid vonden om een oogenblik alleen te wezen, of als wij in en om het dorp eene wandeling deden, hoorde ik woorden, welker zoetheid mij geheel vreemd was, die mij bij uitstek streelden, en welke ik met eene bescheidene teederheid, die uit den grond van mijne ziel voortkwam, beantwoordde. Hoe meer tijd er verliep, hoe meer onze genegenheid aanwies en zich bevestigde; zoo ongelukkig ik mij vroeger bevonden had, zoo gelukkig bevond ik mij nu; kwelde mij mijne zuster, zoo dacht ik: richard zal mij troosten! werd ik door moeder onheusch behandeld, zoo dacht ik: richard zal mij regt doen wedervaren! vond ik bij mijn' vader geen genoegzamen steun tegen zuster en moeder, zoo dacht ik: richard bemint mij! en die gedachte stilde al mijn leed. Zonder veel nadenken aangaande de toekomst, zag ik de eene week na de andere verloopen, toen

{==169==} {>>pagina-aanduiding<<}
mijn vader door hevige koortsen werd aangetast. Bij de vrees van hem te verliezen voegde zich nu voor mij de angst van richard ons te zien verlaten; want mijn broeder had mij iets gezegd van de reden waarom die logeergast bij ons was, en van de noodeloosheid van zijn langer verblijven, indien vader kwam te sterven. Op zekeren morgen, dat ik gansch ter nedergeslagen uit de ziekenkamer trad, vond ik richard alleen. ‘Ach!’ riep ik in tranen wegsmeltende uit: ‘wat zal er van mij worden! mijn vader is erger dan ooit!’ - ‘Wees getroost, mijne lieve!’ antwoordde mijn vriend: ‘indien uw vader u ontvalt, treed ik als uw beschermer op. Lord wickham sedert mijn verblijf alhier overleden zijnde, heb ik slechts voogden te ontzien; ik vertrek naar Engeland, gij vergezelt mij, en na weinig tijd wordt gij mijne echtgenoot.’ Schoon de vrees wel eens bij mij opkwam, dat dit alles zoo gemakkelijk niet gaan zou, beurde toch de gedachte, dat richard mij degelijk tot echtgenoot begeerde, mij grootelijks op, en met jeugdige onvoorzigtigheid zeide ik, dat van mijnen kant de uitvoering van zijn plan geene tegenstreving zou vinden. Om kort te gaan, mejufvrouw! mijn vader stierf; moeder gaf weldra het verlangen te kennen, dat ik nu iets zou ondernemen om voor mij zelven den kost te verdienen; ik zeide: dat ik daar wel toe genegen was, en verhaalde het aan mijnen vriend. Deze mij toch niet kunnende doen besluiten om ongehuwd met hem naar Engeland te reizen, - iets waarvan ik bij geluk de onvoegzaamheid inzag, - en zonder de toestemming van zijne voogden, in Nederland niet kunnende trouwen, beijverde

{==170==} {>>pagina-aanduiding<<}
zich te mijnen behoeve bij eene zijner tantes, die met een' Duitschen Graaf gehuwd geweest zijnde, en haren man verloren hebbende, van zins was over Nymegen enz. naar Rotterdam te trekken, zich daar in te schepen en weder in haar vaderland te gaan wonen; hij slaagde om mij als gezelschapsjuffer van die dame te doen aannemen, en ik trad vol vreugde in deze beschikking, die ook moeder welgevallig was. Terwijl ik mij gereed maakte om mij bij de Gravin van bellinckhausen te vervoegen, nam richard afscheid van mij. Wel was dit afscheid treurig, omdat het ons altijd leed doet een' persoon, dien wij liefhebben, al is het voor eene korte poos vaarwel te zeggen; maar wij hadden het blijde vooruitzigt elkander aan de andere zijde der zee weldra weder te zien, en dan eene verbindtenis voor ons geheele leven te zamen aan te gaan. Dit lenigde onzen druk. Richard omhelsde mij hartelijk, verzekerde mij nogmaals van zijne liefde en trouw, en verliet toen de Pastorij om zich naar de Helder te begeven, van waar hij gelegenheid had zich naar Gravesand te laten overbrengen. Eene week of drie daarna bragt mijn broeder mij naar Rotterdam, en trad ik in mijne nieuwe betrekking, in dienst bij de Gravin. Ik bevond mij nu als in eene nieuwe wereld verplaatst. Alles wat ik zag, alles wat ik ondervond, was mij vreemd, en hetgeen wezentlijke daadzaken waren, geleek mij dikwijls slechts een droom te zijn. - De Gravin was eene zeer statige vrouw van tusschen de vijftig en zestig jaren, eenigzins trotsch op hare geboorte en stand, maar overigens een edel denkend, edel handelend mensch, door-
{==171==} {>>pagina-aanduiding<<}
drongen van echte Godsdienstige en Christelijke beginselen, vroom zonder dweepzucht, ernstig zonder gestrengheid, doorgaans opgeruimd en van eenen alleraangenaamsten, allerleerzaamsten omgang. Ik had terstond het geluk haar niet te 
mishagen, doch bemerkte ook terstond, hoezeer ik bij haar in goede manieren en in deugdgezindheid ten achteren was, zoodat ik bijzonder op mijzelve moest letten om haar op den duur te blijven welgevallig zijn. Haar toon, die van de groote wereld, waarin zij opgevoed was, stak hemelsbreed af bij den mijnen, onder een opzigt zoo als ik u heb pogen af te schetsen, gevormd; de klank van hare stem was als muzijk in mijne ooren, die aan moeders en tantes geschreeuw en de schelle toonen die mijne zuster sprekende vormde, gewend waren; hare gebaren staken in sierlijkheid grootelijks af bij die van al de vrouwen welke ik nog immer gezien had, ja ook bij de mijnen, en hare wijze van zich uit te drukken had eene zachtheid, die terstond een ieder voor haar in moest nemen. Van haar leerde ik eerst, of liever, door haar begreep ik eerst teregt wat ware godsvrucht is; mijn vaders predikatiën en zijne bijzondere lessen had ik wel gehoord en er veel van onthouden, maar die lessen op mijnen dagelijkschen wandel toe te passen, was door mij nooit zoo ter harte genomen, als ik thans bevatte dat onontbeerlijk pligtmatig is; in groote zaken niet alleen, maar zelfs in de dagelijksche zoogenaamde kleinigheden, leerde zij mij aan christus te denken, en te doen, zoo als men zou mogen gelooven dat Hij in soortgelijke omstandigheden gehandeld zou hebben.

{==172==} {>>pagina-aanduiding<<}
Vergeef mij, lieve mejufvrouw! dat ik wat lang over deze waardige vrouw heb uitgewijd, maar de erkentenis heeft mijne pen bestuurd, en ik zoude meenen der billijke dankbaarheid aan haar te kort te doen, indien ik niet volmondig betuigde, dat zij mij tot een geheel ander mensch, dan ik was, gemaakt heeft, en mij in staat gesteld, om zonder tegen 's Hemels albestuur te murmureren, mijne verdere ongelukken te ondergaan en te verduren.
Eene levendige briefwisseling had tusschen richard bray, nu Lord wickham, en mij plaats; steeds betuigde hij mij zijne liefde, steeds verzekerde ik hem van mijne standvastige genegenheid; dan het duurde niet lang of de gravin ondervraagde mij aangaande mijne betrekking tot haren neef, en toen ik haar onbewimpeld bekende, dat ik mij vleide eens zijne echtgenoot te worden, toonde zij mij vooreerst mijne onvoorzigtigheid aan, daar ik zonder iemands medeweten mijn woord aan eenen, mij zoo weinig bekenden, jongeling gegeven had, benevens de onvoegzaamheid van mijn gestadig schrijven aan hem; en verklaarde mij ten tweede, dat zij zeer twijfelde of van onze voorgenomene verbindtenis immer iets komen zou, daar waarschijnlijk de voogden van richard geheel andere uitzigten voor hem zouden openen, wanneer hij hun zijne voornemens zou te kennen geven. Nu ook vernam ik de redenen waarom bray bij mijn' vader was geplaatst geworden, en hoorde ik met verbazing, dat hij op verre na zoo edel en deugdzaam niet was, als ik in mijne verblindheid hem had gemeend te wezen. Schoon mij dit alles met de uiterste kieschheid en omzigtigheid

{==173==} {>>pagina-aanduiding<<}
gezegd werd, was ik uitermate geschokt door het gehoorde; het denkbeeld van geluk, hetwelk ik mij gevormd had, zoo het al niet geheel verdween, verflaauwde grootelijks, en ik bleef verscheidene dagen in eene treurigheid van geest, die mij te dieper ter neder drukte, daar de gravin niets deed om ze te verdrijven. Zeer verstandig handelde zij in deze, want waarlijk ik had mij dwaselijk laten wegslepen, en geheel onnadenkend in eene verkeerde rigting geplaatst; maar in dien tijd, waarvan ik nu spreek, vond ik de gravin overdreven koel, ja gestreng te mijnen opzigte, en zij zou al ligt, zoo niet mijne achting, ten minste mijne genegenheid verloren hebben, indien ik niet al ras door de omstandigheden ware gedwongen geworden, haar alle regt te laten wedervaren en in hare vriendschap mijn grootste geluk te vinden. In weinige woorden zal ik u eene schets van die omstandigheden geven. Weinige maanden na mijn verblijf in Engeland ontving ik van mijnen vriend een' brief, waarin hij mij meldde door zijne voogden verwittigd te zijn van eene belofte door zijn' vader op diens sterfbed gedaan, dat richard de echtgenoot zou worden van catharina, Lord elmingtons dochter; een huwelijk, waartoe Lord wickham gedwongen was geworden zijne toestemming te geven, omdat anders Lord elmington zekere geregtelijke vervolgingen tegen zijn huis zou hebben te baat genomen, om zich in het bezit te herstellen van groote goederen, welke hem billijk toekwamen, doch door Lord wickham waren teruggehouden geweest. - Weiger ik, dit was de korte inhoud van hetgeen richard schreef, zoo schandvlek

{==174==} {>>pagina-aanduiding<<}
ik den naam van mijn geslacht en stort mijzelven in ellende en armoede; gehoorzaam ik, zoo derf ik u, die ik zoo teeder bemin, voor altijd - beslis - wat moet ik doen? - Met dezen brief in handen begaf ik mij naar de gravin en vraagde haren raad; nu was zij niet meer koel of gestreng; als eene teedere moeder deelde zij in mijne smart, als eene wijze en trouwhartige vriendin wees zij mij den weg, dien ik behoorde te volgen; gij begrijpt, welke die weg was. Ik nam voor het laatst de pen op om aan Lord wickham te schrijven; ik bragt hem het offer, dat rede en pligt van mij eischten, en verzocht als eenigste gunst, dat hij zich niet weder aan mij kwame vertoonen en zijnen weg vervolgde, zonder mij weder met opzet van zich te laten hooren. Sedert heb ik dan ook alleen van buitenom vernomen, dat hij, zoo lang hij nog als jongman voortleefde, gelijk, helaas! maar al te veel jonge lieden, die veel te verteren hebben, aan zijne verkeerde hebbelijkheden, als het spel en een weinig zedelijk gedrag, den vrijen teugel gevierd heeft, maar na zijne vereeniging met de deugdzame catharina, door haren raad en haar voorbeeld, allengs een beter mensch geworden is, zoodat hij, in jaren gevorderd zijnde, elks achting heeft weggedragen.
Tot mijn dertigste jaar had ik het geluk mijne dierbare vriendin te behouden, en het onschatbaar genot van haar bijzijn te hebben; dan toen zij omtrent vijf en zestig jaren oud was, kreeg zij eene krankte, welke tot een langzaam verval van levenskrachten overging; ik zag haar dagelijks meer en meer wegkwijnen, doch met gelatenheid droeg zij haar leed, en met eene voor-
{==175==} {>>pagina-aanduiding<<}
beeldige opgeruimheid van geest zag zij haar einde naderen. O hare laatste gesprekken waren zoo vele bewijzen van hare echt Christelijke gemoedsgesteldheid en van haar innig en opgeklaard geloof! ook zijn die gesprekken onuitwischbaar in mijn geheugen gegrift; het zoude mij nu te lang ophouden u die over te schrijven, maar welligt deel ik er u mondeling bij gelegenheid wel het eene of andere van mede; trouwens zonder de gravin te noemen, heb ik ten uwen aanhooren, lieve mejufvrouw! al dikwijls van hare woorden gebruik gemaakt; gij weet het reeds, al wat er goed in mij is, komt van haar, al wat er van zedelijke kracht in mij huisvest, ben ik aan haar verschuldigd. O eene vrome en verstandige vriendin is het grootste geschenk dat de hemel aan een mensch op aarde geven kan!
Na het overlijden van mijne weldoenster, vond ik mij droevig verlaten en alleen. Wel had zij mij een legaatje gemaakt, dan haar vermogen niet in evenredigheid staande met haren hoogen rang, was hetgeen zij mij naliet niet genoegzaam om mij voortaan een onafhankelijk leven te doen leiden, en ik maakte reeds werk van het zoeken eener andere plaats als gezelschapsjuffer of huishoudster, toen de zaakwaarnemer van de overledene, de heer tolver, een Duitscher van geboorte, die met haar overgekomen was en zeer in hare gunst plagt te staan, mij zijne hand aanbood. Mijne achting voor dien man, en het vooruitzigt om, indien wij ons fortuintje te zamen voegden, stil op het land te kunnen gaan leven, haalde mij over mijne toestemming te geven. Toen alles,

{==176==} {>>pagina-aanduiding<<}
wat den boedel der Gravinne betrof, geschikt was en ik haar huis moest verlaten, trouwde ik den heer tolver, die veertien jaren ouder was dan ik. Twee jaren na onze verbindtenis had ik het geluk moeder te worden van een' zoon.... Ach, mejufvrouw! het heeft mij gekost dit te schrijven; het kost mij u het volgende te melden, daarom slechts twee woorden over deze zaak. Het kind - o, zoo zeer ons kleinood, onze lieveling! was bij de twee jaren oud, toen zijn vader op een' achtermiddag met het jongsken spelende, wat ruw daarmede te werk ging, hem hoog opheffende en dan weder nederzettende, hetwelk het kind deed lagchen. Veel malen was dit goed gegaan; doch nu, helaas! daar het kind in de hoogte was, ontsnapte het uit 's vaders handen, stoof over diens hoofd heen en viel met zoo veel geweld tegen een' puntigen steen, dat het borstbeen verbrijzeld werd, en mijn arme william, na weinige seconden, dood voor tolvers voeten lag!... Hoe ik te moede was, toen mijn man mij vol angst riep en mij getuige maakte van dit hartverscheurend tafereel, zal ieder mensch beseffen. Ik kreeg eene hevige krankte, die echter ten laatste voor de geneesmiddelen week, maar mijn hart had eene ongeneeslijke wond bekomen; en evenwel moest ik als troosteres optreden van mijnen man, die sedert den gemelden noodlottigen dag geen oogenblik rust of geluk meer gehad heeft. Hij deed zich onophoudelijk de bitterste verwijten; was door geene redeneringen tot bedaren te brengen, en zocht eindelijk troost, niet, helaas! waar die het best zou te vinden geweest zijn: in gebeden tot God om

{==177==} {>>pagina-aanduiding<<}
vergeving van zijne onvoorzigtigheid (want meer was het toch niet) en in het trachten naar een gelaten dragen van zijn leed - maar in verstrooijing, in gezelschappen, en in de bedwelming van den wijn. Meer en meer gaf hij zich aan het een en andere dier ellendige middelen over; verteerde meer dan wij missen konden, sloeg geen acht op zijne zaken, leende handen vol geld uit aan personen die het niet verdienden en nimmer teruggaven, verwoestte zoo doende, wat ons nog van huiselijk geluk had kunnen overblijven, en liet mij, bij zijn overlijden, dat vijf jaren na de vermelde ramp voorviel, zeer verarmd en door zijn toedoen ongelukkig na. Daar stond ik nu weder, verlaten en als het ware alleen op de wereld, beraadslagende wat mij best te doen over bleef. Mijn eerste denkbeeld was, naar mijn vaderland terug te keeren, voornamelijk dewijl ik zeker wist, daar veel goedkooper dan in Engeland te zullen kunnen leven, en reeds had ik van dit voornemen aan mijne zuster, (die na moeders dood op haar zelve woonde) kennis gegeven, en mijn' broeder (die gehuwd was en vele kinderen had) er van verwittigd, toen ik vernam dat de heer bestenvelde iemand zocht, als huishoudster en verzorgster van een ruim vierjarig kind. Zijne voorwaarden kwamen mij aannemelijk voor, en het vooruitzigt van weder een kind onder mijn oog te zien opgroeijen, scheen mij toe zoo zoet eene leniging voor mijne smart te zullen wezen, dat ik mij in dienst van uwen grootvader begaf. Van de zeventien jaren welke sedert verloopen zijn, behoef ik u, lieve mejufvrouw! niets te melden; het weinige dat volgt

{==178==} {>>pagina-aanduiding<<}
zij genoeg. De brief, welke mij noopte verlof te vragen, om mij eenigen tijd van huis te verwijderen, was van Mylady wickham. Haar echtgenoot, aan eene zware teringachtige ziekte lijdende en zijn einde voelende naderen, had haar (die met hetgeen er tusschen hem en mij in onze jeugd was voorgevallen, sinds lang bekend was) het verlangen te kennen gegeven van mij nog eenmaal te zien, en, gelijk hij zeide, vergeving te vragen voor al wat ik door zijn toedoen en om zijnent wil geleden had. Dringend schreef mij de edele vrouw; dringend, dit weet gij, bad ik om verlof - maar te laat werd het mij vergund te vertrekken; toen ik te Bath aankwam, was Lord wickham sedert weinige uren van het tijdelijke in het eeuwige leven overgegaan, en is het mij dus niet vergund geweest, nog eenmaal zijne stem te hooren, nog eenmaal mijne oogen te vestigen op het gelaat, van den mij eens zoo dierbaren man. Dood wilde ik hem niet zien, dewijl hij, zeide men mij, vreesselijk vermagerd en onkennelijk geworden was, en ik liever zijne beeldtenis, zoo als die in mijn geheugen lag, wilde behouden. Alles droeg, in zijn huis zoowel als in den geheelen omtrek, de duidelijkste kenmerken van de achting welke men den overledene toedroeg, en van de smart, die een ieder over zijn afsterven gevoelde. In zijne weduwe vond ik eene weldenkende, eerbiedwaardige vrouw, die mij met de uiterste beleefdheid behandelde, steeds het geluk roemde, dat zij met haren echtgenoot gesmaakt had, en zijne goede hoedanigheden prees, maar ook zoo veel te beter bekende te begrijpen, wat het mij

{==179==} {>>pagina-aanduiding<<}
had moeten kosten van hem af te zien. Dikwijls, verhaalde zij mij, was ik tusschen hen beiden het onderwerp van het gesprek geweest, en nimmer was de genegenheid van richard voor mij, uit zijn hart geweken. Trouwens, dit bewees hij wel, toen hij mij op zijn sterfbed tot zich riep, en mij niet ziende verschijnen, zijne catharina gelastte, indien zij mij ontmoette, mij zijn laatst vaarwel en zijne heilbede over te brengen; ja dit bewees hij, toen hij in zijn' uitersten wil mij bedacht, op eene wijze, die mij voortaan in staat stelt, in ruimte een onafhankelijk leven te leiden. Deze omstandigheid, lieve mejufvrouw! is de voorname oorzaak van mijn langer verblijf alhier, dewijl er, ten einde mij zijn legaat te doen ontvangen, eenige papieren opgemaakt en door mij geteekend moeten worden, welk alles gemakkelijker kan geschieden nu ik hier ben, dan in geval alles heen en weder moest gezonden worden. Ik maak intusschen zoo veel haast als mogelijk is, en zal mij terstond na afdoening van zaken op reis begeven. Doch wees gij zoo goed, ten minste uwen oom te verwittigen van mijn besluit om, nu ik mijne vrijheid kan genieten, mij allengs van mijne oude kluisters te ontdoen, en na verloop van eenen met wederzijdsch goedvinden te bepalenen tijd, mijn' post ten huize van uwen grootvader neder te leggen. De heer hendrik zal voorzeker zijn' vader daarop beter kunnen voorbereiden, dan ik, te huis zijnde, daarin slagen zoude. Nu, lieve mejufvrouw! weet gij alles wat mij betreft. Gij ziet dat uwe debora in hare jeugd ook al niet wijzer en beter is geweest dan alle

{==180==} {>>pagina-aanduiding<<}
menschen, maar zij is door lijden beproefd en eenigzins gelouterd geworden, en nu heeft zij het vooruitzigt van eene genoegdoening voor al hare smarten, in eenen gerusten en onafhankelijken ouderdom. Zoo zorgt God voor zijne kinderen, zoo sluit hij ons den mond tegen alle murmurering. Hier eindig ik, u van mijne hartelijke vriendschap verzekerende, en mij met ware achting noemende

Uwe Dw. Dienaresse

debora tolver.’



{==181==} {>>pagina-aanduiding<<}

XII.


Schetsen van nieuwsgierigheid en eigenbaat.

Niet zonder wezentlijke belangstelling las elisabeth al wat de brief van debora behelsde; niet zonder aandoening bleef zij bij het herdenken aan hare tegenspoeden; niet zonder leedwezen herdacht zij de halsstarrigheid van den ouden bestenvelde, die ten gevolge gehad had, dat twee elkander liefhebbende personen van het genoegen den een' den anderen nog eenmaal te aanschouwen, waren verstoken geweest; niet zonder eene treurige terugwerking op zich zelve, overpeinsde zij het besluit der weduwe, om het huisgezin, waar zij van zoo veel nut was geweest, weldra voor goed te verlaten. Nog met het laatste blad van den brief in hare hand, met tranen op de wangen en in gedachten verzonken, zat mejufvrouw basmooth in hare kamer, toen haar oom hendriks stem hare ooren trof. IJlings vloog zij op, en verzocht hem bij haar te komen. ‘Slechte tijding,’ riep zij uit, zoodra hendrik aan haar verlangen voldaan had: ‘tolver heeft Lord wickham niet meer levend gevonden! zij wil ons verlaten, want

{==182==} {>>pagina-aanduiding<<}
zij is nu rijk! - ach! hoe zal ik het leven met grootvader alleen kunnen verduren!’ - ‘Bedaar, kind lief!’ zeide hendrik deelnemend, doch zelf niet weinig ontzet door het denkbeeld van elisabeths treurig vooruitzigt: ‘verhaal mij geregelder wat er gebeurd is, opdat ik eenigen grond vinde om u te troosten.’ - ‘Lees al wat debora mij schrijft,’ hernam jufvrouw basmooth, terwijl zij de papieren in orde bij elkander schikte: ‘zij heeft mij veroorloofd u de mededeeling van haar wedervaren te doen; dit is goed, want ik zou nooit aan grootvader durven zeggen wat hij weten moet, en gij alleen zult raad kunnen schaffen, waar ik geene uitkomst zie.’ Hier vloeiden op nieuw elisabeths tranen en zij werd dubbel met zich zelve verlegen, toen juist op dat oogenblik de knecht haar het bezoek kwam aandienen van Lady werner en mejufvrouw selsat. Aan niet te huis geven (eene ook in Engeland door het gebruik gewettigde logen, in gevallen waar de waarheid: ik wensch alleen te blijven, als eene beleediging door den te onpaskomenden bezoeker zou aangemerkt worden) was niet te denken; want de knecht had gezegd dat jufvrouw basmooth in hare kamer was, en de dames waren reeds het huis binnen getreden! Elisabeth dus verpligt hare aandoeningen te smoren, wischte hare tranen af, dwong haar gelaat in eene kalmere plooi, liet haren oom in bezit van de belangrijke papieren, en begaf zich naar de woonkamer, waar het gezelschap haar wachtte. Na de eerste gewone pligtplegingen, groeten, vragen naar den welstand enz., bemerkte jufvrouw basmooth ter-
{==183==} {>>pagina-aanduiding<<}
stond, dat de oude selsat haar met een bespiedend oog aanzag; zij was dus weinig verwonderd toen deze in den 
loop van het niets beduidend gesprek over het weder, het afvallen der bladeren, het zoetjes aannaderen van den winter, haar vraagde: of zij ook tijding had van hare vriendin. Elisabeth, die alleen aan tolver op dat oogenblik dacht, antwoordde: ‘Ach ja! ik weet nog niet wanneer zij terug komt!’ - ‘Terug komt!’ hernam selsat. ‘Ei! ik wist niet dat zij terug gewacht werd.’ - ‘Wel zeker,’ liet zich elisabeth ontvallen: ‘zoo op eens zou mijne goede debora ons niet voor altijd verlaten, zij komt nog hier weder eer zij....’ Gelukkiglijk viel haar Mylady in de rede, met lagchende te zeggen: ‘Wie vraagt naar debora! uwe cecilia wickham was het, die mejufvrouw selsat bedoelde; het heeft ons leed gedaan, dat wij niet te huis waren, toen zij ons vóór haar vertrek met u is komen bezoeken.’ Elisabeth schrikte, bemerkende dat zij iets te veel aangaande tolver geopenbaard had, en zeide, als uit een' droom ontwakende: ‘O, cecilia! - neen, die verwacht ik niet zoo ras weder hier - ik heb een' brief van haar, - zij is te Londen - zij is wel.’ - ‘Heb ik niet hooren verhalen,’ zeide Lady werner: ‘dat zij gevrijd wordt door een' van hare neven?’ - ‘Daar is mij niets van bekend,’ antwoordde elisabeth: ‘de heer george kirham heeft, geloof ik, het trouwen in den zin, maar niet met cecilia.’ - ‘Zij heeft meer neven dan dezen,’ sprak selsat: ‘het is gevaarlijk voor meisjes, in een woelig huisgezin, waar zoo vele jongelingen zijn, opgevoed te

{==184==} {>>pagina-aanduiding<<}
worden! O, de zeden van dezen tijd zijn zoo verdorven! Maar wat zeidet gij van debora, is er kwestie, dat zij het huis van uwen grootvader zou verlaten?’ - ‘Wie zegt dat!’ hervatte elisabeth verlegen: ‘ik wacht haar eerstdaags hier.’ - ‘Ik meende,’ zeide selsat: ‘dat gij van verlaten gesproken hadt - ik heb u dan zeker kwalijk begrepen; in allen gevalle, uw grootvader is wel goed, dat hij haar zoo lang verlof geeft!....’ ‘O!’ zeide Mylady; ‘de heer bestenvelde heeft eene uitmuntende huishoudster in zijne kleindochter!’ - ‘Dat spreek ik niet tegen,’ hernam selsat: ‘doch een ieder behoort op zijnen post te blijven - eilieve, mejufvrouw basmooth! wat moest toch debora te Bath doen?’ - ‘Een' stervende bezoeken,’ was het kort en zakelijk antwoord, dat elisabeth deze onbescheidene vraagster gaf. ‘Men zou zeggen?!’ hervatte laatstgenoemde: ‘Hoe komt iemand, die zoo lang hier, als het ware in volslagene afzondering gewoond heeft, aan eene vriendin, zoo ver af en van welke men nimmer heeft hooren spreken!... of was het misschien een vriend - een bloedverwant?’ - Elisabeth geene onwaarheid willende zeggen, en niet wetende hoe zich anders te redden, zonder het geheim van debora te verraden, had den gelukkigen inval te antwoorden: ‘Mejufvrouw! wees zoo goed uwe nieuwsgierigheid uit te stellen totdat debora hier terug zal wezen, dan kunt gij haar zelve ondervragen, en voorzeker zal zij u alles zeggen, wat zij oorbaar vindt.’ - Selsat, die zich gevleid had meer door jufvrouw basmooth te zullen

{==185==} {>>pagina-aanduiding<<}
te weten komen, dan zij kon hopen door een mondgesprek, met debora te vernemen, beet zich de lippen en zweeg. Lady werner nam nu het woord en zeide, een ernstig gelaat aannemende: ‘De eigentlijke reden van mijne komst alhier, mejufvrouw basmooth! was, om u, uit naam van mijnen zoon, te verzoeken, dezen brief (dien zij overreikte) aan uwen grootvader te overhandigen. Edward had zeer verlangd u dien onlangs zelf te geven, dan, hij heeft meer dan eens, doch altijd vruchteloos, getracht u ergens alleen te ontmoeten, en durfde zich niet regtstreeks herwaarts begeven zonder eenig voorwendsel, daar hij vergeefs naar zocht; dus heeft hij mij in den arm genomen en ik voldoe aan zijn verzoek.’
Verbaasd zag elisabeth op. ‘Een brief van edward, aan mijn' grootvader!’ zeide zij: Mylady, heb ik u wel verstaan? Wat kan uw zoon mijn' grootvader te zeggen hebben?’
Mylady antwoordde: ‘De inhoud zal u voorzeker spoedig bekend gemaakt worden, mejufvrouw! en een gunstig antwoord op hetgeen verzocht wordt, zal ons allen bij uitstek aangenaam zijn.’ - Voorts zich tot hare gezellinne wendende zeide zij: ‘Kom, selsat! laten wij nu mejufvrouw basmooth niet langer ophouden.’
Elisabeth, die niet begreep wat zij van dit geheele bezoek denken moest, wederhield de dames niet, en keerde terstond na haar vertrek, bij haren oom terug, Wij willen haar daar laten, en ons eene wijle bezig houden met de naar huis rijdende personen.

{==186==} {>>pagina-aanduiding<<}

‘Mag ik vragen,’ zeide Mylady, al aanstonds selsat aansprekende: ‘mag ik vragen welke reden gij hadt, om u zoo zeer over de huishoudster te bekommeren?’ - Selsat antwoordde: ‘Ongetwijfeld moogt gij dat vragen, Mylady! en ik zal er u gaarne bescheid op geven. Wie is onlangs te Bath overleden? Wie heeft in zijne jeugd een meisje uit Holland ontvoerd en naderhand laten zitten? Lord wickham. Ik gruw als ik er aan denk! Nu verder. Wie is die zoogenaamde weduwe tolver? Eene Hollandsche van geboorte, meer weet men niet. Wat heeft men van hare betrekkingen in dit land, gedurende al de jaren die zij bij bestenvelde gewoond heeft vernomen? immers ook niet met al! Nu redeneer ik zoo: Geene betere schuilplaats voor een verlaten meisje, dan bij een' ouden heer als huishoudster; loopt alles mede, zoo wordt zij al ligt de echtgenoot van dien heer en zij is voor altijd geborgen; loopt alles tegen (en de huwelijks plans, die ik reden heb te gelooven, dat debora gevormd had, schijnen mislukt te zijn) zoo kan zij zich toch met eene goede erfportie, na 's mans overlijden, vleijen; doch daartoe dient opgepast; men moet den ouden man steeds nabij blijven en steeds de bloedverwanten die hem omringen gadeslaan, ten einde deze geene struikelblokken in den weg werpen; en wat gebeurt nu, terwijl de jonge bestenvelde daar is, en den boedel van den ouden heer geheel kan doorsnuffelen en op hem zijnen invloed uitoefenen, (dus op een zeer onvoegzaam oogenblik) verlaat de huishoudster het gezin, en gaat naar Bath om een'

{==187==} {>>pagina-aanduiding<<}
stervende (let wel, dat jufvrouw basmooth het antwoord ontweek, toen ik vraagde of die stervende eene vriendin was) te bezoeken. Uit dit alles te zamen genomen besluit ik: tolver is het weggevoerde meisje en Lord wickham haar verleider geweest! dit nu wenschte ik met zekerheid te weten.’
Lady werner. ‘Waarlijk, hoe meer men u kent, hoe meer men uwe scherpzigtigheid moet bewonderen, waarde selsat! ik sta verstomd over uwe redenering!’
selsat. ‘Toen ik na den maaltijd op Werner-Castle, waarbij elisabeth tegenwoordig geweest was, zeide, dat dit meisje van lieverlede ten verderve geleid wierd, (zie bl. 65) spraken mij de schoolmeester en Lady melbourn geweldig tegen; nu vraag ik: had ik geen gelijk? kan een jong mensch met zulk eene zedelooze raadgeefster wel anders dan zedeloos worden?’
Lady werner. ‘Neen, voorzeker! Doch, waarde selsat! wist gij dan toen reeds, dat debora het ontvoerde meisje was?’
selsat. ‘Ik wist het niet zeker, Mylady, doch ik vermoedde het, en gij ziet of niet mijn vermoeden op waarheid is gegrond geweest!’
Lady werner was te zeer gewoon zich aan de meening van hare vriendin te onderwerpen, om in tegenspraak van dezelve te zeggen, wat anders zeer gepast zou zijn geweest: dat selsat, nog niet met zekerheid wetende, hetgeen zij onderstelde, beter gedaan zoude hebben, indien zij haar vermoeden niet openbaar gemaakt had; zij vervolgde dan het gesprek alleenlijk

{==188==} {>>pagina-aanduiding<<}
met aan te merken, dat het in het gegevene geval gelukkig voor elisabeth wezen zou, indien zij op den inhoud van den overhandigden brief gunstig antwoordde, en voegde daarbij, dat zij tot nog toe niets verkeerds in mejufvrouw basmooth bespeurd had.
‘Ik wil er het beste van hopen,’ antwoordde selsat, met een' diepen zucht: ‘doch zij is mij wat luchtig en oppervlakkig, hetgeen mij beducht maakt dat zij wel de wit gepleisterde graven gelijk kon zijn, die van buiten wel schoon schijnen, doch van binnen vol doodsbeenderen en allerlei onreinigheid zijn!’
‘Dat verhoede de hemel!’ riep Mylady uit, en een lang stilzwijgen volgde.
Eer elisabeth haren oom hendrik van den nieuwelings ontvangenen brief kon spreken, riep de oude bestenvelde: ‘Wordt er van daag niet gegeten?’ want de bel was gegaan, zonder dat elisabeth dit bemerkt had. IJlings vloog zij naar de eetzaal, waar grootvader reeds aan tafel zat en order tot het opzetten van de spijzen gegeven had. ‘Het gaat hoe langer hoe erger,’ zeide bestenvelde op een' zeer ontevredenen toon, ‘de stoelen in de woonkamer staan hot en haar, niets is daar teregt gezet sedert gij uwe Myladies bij u gehad hebt; sinds vijf minuten zit ik aan tafel, en niemand dan joachim verschijnt, dat begint mij geweldig te vervelen, elisabeth! - gij ook, mijnheer hendrik, schijnt u om uw vaders welgevallen hoe langer hoe minder te bekommeren! Ware maar de oude tolver terug, dan zou toch allengs de orde hersteld worden - even-
{==189==} {>>pagina-aanduiding<<}
wel deze maakt ook al misbruik van mijne te groote inschikkelijkheid!... Laat ons bidden, ik heb honger.’ - ‘Laat ons nog niet bidden,’ zeide hendrik: ‘mij dunkt, wanneer men zich tot God wil wenden om zijnen zegen af te smeeken, moet men in eene kalmere gemoedsgesteldheid jegens zijne natuurgenooten wezen dan gij thans zijt, vader! Kom, wees niet verstoord over eene kleine onachtzaamheid van onzent wege, en laat ons vergenoegd en dankbaar den maaltijd gebruiken!’ De oude man maakte eene beweging, die zijne blijvende misnoegdheid te kennen gaf en nam zijn deel der spijzen; na eenig stilzwijgen vervolgde hendrik: ‘Gij vermoedt niet, vader! dat tolver juist de oorzaak is van de beuzelingen, over welke gij u ontevreden betoont; want een brief, dien elisabeth van haar gekregen heeft, en over welks 
inhoud zij met mij sprak, toen de dames van Werner-Castle haar kwamen bezoeken, heeft aanleiding gegeven, dat zij bij derzelver vertrek zich haastende haar gesprek met mij voort te zetten, verzuimd heeft te zeggen, dat de stoelen moesten teregt gezet worden; dewijl wij voorts weder te zamen aan het praten waren, over debora, hebben wij de etensbel niet gehoord. En wilt gij nu weten wat er in den brief staat? Nog eenige dagen zult gij u moeten getroosten uwe huishoudster te missen, want zij kan Bath nog niet verlaten.’ - ‘Heb ik dus geene waarheid gesproken,’ hernam de oude heer: ‘toen ik gezegd heb, dat zij van mijne goedheid misbruik maakte? Eilieve, wat beweegt haar tot deze onge-
{==190==} {>>pagina-aanduiding<<}
hoorzaamheid?’ - ‘De schikkingen,’ antwoordde hendrik: ‘die zij te maken heeft om eene erfenis te innen, welke haar te beurt gevallen is.’ - ‘Zoo,’ vraagde bestenvelde: ‘is de stervende dood? dat is goed, dus zal hij haar niet weder van haren post laten afhalen; en heeft zij geërfd, dat is ook goed, dus zal ik niet behoeven bij te passen - zoo als gij mij gedreigd hadt, dat ik zou moeten doen!’ - Hendrik voelde zich smartelijk getroffen over de hardhartigheid van zijnen vader, en kon zich niet wederhouden te zeggen: ‘Ik heb dit als eene laatste drangrede gebruikt, om u tot het verlof geven aan debora over te halen; reeds heeft uw dralen te dien opzigte haar beroofd van het genoegen den kranke nog levende te vinden.’ - ‘Wel!’ was het weinig verwachtte antwoord, dat bestenvelde half lagchende hier op gaf: ‘had ik dan maar wat langer gedraald, zoo zou zij in het geheel niet hebben behoeven te gaan!’ - Verstomd door dit tweede bewijs van zijn vaders baatzuchtige ongevoeligheid, vond 
hendrik zich onbekwaam om met de vereischte bedaardheid den ouden man te zeggen, dat de weduwe eens weder terug zijnde, niet lang meer haren post zou blijven waarnemen. Deze tijding zou, dit voorzag hij bovendien, de herstelde goede luim wederom verstoren, en zoo tot nieuwe bitsche aanmerkingen aanleiding geven; hij vond dus raadzaam, zonder meer over dit stuk te spreken, den maaltijd te laten afloopen.
Terwijl bestenvelde met zijn middagslaapje bezig was, gingen hendrik en elisabeth, van den kleinen joachim vergezeld, eene kleine wandeling in de om-
{==191==} {>>pagina-aanduiding<<}
streken van Barkey-Vale doen; mejufvrouw basmooth nam deze gelegenheid waar, om aan haren oom te zeggen, dat zij van Lady werner een' brief, door edward aan haren grootvader geschreven, ontvangen had, doch dien den verloopenen middag niet had durven geven, dewijl zij volstrekt niet wist wat hij inhield. ‘Wij zullen zien,’ sprak hendrik, ‘of er dezen avond goede gelegenheid toe wezen zal.’ Intusschen, terwijl zij den grooten weg langs gingen, ontmoetten zij den doctor van het naburige dorp, die, hoe vermoeid hij er ook uitzag, met haast scheen naar huis te keeren: ‘Wel doctor!’ zeide hendrik, hem aansprekende: ‘wat hebt gij een' verschrikkelijken haast, is er ergens in de buurt iemand erg ziek?’ - ‘Niet juist in de buurt,’ antwoordde de doctor, ‘maar, en dit is de reden van mijne vermoeidheid, vrij ver van hier; de dochter van falmain, den schoolmeester van het andere dorp; ik ben daar geroepen geworpen om een consult te houden, en spoed mij nu naar huis om bloedzuigers te zenden, welke mijn confrater niet bij de hand had, en die mogelijk nog eenig nut zullen kunnen doen - verschoon mij, ik moet voort.’ -
‘Dat is eene droevige tijding!’ zeide elisabeth, zoodra de doctor hen verlaten had: ‘Die dochter is, geloof ik, falmains eenig kind; wat zal de goede man bedroefd wezen! zouden wij niet iets voor hem kunnen doen?’
joachim. ‘Laat ons naar het dorp wandelen, het is, dunkt mij, zoo verschrikkelijk ver niet!’
elisabeth. ‘Ware het saizoen met zoo ver gevor-
{==192==} {>>pagina-aanduiding<<}
derd en grootvader zoo zeer op zijne juiste uren gesteld, ik zou zeggen, gaarne; maar nu is het, dunkt mij, wat gewaagd; vindt gij dit ook niet, oom! vooral dewijl wij het voor den eten al eens verbruid hebben?’
hendrik. ‘Inderdaad! wij zullen voor donker en eer gij thee moet schenken onmogelijk terug kunnen zijn!’
elisabeth. ‘Zacht! zie ik daar john niet in de verte? Welligt kan hij voor mij eens naar falmain loopen, of ten minste maken dat men van Lady werners wege hem eenige hulp toebrenge, indien dit nog niet geschied is.’
Hierop wenkte het goede meisje den jongeling bij haar te komen, en ging zelve met snelle schreden hem te gemoet: ‘Weet men op Werner-Castle,’ vraagde zij, zoodra zij nagenoeg bij john gekomen was: ‘dat Miss falmain gevaarlijk ziek is?’
‘Men weet het reeds sedert vier dagen,’ kreeg zij tot antwoord: ‘want toen heeft de vader om druiven laten verzoeken, maar dewijl Mylord eene groote maaltijd gaf, heeft hij er geene kunnen missen.’
‘Is het mogelijk!’ riep elisabeth uit: ‘die schoone druiven waarop Lord werner zoo trotsch is, alsof hij zelf die heeft doen groeijen; moeten die alleen voor reeds verzadigde gasten dienen, en mogen zij niet tot lafenis eener kranke gebruikt worden! foei, dat had ik niet van Mylord gedacht!’
joachim. ‘Grootvader heeft ook nog druiven,

{==193==} {>>pagina-aanduiding<<}
kunnen wij daar niet eenige van aan de zieke geven?’
elisabeth. ‘Wat dunkt u, oom? zoude ik dit aan grootvader durven voorstellen?’
hendrik was van meening, dewijl hij bij zichzelven eene weigering vreesde, en begreep dat die een' kwaden indruk althans op zijn kind zoude maken, dat men den ouden heer niet met vragen moest lastig vallen, maar vooreerst druiven geven, en hem daarna verhalen wat men gedaan had; ‘mits,’ voegde hij er bij: ‘joachim, die het voorstel deed, zich zoo lang van het eten dier vruchten onthoude, tot dat de portie voor Miss falmain afgesneden, zoo doende weder ingewonnen zal zijn. Wilt gij dat, joachim?’ vraagde hij ten slotte. ‘Liever niet,’ antwoordde het kind, zijn' vader bedeesd aanziende; dan, op diens gelaat lezende dat hem dit antwoord weinig geviel, en ook in zijn jeugdig hart medelijden met de lijdende gevoelende, vervolgde hij een oogenblik later: ‘doch ja - indien ik ziek ware zou ik toch ook gaarne druiven hebben!’ - ‘Allerbest, neefje!’ zeide elisabeth, ‘op de voorwaarde welke uw vader stelde, wil ik ook gaarne ten mijnen koste, de hoeveelheid vruchten, die aan helena zal gezonden worden, vergrooten. Maar wie zal nu de overbrenger wezen van ons geschenk?...’
‘Ik!’ riep john uit: ‘het verscheelt mij niet om nog eens naar het dorp te loopen. Op Werner-Castle is niemand te huis, ik wil dus gaarne met u naar Barkey-Vale gaan, de druiven ontvangen, die naar falmain brengen en u komen

{==194==} {>>pagina-aanduiding<<}
zeggen hoe helena zich bevindt, eer ik naar het kasteel terug ga.’
Elisabeth was zeer verheugd over dit aanbod van den goeden jongeling, vond echter eenige zwarigheid in den omweg dien hij zou moeten nemen om zijn oogmerk uit te voeren, doch deze door john niet geteld wordende, haastte het viertal personen zich huiswaarts te keeren; en eer het tijdstip daar was, waarop grootvader zijn eerste kopje thee moest hebben, was alles aangaande helena falmain bezorgd en elisabeth op haren post.
De oude heer nu vrij wel gemutst schijnende te wezen, vond hendrik raadzaam al wat aangaande de druiven was voorgevallen te vertellen; doch bestenveldes antwoord was van eenen anderen aard, dan men verwacht had; het luidde: ‘Wat mij betreft moogt gij al mijne druiven weggeven, want ik lust ze niet.’ Geene stoornis van vaders goede luim dus plaats hebbende, vervolgde hendrik, zijne nicht aansprekende: ‘Gij hebt een' brief voor uwen grootvader, ontvangen, elisabeth! mij dunkt gij moest hem dien nu overhandigen.’ - ‘Een' brief!’ sprak de oude heer: ‘Kom, kind! geef op; dat is wat zeldzaams, in de laatste, ik weet niet hoe veel jaren, komt er nooit een brief voor mij, wanneer hendrik hier is!’ - Het geschrift van edward werner bestenvelde overgereikt zijnde, zette deze zijn' bril op, brak het zegel los, liet, zonder dit op te merken, uit het papier een ingeslolen briefje op den grond vallen, en las. Toen hij gedaan had, zeide hij: ‘Zoo, betje! dat geldt u, gij wordt Mylady

{==195==} {>>pagina-aanduiding<<}
werner; ik heb er niets tegen - maar ik geef geene kostbare bruiloft.’ Elisabeth en hendrik zagen verbaasd op; laatstgenoemde vraagde den brief te mogen lezen; hij ontving dien, las en zeide vervolgens tegen mejufvrouw basmooth: ‘Inderdaad, edward vraagt verlof om u zijne hand kan te bieden; dan, hij spreekt van een inliggend briefje, waar is dat gebleven?’ Naar dit briefje op den grond gezocht zijnde, werd het spoedig gevonden, en dewijl het aan elisabeth gerigt was, haar gegeven. Met zigtbare ontroering nam zij het aan, opende het, gaf het, na gelezen te hebben, aan haren oom, en zeide: ‘Inderdaad eene liefdesverklaring! doch,’ voegde zij er, haren grootvader en hendrik beurtelings aanziende, met eene smeekende houding bij: ‘het zal mij toch hoop ik vergund worden dit aanzoek af te slaan, ik houde niet met al van edward werner!’
‘Fratsen,’ zeide grootvader: ‘Grillen van een kind, dat niet weet wat best is. Wie had u ooit voorspeld dat gij eene Mylady zoudt kunnen worden; waar zult ge blijven als ik eens kom te vallen, indien ge niet trouwt?’
‘Maar, grootvader!’ zeide elisabeth: ‘ik kan toch niet trouwen met iemand dien ik niet lief heb, wiens inborst mij mishaagt, dien....’
‘Zotteklap!’ met deze woorden viel bestenvelde haar in de rede: ‘wartaal! gij, moet van hem leeren honden, wat raakt u zijne inborst, hij is rijk en een groot heer - ik versta niet dat gij hem bedankt!’

{==196==} {>>pagina-aanduiding<<}

‘Nu, vader!’ sprak hendrik, die bemerkte hoezeer bestenveldes woorden elisabeth droevig en bekommerd maakten: ‘Nu, vadert! er behoeft immers heden geen beslissend antwoord gegeven te worden; de: zaak eischt nadenken en een kalm overleg.’
Met deze aanmerking stelde gelukkiglijk de oude heer zich voor het oogenblik tevreden, en keerde in zijn' gewonen staat van stilzwijgendheid terug. Na aan haren pligt van theeschenken voldaan te hebben, ging elisabeth naar hare kamer om het onwelkome geschrift nog eens over te lezen en een weigerend antwoord op het papier te stellen, in hoop dat zij dit zou mogen verzenden; en hendrik kuijerde met zijn zoon, john te gemoet. Hem op een' kleinen afstand van Barkey-Vale tegen gekomen zijnde, vernam hendrik, dat helena met graagte eenige druiven gegeten had, doch zich nog niet veel! beter dan vroeger op den dag bevond. De bijzondere treurigheid van den jongeling bij deze gelegenheid, trof en verwonderde den goeden bestenvelde, en dwong hem de vraag af, of er eenige bloedverwantschap tusschen falmains dochter en john bestond? Waarop laatstgemelde geantwoord hebbende: ‘Geenszins, mijnheer! doch ik houde zoo veel van dit meisje,’ hendrik hem met deernis aanzag, vriendelijk de hand drukte, en met eene hartelijkheid, aan welke de jongman van anderen niet gewoon was, toewenschte, dat de tijdingen op den volgenden dag beter mogten zijn - voegende er evenwel bij: ‘doch, goede john gij zijt nog volle jong om eene beminde te hebben.’ -

{==197==} {>>pagina-aanduiding<<}
‘Negentien jaren, mijnheer!’ antwoordde john: ‘helena telt er zeventien. Ach! is het ooit te vroeg om te beminnen?’ - Hendriks ernstig gelaat maakte den jongeling verlegen en deed hem blozen: ‘tot morgen, mijnheer bestenvelde!’ zeide hij; en hendrik het oogenblik niet gepast keurende, om hem verdere aanmerkingen over het gezegde te doen hooren, hervatte: ‘Tot morgen,’ en sloeg den weg in naar Barkey-Vale, terwijl john dien naar Werner-Castle koos. Daar waren reeds de bewoners terug, en werd den jongeling terstond na zijne aankomst door zijne tante gevraagd waar hij van daan kwam en waarom hij zoo lang was uitgebleven? John antwoordde naar waarheid, doch ontsnapte daardoor geenszins aan het verwijt van selsat, dat hij steeds hare hevelen in den wind sloeg: ‘Ik heb u meer dan eens verboden,’ zeide zij: ‘naar het huis van den schoolmeester te loopen, zoo lang hij u geene lessen geven kan; de ziekte van de dochter kon besmettelijk zijn, gij zult nog, door mij ongehoorzaam te wezen, dit geheele huis aansteken! Gij, die alles aan mij verpligt zijt, ontziet zelfs mijne gezondheid niet! het is afschuwelijk!...’ - ‘De ziekte van Miss helena is niet aanstekelijk,’ zoo viel haar john in de rede: ‘zij heeft eene zenuwzinkingkoorts, ook heb ik: haar niet gezien, doch slechts door haren vader berigt van haar bekomen; o, de bittere droefheid van dien man is hartvescheurend!’ Hierbij rolden tranen langs de wangen van den jongeling neder. ‘Weent gij?’, riep selsat gramstorig uit: ‘O, zie zulk een' laffen jon-
{==198==} {>>pagina-aanduiding<<}
gen eens aan!’ - Voorts op een' spottenden toon: ‘Kom, kindje! 
laat ik u de koontjes afvegen!’ - John deinsde vol verontwaardiging terug. Edward, die de gemelde zamenspraak gehoord had, vond de gelegenheid uitmuntend om bij selsat het vermoeden van haar neefs genegenheid voor helena aan te wakkeren, en zeide dus: ‘Is het wonder dat hij schreit, daar zijn liefje zoo krank ligt?’ - ‘Zou het dan waar zijn, mijnheer?’ vraagde de oude met drift: ‘Zijn liefje,’ herhaalde edward: ‘een ieder weet toch op welken goeden voet de Heer kirkumbaine met helena falmain staat!’ Terwijl john in toorn ontstoken edward toevoegde: ‘Mijnheer! ik bid u, giet geene olie in het vuur,’ wederhield selsat zich naauwelijks den jongeling aan te vliegen, en riep met eene door woede verdoofde stem uit: ‘Wat! - Zoo jong - een minnehandel! - Ondankbare booswicht, die alles aan mij verpligt zijt - ik zal mijne handen van u aftrekken, - ik zal u onterven! - ik zal....’ De stem van Lord werner, die nu de kamer intredende vraagde: ‘wat er gaande was? en wie zich durfde vermeten onder zijn dak zulk een gedruisch te maken?’ stuitte de stroom van selsats bedreigingen, en deed haar in zoo ver bedaren, dat zij zeggen kon: ‘Vergeef mij, Mylord! de ontdekking welke ik deed van de afdwalingen van mijn troetelkind, vermeesterde mijne kalmte des geestes, en deed mij in heiligen ijver voor de zake des regts ontbranden!’
John had van deze gelegenheid gebruik gemaakt om het vertrek te ontvlugten en zich in zijne kamer

{==199==} {>>pagina-aanduiding<<}
aan zijne dubbel treurige gewaarwordingen over te geren, en edward lagchende om den spoedigen overgang der fijne van bedreigingen tot uitdrukkingen van kwanswijze vroombeid, zette zijn spel voort, zijn' vader zeggende: ‘Het geval was: dat, door een onvoorzigtig woord van mij, mejufvrouw selsat eindelijk geloof hechtte aan hetgeen ik haar reeds vroeger gezegd had, dat john een goed oog op de schoolmeesters dochter heeft; en daarom, hoewel hij thans geen onderrigt in de geschiedenis en aardrijkskunde van den ouden man krijgen kan, zoo dikwijls naar het dorp loopt. Selsat nam! zijne geheimhouding kwalijk, het eene woord haalde het andere uit, en....’ - ‘Ik vermoedde,’ sprak Lord werner statiglijk: ‘dat er eene zaak van ergeren aard plaats had; falmains dochter is een fatsoenlijk meisje.’ - ‘Dat is zij, Mylord!’ zeide selsat temende: ‘dan, gij weet dat john alles aan mij verschuldigd is, geheel van mij afhangt, zonder mijn medeweten niets doen mag, en veel te jong is om aan minnarijen te denken. Hoe zachtzinnig van aard ik ben, de toegeeflijkheid kan in zwakheid ontaarden; en waar het het welzijn van mijn aangenomen kind betreft, mag ik mij niet zwak betoonen.’ - ‘O, neen!’ hernam de oude heer: ‘maar is er dan iets onbehoorlijks voorgevallen?’ - ‘Niets anders, vader!’ zeide edward, voor selsat het woord opvattende: ‘dan dat de jongen, zonder er zijne tante van te verwittigen, bemerkt heeft, dat hij een hart had, en om dat hart genoegen te geven, dagelijks naar de gezondheid, of liever naar

{==200==} {>>pagina-aanduiding<<}
den staat der ziekte van helena gaat vernemen. Om hem dit nu te beletten, zal mejufvrouw selsat maatregelen moeten nemen, dit verstaat zich; het bedenken van die maatregelen, geloof ik, hielp haar een weinig over stuur. Opsluiten van zulk een' grooten jongen, dat gaat niet - hem van hier verwijderen zou welligt beter zijn.’
Hier meende de sluwe edward eenen grooten stap voorwaarts gedaan te hebben, om het beoogde vertrek van selsat te bewerken, dan, deze vatte het voorstel niet in zijne meening op, maar antwoordde: ‘Ach! ik heb wel eens hooren zeggen, dat verwijdering de liefde eer aanvuurt, dan verflaauwen doet! evenwel men zoude eene proef kunnen nemen, en den jongeling eene reis laten doen, terwijl ik hier het meisje bleve gadeslaan!’
In zijne verwachting bedrogen, waagde edward nog te zeggen: ‘Zoudt gij uw troetelkind van u kunnen afzenden? hem, zonder uw opzigt, aan de gevaren van velerlei verleiding blootgeven?’ Dan, meer durfde hij niet, uit vrees dat selsat zijn oogmerk mogt doorgronden en zoo minder gewigt hechten aan zijnen raad. Mylord nam nu het woord en maakte een einde aan dit gesprek, door te zeggen: ‘De zaak vereischt overleg; ik zal er mijne gedachten over laten gaan, en mejufvrouw selsat mijne meening te kennen geven; men volge mij nu in de eetzaal, waar ons Mylady en mijne dochter wachten.’



{==201==} {>>pagina-aanduiding<<}

XIII.


Een sterfgeval.

Toen hendrik op Barkey-Vale terug was, liet hij den kleinen joachim naar bed gaan, en tikte zelf aan de deur van elisabeths kamer, welke terstond voor hem geopend werd; na de tijding aangaande helena gehoord te hebben, gaf mejufvrouw basmooth den brief, dien zij gereed gemaakt had, haren oom ter lezing, en zeide vervolgens: ‘Ik hoop toch, lieve oom! dat grootvader van gedachte zal veranderen, en mij niet dwingen mijne hand te geven aan een' man, dien ik noch achten, noch beminnen kan. Wees gij in 's hemels naam mijn voorspraak, en help mij blijven wie ik ben!’
Hendrik antwoordde: ‘Zoo zeer als iemand, mijne lieve! ben ik tegen dwang in het stuk van een huwelijk aan te gaan; doch ik ben ook tegen het onnadenkend afslaan van eene goede gelegenheid tot trouwen; want trouwen is de natuurlijke bestemming althans der vrouw. - Wat zal er van u worden indien ik eens kom te vallen? - zeide uw grootvader, en inderdaad, dit moogt gij wel in be-
{==202==} {>>pagina-aanduiding<<}
denken nemen. Zeker, indien gij na mijn vaders dood, aan uzelven overgelaten bleeft, zou ik u geenszins hulpeloos laten, ja met genoegen opnemen in mijn huis en onder mijn gezin, maar zulke zamenwoningen hebben zeer hunne donkere zijde, en veel verkieslijker is een eigen huis en have. De man, die zich aanbiedt, is van eene geboorte, die de uwe ver overtreft; hij zal eens een groot vermogen bezitten, en gij zult geenszins rijk wezen. Zijn uiterlijk voorkomen is behagelijk, zijne familiebetrekkingen zijn niet uitgestrekt; er is dus veel vóór hem te zeggen. Doch zijne inborst behaagt u niet, dit is iets van belang; maar is uw tegenzin gegrond? Kent gij den man genoeg, om hem met reden ongunstig te beoordeelen? of is het slechts eene opvatting, waardoor gij tegen hem ingenomen zijt? Is er welligt iemand anders, die indruk op uw hart gemaakt heeft en edward verwerpelijk maakt? Zoo niet, geef de rede gehoor, en wees verzekerd, dat tot een gelukkig huwelijk niet juist eene hartstogtelijke liefde noodzakelijk is, maar dat eene opregte genegenheid daartoe genoeg is, ja zelfs dikwijls langer duurt en de echtgenooten vaster te zamensnoert.’
Elisabeth trachtte hendriks redenering te wederleggen, door te zeggen: ‘Mijn hart is vrij, niemand staat werner in den weg, maar zijn karakter en zijne wijze van handelen in vele dingen, die ik u zou kunnen verhalen, hebben mij sinds laag een' tegenzin in hem gegeven; zijne veelvuldige complimenten hebben mij mishaagd en zijn persoon

{==203==} {>>pagina-aanduiding<<}
heeft niets aanlokkelijks in mijne oogen. Door dit alles kan noch zijn rang, noch zijn rijkdom mij verleiden, en zoo weinig genegenheid voel ik voor hem, dat met handen-arbeid den kost te verdienen, mij minder afschrik baart, dan het denkbeeld van zijne echtgenoot te werden. Acht, lieve oom!’ voegde zij hierbij: ‘indien gij mij in deze zaak tegenvalt, en gedoogt dat grootvader mij dwinge mijne hand zonder mijn hart weg te schenken, ben ik verzekerd, dat ik een ongelukkig leven zal te leiden hebben.....’ - ‘Maar;’ viel haar hendrik in de rede: ‘zal uw leven dan zoo veel gelukkiger zijn, wanneer gij met uwen grootvader, die over uwe weigering zeker ontevreden wezen zou, alleen zult blijven; gij weet dat debora u welhaast meent te verlaten!’ - ‘Ach!’ riep elisabeth schreijende uit, ‘dat is ook waar, daar had ik nog niet aan gedacht. Ik zie dus treurigheid te gemoet aan alle kanten; doch beter te verduren is eene droevige omstandigheid, waaraan men niet, dan eene aan welke men wel getrouwd is; aan mijne vereeniging met werner zou ik geen einde kunnen vooruitzien, aan het leven met grootvader wel; want indien mij dit al te ondragelijk viel, zou ik altijd het eens gevormd plan van zamenwoning met cecilia kunnen verwezentlijken.’
‘Dat plan houde ik voor onuitvoerlijk,’ hernam hendrik. ‘Dan genoeg voor dezen avond hiervan. Zoo veel ik zulks kan beletten, zullen er geene overhaaste maatregelen genomen worden. Blijf gij in uwe kamer, en overdenk ons gesprek; ik zal

{==204==} {>>pagina-aanduiding<<}
onder het avondeten met mijn' vader de zaak nog eens ter bane brengen, en hem tot zachtheid pogen te stemmen, ten einde hij u uwe keuze vrij late. Maar beloof mij ook van uwen kant, dat gij in uwe overpeinzingen niet alleen de nadeelige zijde van een toestemmend antwoord in aanmerking nemen zult.’
Elisabeth verblijd dat zij dien dag niet weder onder het oog van den ouden bestenvelde behoefde te komen, gaf de verlangde belofte aan haren oom, en deze verliet haar.
Welligt heeft het onzen lezeren bevreemd, den jongen werner op eens eene liefdesverklaring te zien doen aan mejufvrouw basmooth, die zij hem wel tot vervelens toe: de zon van Barkey-Vale, hebben hooren noemen, en van wiens, tot haar gerigte complimenten zij meer stalen hebben onder de oogen gehad; doch van wiens wezentlijke genegenheid voor elisabeth zij nergens een bewijs ontmoeteden; wij vinden ons derhalve verpligt, die bevreemding te doen ophouden, en reden te geven van Sir edwards gedrag. Naar den uitwendigen schijn, leidde de jonge werner een geregeld leven; doch inderdaad was hij een van die rijke grooten, zoo als er vele - in Engeland zijn, die, hetgeen zij bezitten, ja gedeeltelijk hetgeen zij eens te wachten hebben, op verschillende onvoegzame wijzen verspillen. Onder andere ongebondenheden, waaraan zich edward gedurende zijn laatste verblijf in Londen had schuldig gemaakt, behoorde het verleiden van eene burger-dochter, die hij door zijn schoon gelaat, door zijne bevallige manieren en door

{==205==} {>>pagina-aanduiding<<}
de belofte van haar tot zijne echtgenoot te maken, haren pligt had doen vergeten. De gevolgen van haren misstap bespeurende, en den toorn van hare ouders, in geval deze haren toestand gewaar wierden, duchtende, had het meisje reeds meer dan eens aan werner geschreven, en hem zijne belofte herinnerd; doch de gewetenlooze jongeling had dan eens niet geantwoord, dan eens onder allerlei voorwendsels zijne komst te Londen als onmogelijk afgeschetst. Doch, de brieven van de ongelukkige hoe langer hoe menigvuldiger en dringender wordende, had edward besloten zich uit zijne eigene verlegenheid te redden, door eene poging te doen, om in het huwelijk te treden met - ja, met wie het dan ook wezen mogt, ten einde eenen alles afdoenden hinderpaal aan zijne verbindtenis met het Londensche meisje, waaraan zijn hart niet meer gehecht was, in den weg te leggen. Overdenkende aan wie hij zijne hand zou kunnen aanbieden, met de minste kans van afgewezen te worden, vertoonde zich elisabeth voor zijnen geest. Zij leidde geen aangenaam leven, was vermoedelijk niet zeer rijk; waarschijnlijk dus, zou zij, gestreeld door het vooruitzigt van in vrolijkheid en in het genot van geld en goed hare dagen te slijten, en tot een' hoogeren rang dan dien zij tot nog toe bekleedde, over te gaan, volgaarne zijn aanbod aannemen. Lord werner, meende edward, zou ligt over te halen zijn, om hem verlof te geven, de dochter van een' koopman te vragen, daar hij zelf met een meisje uit den middelstand zich verbonden had, en de uitwendige gestalte van Miss basmooth was aanvallig genoeg, om een' man

{==206==} {>>pagina-aanduiding<<}
van smaak als edward tevreden te stellen. Deze overleggingen zijne keuze bepaald hebbende, sprak werner zijn' vader aan, bekwam zijn verlof en haalde Mylady over om den brief, die zijne voornemens bevatte, op Barkey-Vale te bezorgen, gelijk wij gezien hebben, dat zij deed. Ach! de listige jongeling mistrouwde zich zelven. Geene liefde voor elisabeth gevoelende, kon hij wel allerlei fraaije en teedere betuigingen ter neder schrijven, maar bij eene mondelinge verklaring vreesde hij te kort te zullen schieten bij hetgeen hij veinzen moest.
Onkundig van de gemelde omstandigheden, gelijk, zoo wel bestenvelde als zijne kleindochter waren, beoordeelden zij de zaak aangaande het voorgestelde huwelijk volgens hun eigen gevoel. Geld, en zoodanige overvloed van hetzelve, dat naauwlettende achtgeving op de vertering niet hoogst noodzakelijk was, stak meer nog dan hooge geboorte, den ouden heer in het oog; en beide in den persoon vereenigd te zien, die de schaars bedeelde elisabeth tot echtgenoot begeerde, sloot bij hem alle andere bedenking buiten, terwijl mejufvrouw basmooth meer op de inborst, dan op alle andere voordeelen van den zich aanbiedende lettende, over eene vereeniging met hem, gelijk wij reeds vroeger gezien hebben, dacht.
Toen hendrik zich met zijnen vader alleen bevond, bemerkte hij al ras in welke bijzonder goede luim de brief van edward dien staande hield. Bestenvelde wreef zich de handen van vergenoegen, glimlachte, en zeide, toen hij vernam dat elisabeth niet bij den avondmaaltijd zou tegenwoordig zijn, in

{==207==} {>>pagina-aanduiding<<}
plaats van er eenige misnoegdheid over te toonen: ‘Nu, laat Mylady maar doen hoe zij wil; de slaap zal haar welligt in eene schikkelijker stemming brengen dan zij straks geweest is!’ Uit deze woorden trok hendrik de gelegenheid, om over de zaak van het huwelijk uit te weiden, in dier voege, als hij zich voorgesteld had; hij sprak nu, als ware hij elisabeth geweest, trachtte op die wijze den ouden heer op eene weigering van hare zijde voor te bereiden, en besloot met als zijne eigene meening op te geven: dat zijne nicht niet moest gedwongen worden, dat men haar tijd van beraad moest gunnen, en dat, hoezeer hij zelf het voordeelige van een lid der familie werner te worden, voor mejufvrouw basmooth zeer wel inzag en zeer gaarne erkende, er minder ongeluk kon voortspruiten uit het afwijzen der verbindtenis, dan uit het aangaan van dezelve, tegen wil en dank. Doch zijne redenering had op vader bestenvelde niet den invloed, dien hendrik er van gehoopt had, en al wat deze verkrijgen kon, was, dat daar de brief in antwoord van den grootvader, behelzende: dat hij een nader aanzoek van den jongen werner bij elisabeth volgaarne toestond, den volgenden dag volgens diens volstrekte begeerte, zou verzonden worden, aan elisabeth het uitstellen van haar antwoord te zenden, voor een paar dagen werd toegestaan.
Die twee dagen bragt mejufvrouw basmooth in groote onaangenaamheid door. Zoo dikwijls bestenvelde haar toesprak, was het onder de benaming van Mylady, en onophoudelijk stelde hij haar hare blijde vooruitzigten voor, en drong op eene gunstige beslis-
{==208==} {>>pagina-aanduiding<<}
sing aan; dit alles deed elisabeth zoo veel mogelijk zijne tegenwoordigheid ontwijken; doch wanneer zij alleen was, kwelde haar de gedachte aan de moeijelijkheid, die zij vinden zou in het volhouden van haar besluit, en toch dit besluit op te geven om grootvader te believen, daartoe vond zij zich niet in staat. Hetzij zij werkte of las, altijd keerden zich hare gedachten op hetzelfde punt, en alle lust, ja kracht tot werkzaamheid werd haar benomen. Op den eersten der voornoemde dagen ondernam zij met haren oom en den kleinen joachim een' togt naar het dorp, waar falmain woonde, om te vernemen hoe het met helena gesteld was. De zorgelijke toestand van de zieke nog steeds voortdurende, keerde zij, nu ook daarover bedrukt, huiswaarts, toen niet ver van Barkey-Vale edward van eenen zijweg afkomende, zich bij het gezelschap voegde. Met zeer veel onbevangenheid sprak hij elisabeth aan, en zeide, dat hij een gunstig antwoord van haren grootvader ontvangen hebbende, zich vleide, dat het hare daarmede overeenkomstig zoude wezen, en hem verlof geven, haar als haren verklaarden minnaar opentlijk zijn hof te maken, ja binnen kort zich als haren aanstaanden echtgenoot te aanschouwen. Elisabeth, over 's jongmans zelfvertrouwen geraakt, antwoordde met zoo veel te meer moed, dat hij geenszins zulke hooge denkbeelden behoorde te koesteren, dat hare weinige genegenheid voor hem, hem sinds lang bekend moest wezen, en dat zij zich geheel niet gezind gevoelde eene huwelijksverbindtenis aan te gaan. ‘De gelegenheid 
maakt den dief!’ hernam werner op een' schertsenden

{==209==} {>>pagina-aanduiding<<}
toon, dien mejufvrouw basmooth alweder geheel niet aanstond, en haar ernstig deed zeggen: ‘Mijnheer, mijn antwoord zult gij overmorgen ontvangen, verschoon mij dus, over de bewuste zaak thans meer te spreken.’ Hierop stond zij stil, om haren oom, die uit bescheidenheid met diens zoon een weinig achtergebleven was, in te wachten; stilzwijgend gingen nu de vier personen nog een klein eind wegs tezamen voort, toen sloegen de bewoners van Barkey-Vale het pad, dat derwaarts leidde, en edward den weg naar Werner-Castle, na elkander gegroet te hebben, in.
Op den tweeden dag, terwijl mejufvrouw basmooth altijd in hare treurige gedachten verdiept voor het huis van grootvaders hofstede een weinig heen en weder kuijerde, kwam john naar haar toeloopen: ‘Verschoon mij,’ zeide hij, ‘dat ik zoo onaangemeld mij hier vertoon, dan, het belang dat gij in helena stelt, doet mij handelen; ach, mejufvrouw! mijne tante verbiedt mij naar haren toestand te gaan vragen, en roept mij telkens, om te weten of ik ook uitgeloopen ben; uit vrees voor hare geheele ongenade, durf ik mij dus niet zoo ver als het dorp van ons afligt, verwijderen; op Werner-Castle bekommert men zich om falmains dochter geenszins, in u alleen berust dus mijne hoop om iets van dat lieve meisje te vernemen. O, kan het zijn, trek u de droevige omstandigheid der zieke aan, zorg voor haar zoo veel het wezen kan, en vergun mij dagelijks hier iets van haar te komen hooren. Wanneer ik hard loop, kan ik in twintig minuten uit en

{==210==} {>>pagina-aanduiding<<}
te huis zijn, en heb dus weinig kans, dat men mij misse.’ Elisabeth, met den armen john bewogen, beloofde al te doen wat in haar vermogen wezen zou, en stond den jongeling volgaarne zijn verzoek toe, waarop deze, na vernomen te hebben hoe de stand van zaken den vorigen avond geweest was, met een bedrukt gemoed, zoo ras hij loopen kon, naar Werner-Castle terug keerde. Daarna had elisabeth onder het gebruiken van het middagmaal, nog een' aanval van haren grootvader door te staan; met al het mogelijke geduld hoorde zij bestenveldes vernieuwde vermaningen aan, liet zich herhaalde malen Mylady noemen zonder zich daarover gebelgd te toonen; doch kon, (daar zij zoo lang mogelijk de uitbarsting van een onweder, dat zij voorzag, trachtte te verschuiven) op de vraag van den ouden heer, of zij niet gunstig zou antwoorden, niet anders zeggen, dan: ‘heden avond zal mijn brief u onder de oogen gelegd worden.’ Kort daarop viel grootvader in zijnen gewonen middagslaap, en elisabeth had de vrijheid om in eenzaamheid een' brief te gaan lezen, welken zij op het oogenblik dat zij zich aan tafel moest zetten, van cecilia ontvangen had. Onder andere zaken van minder belang, behelsde dit geschrift het volgende: ‘Ik dank u dat gij mij uit den droom geholpen hebt, aangaande hetgeen ik kwalijk begrepen en verkeerd uitgelegd had. U naar Holland te zien vertrekken, zou mij inderdaad leed doen, omdat het onze scheiding waarschijnlijk verlengen zou, want ik weet wel, dat zulke togtjes doorgaans meer tijd wegnemen dan men er aan meende te besteden; doch nog liever (dit zal u in

{==211==} {>>pagina-aanduiding<<}
het eerst vreemd voorkomen) wist ik u voor langen tijd van dit land verwijderd, dan mijn denkbeeld, aangaande werners liefde voor u bewaarheid, en mijn' raad daaromtrent door u opgevolgd te zien, want tot mijn leedwezen heb ik van edward zoo veel kwaads vernomen, dat, hadde hij u zijne hand aangeboden, ik u thans uit al mijne magt zou toeroepen: neem die niet aan! Dan dewijl de zaak, die ik vermoedde niet bestaat, behoef ik u niet te zeggen, wat mijne neven mij verhaald hebben, en den jongman noodeloos te bezwaren.’ - Wie gevoelt niet hoe onbeschrijfelijk deze zinsnede elisabeths angst verligtte. Nu toch, meende zij, niet zonder reden, zou grootvader haar weigerend antwoord goedkeuren, althans niet verlangen, dat zij, zonder dat er onderzoek naar edward gedaan wierd, hem veroorloofde nadere kennis met haar te maken. Zij kuste cecilia's brief, las het genoemde stuk dikmaals over, bejammerde alleen, dat hare vriendin, onkundig van hetgeen onlangs voorgevallen was, zich niet volkomener, met opzigt tot den jongen werner, had uitgedrukt, doch vond in het gezegde genoeg om althans hendrik geheel aan hare zijde over te halen, en verliet ijlings hare schuilplaats om hem van hare blijdschap kennis te geven. Vruchteloos zocht zij hem in zijne kamer, en in de eetzaal, waar zij hem met den ouden heer gelaten had, toen de kleine joachim spoedig uit bestenveldes slaapvertrek naar haar toe kwam loopen, en uitriep: ‘Zijt gij daar, elisabeth! kom terstond met mij, grootvader heeft een toeval gekregen, en ligt te bed, mijn vader is bij hem!’ - Deze tijding verdreef terstond alle an-
{==212==} {>>pagina-aanduiding<<}
dere denkbeelden uit elisabeths hersenen; zij ijlde naar de kamer van bestenvelde, en zag hem met weemoed, geheel bewusteloos liggen. 
Hendrik was gelukkig nog bij hem geweest, zich, terwijl zijn vader sliep, met het lezen van een nieuwsblad bezig houdende, toen deze, omtrent een uur na etenstijd ontwakende, en als naar gewoonte zijne pijp willende aansteken, eensklaps door eene beroerte overvallen, nedergezegen was, en zonder den bijstand van zijnen zoon zeker op den grond zoude gevallen zijn. Met behulp der dienstboden, had hendrik hem naar zijne kamer gebragt, en terstond om den doctor gezonden. Van een' wondheler vergezeld, trad deze kort na elisabeth binnen, doch, dewijl eene aderlating, welke hij liet doen, geene merkbare beterschap aanbragt, verklaarde hij den lijder in zeer zorgelijke omstandigheden. Al wat verder de kunst vermogt, werd aangewend, al wat de doctor voorschreef werd met de meeste zorgvuldigheid door hendrik en elisabeth in acht genomen, ja zelfs al wat de weduwe tolver, die tot groote blijdschap van mejufvrouw basmooth, in den laten avond van dien zelfden dag terug kwam, aanried, om ten minste den kranke eenige verzachting in zijnen toestand toe te brengen, werd beproefd; dan alles was vruchteloos. Toen de nacht gekomen was, liet debora zich niet dan met moeite bewegen, om zich ter rust te begeven, doch dewijl zij zeer vermoeid was van hare reize, en begreep, dat zij den volgenden dag hare krachten tot werkzaamheid zou noodig hebben, gaf zij eindelijk gehoor aan elisabeth, die met hendrik wilde blijven waken. Terwijl de lijder eene

{==213==} {>>pagina-aanduiding<<}
wijle stil lag, en voor het oogenblik niets behoefde, gaf mejufvrouw basmooth haren oom kennis van hetgeen haar persoonlijk betrof. ‘Naar het schijnt, mijne lieve!’ sprak hij, ‘is uwe ongunstige gedachte van werners inborst gegrond, doch te oppervlakkig is, wat cecilia schrijft om daarop zonder nader onderzoek, af te gaan. Dit onderzoek wil ik gaarne ondernemen, doch zoo lang mijn vader in deze omstandigheden blijft, kan dit niet. Antwoord dan morgen (dewijl er geantwoord worden moet) dat gij u niet geneigd gevoelt, eene nadere kennismaking toe te staan, doch dat al ware dit anders, gij thans aan niets dan aan uwen grootvader denken kunt, en verhaal wat hier is voorgevallen. Zoo winnen wij tijd, en zullen ons, indien mijn vader herstelt, bij hem kunnen verantwoorden.’ Schoon elisabeth de zaak liever in eens geheel afgedaan had, kon zij niet anders, dan haar ooms voorzigtigheid billijken. Zij schreef dan gedurende den nacht, een' brief naar zijne meening ingerigt, en verzond denzelven den volgenden morgen naar Werner-Castle. - Drie etmalen lang, bleef bestenvelde in dezelfde bewusteloosheid, zonder eenige teekenen van kennis te geven, of een enkel woord te uiten, en tegen den avond van den derden dag, nadat het toeval hem overvallen had, stierf hij in de armen van zijnen zoon.
Wanneer een kind het lijk voor zich ziet van den oorsprong van zijn eigen aanwezen, valt als het ware een sluijer neder over al de gebreken van den afgestorvene, deszelfs goede hoedanigheden alleen worden herdacht, de verpligtingen welke men aan hem gehad

{==214==} {>>pagina-aanduiding<<}
heeft, verlevendigen zich in het geheugen, en alle redenen van klagten worden vergeten en maken voor zekere diep gevoelde weemoedigheid plaats. Zoo was het bij hendrik; op den dag na het overlijden van den grijsaard, geleidde hij zijn' zoon naast het rustbed waarop het lijk behoorlijk gelegd was, en zeide, terwijl tranen in zijne oogen blonken: ‘Zie, joachim! dit is het stoffelijk overschot van den man, dien gij nog voor weinige dagen in het leven hebt gezien, met wien gij spraakt, die u antwoordde, u hoorde, u zag. Nu is zijn mond voor altijd gesloten, zijn gehoor bestaat niet meer, zijne oogen zijn verstijfd. Zoo spoedig kan van iets op deze aarde niets worden, want wat gij nu daar ziet, is niets meer van eenig belang; het is een kleed, dat door den drager is afgelegd, en weldra onder de aarde zal verborgen worden, omdat het onnut geworden is. Maar de drager zelf, de ziel, die kracht en beweging aan dit ligchaam schonk, zij leeft! hare jaren van oefening op aarde zijn voorbij, doch eene nieuwe oefenschool is zij ingetreden. God heeft haar in al haar doen gekend, en beoordeelt haar thans. Eens zal ik, eens zult gij nederliggen gelijk uw grootvaders lijk, en onze ziel voor Gods regterstoel komen. Kind! letten wij op ons gedrag, en trachten wij het zoo te maken, dat als het eind van onzen werkkring op deze wereld daar zal zijn, wij niet onwaardig gekeurd worden een genadig oordeel over ons te hooren uitspreken!’ - Elisabeth, die zich niets van haren vader en zeer weinig van hare moeder herinnerde, en bijkans al

{==215==} {>>pagina-aanduiding<<}
haar leven met haren grootvader doorgebragt hebbende, hem als een' vader had leeren eerbiedigen en ontzien, was wezentlijk aangedaan over bestenveldes plotselingen dood; ook bij haar kwamen nu hare verpligtingen aan hem, meer dan de onheuschheid waarmede hij haar dikwijls behandeld had, boven, en het was haar zoet, dat op den dag toen hij het toeval kreeg, ja zelfs op den voorgaanden, zij tot eene onaangename woordenwisseling door onverduldigheid geene aanleiding had gegeven, want zij was zoo gestemd, dat zij nu alle verstoring der rust aan zich zelve zoude geweten hebben, al hadde zij ook vroeger gemeend dat grootvader er schuld aan had; wel kon zij zich niet ontveinzen, dat zij den ouden heer meer genoegen in zijne laatste dagen zou gegeven hebben, indien zij hem had willen beloven hare hand aan werner te schenken, doch zij had hem in de hoop, dat zij zich daartoe toch eindelijk zou laten overhalen, verblijd gezien, en verheugde zich grootelijks, dat de brief van cecilia en haar eigen daardoor versterkt besluit tot weigering, een geheim voor bestenvelde had kunnen blijven; alsmede dat de oude man ten grave gedaald was, zonder te weten, dat zijne huishoudster hem weldra voor goed stond te verlaten, omdat zij in het tegengestelde geval al ligt de vrees zou opgevat hebben, dat de beroerte uit ontevrodenheid, of angst voor de toekomst, mogt ontsproten zijn. - Debora, te openhartig om eene droefheid te veinzen, die zij niet gevoelde, over een' man, voor wien zij nimmer hoogachting had gekoesterd, wiens denk- en levenswijze haar veeltijds had geërgerd, en van wien zij veel had moeten verduren,

{==216==} {>>pagina-aanduiding<<}
was echter getroffen door het onverwacht afsterven van een' medemensch met wien zij langen tijd had omgegaan; en kon zonder onopregtheid zeggen, dat het haar leed deed niet nog in bestenveldes gezonde dagen te huis gekomen te zijn, te meer, dewijl hij zoo dikwijls het verlangen naar hare terugkomst geuit had. Joachim eindelijk was meer getroffen over het zien van het lijk en over de aanspraak welke zijn vader hem gedaan had, dan droevig, dat de oude knorrige man niet meer in leven was; hij weende in de treurkamer, maar voelde zich niet meer bedrukt, nadat hij die verlaten had, en gaf zich al spoedig weder (zoo ver de welvoegelijkheid zulks in een sterfhuis gedoogde) aan de vrolijkheid, zijnen ouderdom eigen, over. Vreemd was het in de eerste dagen na het gebeurde, voor al de bewoners van Barkey-Vale, niet meer aan minuten en oogenblikken gebonden te wezen, en naar welgevallen een half uur vroeger of later zich bij voorbeeld rondom de theetafel te kunnen vereenigen; evenwel werd de goede orde door die meerdere vrijheid geenszins verbroken, want daartoe waren alle te zeer van het belangrijke eener zekere regelmatigheid overtuigd; de kleingeestigheid alleen viel weg, en debora, die op elisabeths verzoek de besturing der huishoudelijke zaken weder op zich nam, behield zorgvuldig in stand, wat zij te voren goedgekeurd had, zonder zich meer door een' klokslag te laten dwingen, of te verlangen, dat iemand in het huis zich ten slaaf van het uurwerk maakte.



{==217==} {>>pagina-aanduiding<<}

XIV.


Rouwbeklag op Barkey-vale.

Na den afloop van al wat tot de begravenis betrekking had, begon men allengs degenen op te wachten, welke, hetzij uit vriendschap, hetzij uit nieuwsgierigheid naar de bijzonderheden van bestenveldes dood, geldelijke omstandigheden, de houding der overgeblevene betrekkingen, hendriks voornemens voor de toekomst, vooral met opzigt tot elisabeth, en wat dies meer zij, betreffende, een bezoek op Barkey-Vale kwamen afleggen. Zoo verschillend de oogmerken en de denkwijzen der bezoekers waren, zoo verschillend was ook de houding welke zij, binnentredende, aannamen. Deze kwam met een uitgerekt gelaat, en deed eene soort van troostrede, die alleen bij een veel smartelijker sterfgeval zou te pas gekomen zijn; een ander toonde eenige verlegenheid, bromde zoo wat tusschen de tanden van: ‘een man van jaren! - wat zal men zeggen? wij zijn allen sterfelijk - menschen van den dag!’ een derde vatte met eene gemaakte hartelijkheid hendriks hand, wenschte hem geluk, dat hij zijn' vader zoo lang had mogen behouden, en troostte met de hoop des

{==218==} {>>pagina-aanduiding<<}
wederziens; een vierde bepaalde zich bij den uitroep: ‘Wat is dat treffend! wie zou dat verwacht hebben! hij was zulk een vast man! en zoo eensklaps!’ - Voorts werd gezucht, de zakdoek uitgehaald, kwanswijze een traan afgedroogd. Charles westmill, hendriks vriend, wendde het over een' anderen boeg: ‘Mijn eigenbelang,’ zeide hij, ‘dwingt mij over het verlies dat gij geleden hebt, te treuren, nu zullen uwe reizen naar Engeland wel een einde hebben, en ik zal dus van uw bijzijn meer dan ooit verstoken wezen; doch vriend! om uwentwil ben ik verheugd dat de zaak voorgevallen is terwijl gij hier waart, gij weet nu dat geene zorgen uwen vader ontbroken hebben, en gij hebt hem de oogen kunnen sluiten.’ - Charles zuster was, als naar gewoonte, medegekomen, zij bekommerde zich weinig om hendrik, maar rigtte zich terstond naar elisabeth met een: ‘ach lieve! wat zijt gij nu eene verlatene wees! is uw gezondheid nog al goed gebleven? zijn uwe zenuwen van den onverwachten schrik niet al te veel aangedaan? van het hooren der doodstijding alleen ben ik een' geheelen dag van mijne streek geweest! Ach! als men jong is, is men zoo gevoelig! Waart gij er bij, lieve, toen de oude heer de beroerte kreeg? - Neen! nu dat is mij lief! O ik zou zelve sterven, indien ik iemand zoo in eens zag nederzinken - trouwens voor toevallen ben ik doodelijk bang - en een lijk.... zoudt gij wel willen gelooven, dat ik nog nooit een lijk gezien heb! dat zou mij zoo voor de oogen zweven, dat ik 's nachts niet meer zou kun-
{==219==} {>>pagina-aanduiding<<}
nen slapen! Wat staat de rouw u goed, elisabeth! wie heeft toch uw kleedje gemaakt? Het is allernetst! mij dunkt, geen jongeling kan u in dit gewaad straffeloos aanzien. Gij zult conquêtes maken bij de vleet. Eene rijke erfgename, en zoo aanvallig! Nu, wij zullen zien; eer het 
jaar om is, begroet ik u als mevrouw of Mylady.....’ Waar en wanneer de alleenspraak van mejuffrouw westmill zou opgehouden hebben, kunnen wij niet bepalen, dan zij werd gestoord door het binnentreden van den leeraar uit het naburige dorp. Menschen die zich niet veel om de godsdienst bekommeren, hebben dikwijls een' zekeren schrik voor de geestelijken, hetzij zij, bij het ontmoeten in eenen kleinen kring, van mannen wier onderwijzingen zij in het openbaar de moeite niet nemen, te gaan hooren, zich die nalatigheid verwijten, of vreezen dat hun daarover eenig ongevallig woord gezegd zal worden; hetzij zij dan onwillekeurig gevoelen, dat hun ronddolen in wereldsche bemoeijingen, en weinig nadenken over ernstige onderwerpen, aan hunne doorgaande gesprekken eene oppervlakkigheid en onbeduidendheid geeft, welke niet dan mishagen kan aan meer bezadigde en ernstig gestemde personen. Hoe het zij, eleonores mond was gesloten, zoo ras de heer barton den zijnen geopend had, om te vragen, hoe de huisgenooten zich bevonden, sedert den afloop van al wat tot de begravenis betrekking had. Deze eenvoudige vraag was geheel iets anders dan mejufvrouw westmill van den geestelijke verwacht had, doch dat zijne aanspraak zich daarbij bepaalde, kwam van dat hij reeds

{==220==} {>>pagina-aanduiding<<}
meermalen op Barkey-Vale geweest was, zoo staande bestenveldes ziekte, als na zijnen dood; wat hij dus in zijn karakter als leeraar te zeggen had gehad, was reeds te voren gesproken, en hij kwam nu alleen als vriend, die deel nam in de omstandigheden van zijne vrienden. Hendrik beantwoordde zijne vraag, met te zeggen: dat zijne gezondheid wel was gebleven, doch dat de ter aarde bestelling van zijn vaders lijk hem sterk had aangedaan. ‘Natuurlijk,’ zeide barton, ‘wij allen zijn kinderen des stofs, en aan het stof verkleefd, en schoon wij het beter weten, zoo is het, wanneer het ligchaam van een' onzer betrekkingen voor altijd aan onze oogen ontrukt wordt, alsof van het geheele schepsel niets meer bestaat!’ - Charles westmill vatte de uitdrukking voor altijd, welke de heer barton gebruikt had, op, en vraagde: ‘Denkt gij dan niet, eerwaarde heer! dat wij elkander in eene andere wereld zullen wederzien?’ - ‘Ik durf hierop niet volmondig met ja of neen antwoorden,’ hernam de leeraar: ‘wij kunnen ons van den toekomenden staat geen denkbeeld maken; maar mijns inziens vermengen wij doorgaans te veel zinnelijks met onze gedachten dienaangaande; ons wezen zal geestelijk zijn, wij zullen wel eene gedaante hebben, en zoo op eene of andere wijze door elkander gekend kunnen worden, maar het logge vleesch, dat wij hier ronddroegen, zal daar ginds ons omkleedsel niet meer zijn, dus in de gedaante welke wij hier hadden, zullen wij elkander niet wederzien, geloof ik.’
Charles. ‘Ach! zou dan die engelachtig schoone

{==221==} {>>pagina-aanduiding<<}
uitwendige vorm van mijne zuster ketty, die ik op haar achttiende jaar ten grave bragt, voor immer aan mijne oogen ontrukt wezen?’
barton. ‘Een schoone ligchaamsvorm, is zoo lang wij tot deze wereld behooren, een uitstekend voorregt voor den bezitter; maar even zoo is eene afzigtige eene kwelling van de ergste soort, voor dengenen, die er zijn geheel leven mede door moet. Indien nu het schoone mensch (mag ik eens zoo spreken) in een' nieuwen staat onder dezelfde schoone gedaante moet verschijnen, zoo moet ook het leelijke mensch daar met al deszelfs afzigtigheid te voorschijn komen, en is dat denkbaar? Buiten dien, paulus zelf leert ons, dat vleesch en bloed het koningrijk Gods niet beërven kunnen; lees 1 Corinthen XV, van het 35 tot althans het 50ste vers ingesloten, en gij zult, denk ik wel, met mij eens worden, mijnheer! dat ik zonder schroom mogt zeggen, dat een ligchaam hetwelk begraven wordt, voor altijd aan onze oogen wordt onttrokken.’
charles. ‘Ik beken, dat ik mij nu niet juist herinner wat ter gemelde plaatse staat, doch ik zal niet in gebreke blijven uwen raad te volgen, mijnheer! eleonore, help mij onthouden 1 Cor. XV.’
‘Hebt gij dat boek dan?’ vraagde Miss westmill, tot groote verbazing van den heer barton, en tot groote ergernis van charles, die zich haastte uit te roepen: ‘Ei, waar dwalen uwe gedachten weder heen!’ ten einde de opmerkzaamheid van den leeraar af te wenden; dan deze, altijd gaarne iemand teregt brengende, wanneer hij eene dwaling bespeurde, wendde

{==222==} {>>pagina-aanduiding<<}
zich nu onmiddellijk tot eleonore, en zeide: ‘Wij spraken van een' zendbrief van paulus, mejufvrouw! welke in den Bijbel gevonden wordt’
eleonore. ‘O, zoo! domine, in den Bijbel - neem mij niet kwalijk, ik had,.... ik dacht,.... ik....’
barton. ‘Gij meendet welligt, dat ik van een of ander geleerd werk sprak. Neen, mejuffrouw - trouwens de zendbrieven van de Apostelen zijn u toch zeker bekend? Het zijn die schriften, welke onmiddellijk op het boek der Handelingen volgen.’
eleonore. ‘O, ja! domine - maar ik heb die in lang niet gelezen, ik lees nooit verder dan het Nieuwe Testament.’
barton. Maar lieve jufvrouw! het Nieuwe Testament ‘bevat vele verschillende schriften, waarvan de zendbrieven een bij uitstek belangrijk gedeelte uitmaken. Waarlijk, gij moet derzelver lezing niet verzuimen.’
Eleonores verlegenheid klom bij ieder woord, dat de heer barton sprak, en vol angst zette zij hare schoone vingeren meer dan gewoonlijk in beweging, toen, tot hare groote vreugd het gesprek afgebroken werd, door het langzaam binnentreden van falmain, die zijne nog zeer zwakke dochter ondersteunde. Terwijl elisabeth de naauwelijks herstelde kranke te gemoet snelde en barton een' stoel voor haar gereed zette, zeide de schoolmeester, hendrik aansprekende: ‘Verschoon, mijnheer! onze vrijpostige komst, dan wij hebben zoo veel verpligting aan u en uwe lieve nicht, dat wij niet konden nalaten u eens te komen toespreken in de treurige omstandigheden

{==223==} {>>pagina-aanduiding<<}
waarin gij u bevindt, en onze deelneming in uw verlies te betuigen.’
Hendrik en elisabeth ontvingen en bedankten den goeden man, met de grootste hartelijkheid, en nadat de andere bezoekers vertrokken waren, onderhielden zij zich nog eenen geruimen tijd met hem en met helena, over wier ziekte en herstelling nu voornamelijk gesproken werd.
Naauwelijks hadden sedert een klein half uur laatstgenoemde bezoekers Barkey-Vale verlaten, en was debora (die zich welstaanshalve onthield van de personen, die in de tegenwoordige omstandigheden den heer hendrik bestenvelde kwamen zien, mede op te wachten) bij het gezelschap teruggekeerd, of met groot gedruisch kwam een rijtuig oprijden en werd de familie werner aangemeld. De huishoudster wilde zich weder verwijderen, dan elisabeth verzocht haar zoo dringend te blijven, terwijl zij met het aangemelde bezoek zich niet weinig verlegen vond, dat debora zich liet overhalen, en zich slechts eenigzins achter af in de kamer plaatste, terwijl hendrik eenige schreden voorwaarts deed, om Lord werner naar behooren te ontvangen. Met al zijne statigheid omkleed, sprak Mylord: ‘Schoon ik niet in de gewoonte was den overledene te bezoeken, en schoon ik de eer niet had, u, mijnheer, persoonlijk te kennen, heb ik mij niet willen onttrekken aan het gebruik om in bijzondere omstandigheden eene pligtpleging bij de geburen te komen afleggen. Ik betuig u dan bij deze mijne, ja onzer aller deelneming in uw verlies, zoo ook aan u, mejufvrouw basmooth!’

{==224==} {>>pagina-aanduiding<<}
Met eene buiging werd deze aanspraak besloten en beantwoord, want hendrik, die Mylords hooghartigheid klaarlijk zag doorstralen, wilde dezelve door eene groote erkentelijkheid voor de hem bewezene eer niet streelen, en meende, dat Mylords deelneming niet groot genoeg was, om zeer veel dankbaarheid te verdienen. Mylady werner, lucy, edward en mejufvrouw selsat in de pligtpleging van Mylord begrepen geweest zijnde, zeiden niets meer, maar bezegelden met eene groete de woorden welke tot algemeene stichting gesproken waren. Nu nam het geheele gezelschap plaats, en even alsof er geen sterfgeval voorgevallen was, begon men over allerlei andere onderwerpen te praten; intusschen naderde de jonge werner elisabeth, en zeide haar in het oor: ‘Uw brief, nog voor het overlijden van uwen grootvader geschreven, is mij ter hand gekomen, ik heb dien aangemerkt als de vrucht der verwarring, waarin de omstandigheden u bragten, en mij sedert onthouden van het doen der geringste poging om u gunstiger te mijwaarts te stemmen. Doch thans, daar gij meerdere kalmte van gemoed moet verkregen hebben, en daar, naar allen schijn, uwe vooruitzigten in de toekomst niet zijn verhelderd, meen ik te moeten gelooven, dat een meer afdoend, en meer met mijne wenschen strookend antwoord, mij weldra geworden zal. Stel niet uit mij dit te zenden, mijn geluk of ongeluk hangt er van af.’ Dit laatste was waarheid, doch zag op iets anders, dan waarop de sluwe minnaar wenschte dat het zou toegepast worden, en hij kon die uitdrukking wagen,

{==225==} {>>pagina-aanduiding<<}
dewijl hij zich verzekerd hield, dat elisabeth niets van zijne verlegenheid wist, en dus zijne woorden op de onschuldigste wijze kon uitleggen. Mejufvrouw basmooth intusschen vast besloten hebbende een weigerend antwoord te geven, om welke reden dan ook, was veel te openhartig van aard, om eene hoop te voeden, die zij daarna verijdelen wilde; zij antwoordde dan: ‘Welke ook mijne vooruitzigten in de toekomst wezen mogen, mijnheer! die van uwe echtgenoot te worden, komen in geene de minste aanmerking. Dewijl gij nogmaals over die zaak hebt begonnen te spreken, vind ik mij geregtigd u thans te verklaren, dat ik de eer van uw aanbod aan te nemen, geheel afwijzen moet. Wacht geen nader berigt, want ik maak deze mijne mondelinge betuiging geldend: ik weiger uwe hand.’ Toen, zich van edward afwendende, knoopte zij met de andere vrouwen een gesprek aan, terwijl de afgewezene jongman, met schijnbare ontroering zich naar eenen der vensterramen begaf, en daar als een zoutpilaar bleef staan kijken, tot dat het gezelschap vertrok. De dames van Werner-Castle intusschen, hadden het aanstonds drok met debora, die nopens haren uitstap ondervraagd werd, en daaromtrent alles zeide wat zij wel wilde dat iedereen te weten kwame, maar niets van hetgeen zij bedekt wilde houden, waarnaar trouwens de nieuwsgierige selsat althans, wel van ter zijde, doch niet regtstreeks durfde vragen; zoo zeide deze onder andere: ‘In de nabijheid van Bath, waar gij geweest zijt, ligt immers Wickham-Castle? De eigenaar van dat landgoed is, volgens de nieuwsbladen staan-
{==226==} {>>pagina-aanduiding<<}
de uw verblijf in de stad, overleden; dat sterfgeval moet nog al sensatie verwekt hebben, ten minste de man wordt, al wederom in de nieuwsbladen, zeer geroemd.’ Zij kreeg daarop tot antwoord: ‘Lord 
wickham was overleden eer ik te Bath kwam; wat van hem gemeld wordt, geloof ik gaarne verdiend te zijn, want elk die hem gekend had prees hem hoog.’ - Dit antwoord selsat niet voldoende, hervatte zij: ‘Anders hecht ik niet veel geloof aan hetgeen de dagbladen van iemands deugden uitbazuinen, het is meestal niet anders dan vleijerij, en die Lord wickham plagt in zijne jeugd gansch geen voorbeeld van deugd of goede zeden te wezen.’ Debora hernam: ‘Zijne jeugd, mejufvrouw! was sinds lang voorbij! Gij zult ook uit de nieuwsbladen gezien hebben dat hij zes en vijftig jaren oud was toen hij stierf, er is tijd om zich te beteren, als men zulk een' ouderdom bereikt.’ - Schoon debora met de grootste kalmte poogde te spreken, en niemand vreemds ook iets bijzonders aan haar bemerkte, kende elisabeth haar te wel, om niet eenige ontroering aan hare stem gewaar te worden; zij begreep dus, dat het hare oude vriendin aangenaam wezen zou, indien het gesprek eene andere wending kreeg, en zeide daarom regtstreeks tegen selsat: ‘Hoe verheugt het mij, mejufvrouw! u met mijne goede debora te hooren spreken, gij ziet nu, dat zij ons niet verlaten heeft!’ De fijne, geen ander belang dan het voldoen van haren lust om alles te weten wat anderen aanging, bij het blijven of gaan van de weduwe hebbende, antwoordde elisabeth

{==227==} {>>pagina-aanduiding<<}
slechts met een meesmuilend hoofdknikken, en zweeg, te meer daar Lady werner nu het woord nam, om de belangrijke vraag te doen, of er reeds veel menschen hunne opwachting op Barkey-Vale gemaakt hadden. Mejufvrouw basmooth trok partij van deze vraag, om onder degenen die haar waren komen bezoeken, falmain en zijne dochter te noemen, en te zeggen, dat helena er nog zeer bleek en zwak uitzag, vragende tevens aan Miss lucy, of zij haar al eens was gaan bezoeken. Deze antwoordde: ‘Neen - ik vreesde dat zij nog te zwak zou zijn om gezelschap af te wachten; ook is zij mij een tegenbezoek schuldig voor den togt dien ik laatst met cecilia naar haar dorp gedaan heb.
Ach!’ zeide Lady werner: ‘het heeft mij regt leed gedaan voor mijn' goeden oom, dat zijn kind zoo krank was, ik heb ook dikwijls naar haar laten vragen, maar wij hadden in die dagen nog al veel menschen op te wachten....’
‘En dan ook de besmetting, Mylady!’ riep selsat, haar in de rede vallende, uit. - ‘Ja, de besmetting!’ vervolgde Lady werner, als ware hare stem de echo van die harer vriendin. ‘Ik ga niet gaarne bij zieken, en zie niet gaarne dat de mijnen er gaan.’
elisabeth. ‘Ik geloof niet, dat er eenige besmettelijkheid bestaan hebbe.’
selsat. ‘In het huis blijven toch altijd dampen hangen, welke den gezonden nadeelig zouden kunnen zijn. Men kan zich niet genoeg daarvoor wachten!’

{==228==} {>>pagina-aanduiding<<}

debora. ‘Indien iedereen zoo dacht, zouden de zieken in het algemeen wel zeer ongelukkig zijn!’
selsat. ‘O, voor geld zijn altijd zieken-oppassers genoeg te krijgen.’
debora. ‘En moeten daarom de bloedverwanten zich onttrekken?’
selsat. ‘Men doet zonde wanneer men zich roekeloos aan gevaren blootgeeft.’
debora. ‘En doet men geene zonde wanneer men voor zich zelven een gevaar schuwende, anderen door geld overhaalt om dat gevaar te trotseren? Buiten dat, zich aan gevaar bloot te stellen om een' natuurgenoot te helpen, houd ik geheel niet voor zonde, en dat kan, mijns inziens, nooit met den naam van roekeloosheid bestempeld worden.’
selsat. ‘Wij mogen den Heere onzen God niet verzoeken! maken wij ons nu, volgens uwe meening, daaraan niet schuldig, wanneer wij ons van lieverlede in gevaren wikkelen, die wij hadden kunnen ontwijken?’
debora. ‘Het oogmerk waarmede wij zulks doen zouden, moet hier de grondslag van het antwoord wezen. Kon men zoo slecht zijn van, zich begevende naar het ziekbed van een' kranke, door eene besmettelijke ziekte aangevallen, te denken: mijn ligchaamsgestel is zoo sterk, ik ben zoo krachtig en zoo gezond, dat ik wel eens zou willen zien, dat ik de kwaal overerfde - zoo zou men zonde doen en den almagtigen God verzoeken; doch gaat men uit pligtbesef, om aan een ander te doen, wat men

{==229==} {>>pagina-aanduiding<<}
verlangen zou dat hij in het omgekeerde geval aan ons deed, denkende: ik hoop dat God mij zal behoeden, doch zendt Hij mij de kwaal, ik onderwerp mij aan zijnen wil - waarlijk zoo zondigt men niet, maar handelt gelijk een Christen behoort te handelen.’
Selsat wist niets in te brengen tegen deze gegronde redenering van debora; er volgde dus een oogenblik van algemeen stilzwijgen, hetwelk lucy, die steeds op haren broeder gelet had, en uit zijn afgetrokken blijven aan het venster, afleidde, dat zijne zaken niet voordeelig stonden, te baat nam, om Lady werner aansprekende, te zeggen: ‘Zouden wij niet eens denken om huiswaarts te keeren, het is reeds laat!’ en met een opstond, edward uit zijne mijmering wekte, en nu vader en moeder en selsat gereed ziende, om te vertrekken, elisabeth met eenige spijtigheid groette, en benevens de rest van het gezelschap, in het rijtuig stapte en verdween.
‘Wat hebt gij gedaan, elisabeth?’ vraagde hendrik nu: ‘de houding van werner was, na zijn kort gesprek met u, als die van een' hopeloozen minnaar, zoudt gij hem zijn afscheid gegeven hebben, eer ik antwoord heb op de berigten welke ik hem aangaande mijn' vriend te Londen gevraagd heb?’ - ‘Ja,’ antwoordde mejufvrouw basmooth: ‘dewijl hij, door mij nogmaals over zijne gewaande liefde te spreken, onze afspraak schond, meende ik hem in eens mijn besluit te mogen openbaren; en ik ben te wel overtuigd, dat de berigten, die gij ontvangen zult, niet voordeelig voor hem zullen uit-
{==230==} {>>pagina-aanduiding<<}
vallen, om niet weltevreden te wezen over hetgeen ik deed.’ - ‘Gij hebt onvoorzigtig gehandeld, kindlief!’ hernam hendrik op dat oogenblik, doch een paar dagen later ontving hij den verwachten brief, die hem van edwards onwaardigheid volkomen overtuigde, en elisabeths handelwijze regtvaardigde.
Stilzwijgend, gelijk de jonge werner het laatste half uur op Barkey-Vale geweest was, bleef hij gedurende den geheelen tijd, tot dat het rijtuig voor Werner-Castle stilstond. Toen uitgestapt zijnde, werd hem door zijn' vader naar de oorzaak van zijn vreemd gedrag gevraagd, en hij antwoordde, dat mejufvrouw basmooth hem alle hoop op hare hand benomen hebbende, hij natuurlijkerwijze over zulk eene beleediging ten hoogste geraakt was. Mylord dit hoorende, stoof in gramschap op, betuigde niet te begrijpen hoe eene koopmans dochter een' man van edwards rang durfde afwijzen, hoe eene verlatene wees als zij, een voordeelig huwelijk kon weigeren, en hoe haar oom zijn' invloed op haar niet deed gelden om haar van zulk eene dwaasheid terug te houden! ‘Dan,’ zoo vervolgde hij: ‘het is der moeite niet waard, mijn zoon! dat wij ons ergeren en kwaad bloed maken, over zulk eene niets beduidende zaak. Verban het meisje, op wie gij uw oog hadt laten vallen, uit uwe gedachten, en wilt gij eene echtgenoot hebben, ga naar Londen, kies uit de dochters van hertogen en graven, de schoonste uit; edward werners gade te kunnen worden, zal zij zich tot eere rekenen, en met haar zult gij terug

{==231==} {>>pagina-aanduiding<<}
keeren en de kleuter, die u heeft durven weigeren, bespotten!’ - ‘Gij zult al ligt eene schoonere vrouw dan elisabeth is, kunnen vinden’ zeide lucy, die altijd gezegd had, dat zij geen aangenamer uiterlijk dan dat van mejufvrouw basmooth kende. ‘En eene geestigere!’ sprak Mylady, die vroeger altijd geklaagd had over de te groote levendigheid en onverstaanbaarheid der gesprekken van bestenveldes kleindochter: ‘En althans eene vrolijkere!’ voegde selsat hier bij; die zich bij vorige gelegenheden steeds gebelgd betoond had over de weinige ernstigheid, en de wereldgezinde dartelheid (gelijk zij zich uitdrukte) van hendriks nicht. Zoo werd dan op eens de fatsoenlijke, aanminnige, aardige en betamelijk opgeruimde elisabeth, van al hare goede hoedanigheden, door de familie werner en derzelver aanhangsel, beroofd; gelukkig dat zulks haar inderdaad geene de minste schade aanbragt, en dat zij ongedeerd door hetgeen zij niet wist, onbekommerd kon voortleven. Geheel anders was het met edward geschapen. Deze, te leurgesteld in zijne hoop om zich tegen de aanvallen van het vroeger gedachte meisje, door een spoedig voltrokken huwelijk in veiligheid te stellen, was nu ten einde raad. Zijn vader was te weinig zijn vriend, dan dat hij dezen in zijn vertrouwen zou hebben durven stellen, en buiten dien, wist hij niemand die hem zou kunnen redden. Tot vermeerdering zijner verlegenheid, ontving hij nog dien eigen dag een' brief van het meisje uit Londen, inhoudende, dat zij besloten had naar Werner-Castle te reizen, en daar hare aanspraak op edwards hand

{==232==} {>>pagina-aanduiding<<}
te doen gelden, vooreerst bij hem, en zoo dit niet hielp, bij Mylord, dewijl zij niet langer wist wat zij van haar minnaars weigerachtigheid om bij haar te komen, denken moest. Deze brief bepaalde edwards besluit, hij maakte van den nacht gebruik om aan zijn' vader te schrijven, dat zijne smart over de weigering van mejufvrouw basmooth zoo groot was, dat hij het leven in hare nabijheid niet kon verduren, daarom besloten had eene reize te doen, en om geene noodelooze droefheid bij de zijnen op te wekken, zonder afscheid te nemen, vertrok.... waarheen? dit zouden zij na eenigen tijd nader vernemen. - Den volgenden morgen bij tijds, verliet de jonge werner het ouderlijk kasteel, wat later op den dag ontving Mylord zijn' brief, en bij de mededeeling van deszelfs inhoud aan zijne huisgenooten, werd zoo door dezen, als door hem zelven, nogmaals tegen elisabeth uitgevaren op eenen, nog veel minder dan den vorigen dag, zachtzinnigen toon.



{==233==} {>>pagina-aanduiding<<}

XV.


Lasterlijke geruchten, en verslag van eene zeereis.

Dewijl men op Barkey-Vale nu meer dan ooit, door den rouw aan huis verbonden, in groote stilte voortleefde, zou elisabeth wie weet hoe lang van edwards vertrek onkundig zijn gebleven, indien niet john haar op zekeren dag dit was komen bekend maken. Met onverschilligheid, zoo niet met genoegen, had zij dit vernomen, wel overtuigd, zoo als zij ook den jongeling te kennen gaf, dat edwards liefde voor haar wel het voorwendsel, maar niet de reden van zijne verwijdering kon zijn. Op het kasteel teruggekeerd, werd john door selsat ondervraagd naar de oorzaak van zijne, langer dan gewoonlijke afwezigheid, en toen hij verhaalde, dat hij een bezoek op Barkey-Vale had afgelegd, werd hem dit (zoo als trouwens al wat hij deed) zeer kwalijk genomen. Niemand die in eenige betrekking met de familie werner stond, behoorde zich voortaan te bemoeijen met elisabeth, die zich jegens die familie zoo schuldig gemaakt, en den zoon uit het ouderlijke huis had verdreven; die

{==234==} {>>pagina-aanduiding<<}
de oorzaak was, dat de erfgenaam van een' edelen stam zwervende was, ja welligt tot wanhoop zou vervallen, en wie weet tot welk een droevig uiterste overslaan! zoo droeg de schijnheilige de zaak voor; inwendig echter was zij verblijd van edwards gezelschap, dat haar even lastig was als hem het hare, bevrijd te zijn; zij begreep zich nu vaster dan ooit op Werner-Castle te kunnen nestelen, dan te dien einde moest zij de partij van den zoon nemen, en mejufvrouw basmooth zoo veel mogelijk zwart maken; hiertoe almede dienstig kunnende zijn, dat zij elisabeth als eene doortrapte coquette dede voorkomen, vond zij al aanstonds geraden het bezoek van haren neef op Barkey-Vale uit te leggen, alsof hij derwaarts gegaan was, hetzij om Miss falmain te ontmoeten, wier genegenheid voor john elisabeth zou begunstigen, hetzij om zijn hof aan laatstgenoemde zelve te maken, ‘daar welligt,’ zeide zij: ‘de dochter van den schoolmeester slechts alleen in het spel betrokken is geworden, om mij een floers over de oogen te werpen, terwijl de ware reden van mejufvrouw basmooths afwijzing van edwards hand, dan wezen zou, derzelver vooringenomenheid met mijnen neef.’ Wat ook de jongman hier tegen poogde in te brengen, zij draafde door, dewijl Lord en Lady werner tegenwoordig waren, en hield staande, dat er voorzeker eene intrigue moest plaats hebben, john, gelijk meest altijd verwijtende, dat hij zich grootelijks bezondigde tegen haar, aan wie hij alles verschuldigd was, en hem eindelijk het zwijgen opleggende, als betamende het hem geenszins, haar, die zoo veel ouder en wijzer was, tegen te spre-
{==235==} {>>pagina-aanduiding<<}
ken. - Bemerkende, dat het 
Lord werner aangenaam was, al de schuld van edwards spoedige verwijdering op elisabeth te zien werpen, ging selsat voort, met allerwegen deze onschuldige in een kwaad daglicht te stellen; wie op het kasteel kwam moest hooren, hoezeer de edele familie, door jufvrouw basmooth beleedigd was, hoe kwalijk zij jegens edward had gehandeld, en hoe zij een geheel ander karakter omdroeg, dan men haar vroeger toegekend had. Als Lady werner zuchtende zeide: ‘Wij treuren om het gemis van onzen zoon!’ voegde selsat daar bij: ‘Eerst werd hij aangehaald, daarna is hij verworpen! ach! eene schoone vrouwe, die van de reden afwijkt, is eene gouden bagge in eenen varkenssnuit, zegt de wijze salomo met regt!’ - Als iemand eenige verwondering toonde over de partij die elisabeth gekozen had, daar edward toch geen verwerpelijk minnaar was, was selsat wederom met eene andere spreuk gereed: ‘Eene zotte vrouw is woelachtig - zij weet niet met alle,’ heette het dan, en zoo voortgaande, misbruikte zij telkens de woorden der H. Schrift om, geheel tegen den zin des Bijbels hare evennaasten te belasteren. Op deze wijze werd allengs van eene zaak, die van geen belang dan voor de in dezelve betrokkene personen was, een groote ophef gemaakt, en de algemeene denkwijze op een geheel averegts spoor geleid; doch elisabeth bleef van alles onkundig, tot dat zij op zekeren dag zich bij helena bevindende, deze haar vraagde, of zij niet wist hoezeer men op Werner-Castle tegen haar ingenomen was; en op haar ontkennend antwoord, haar ver-
{==236==} {>>pagina-aanduiding<<}
haalde, wat overal in het rond ten haren nadeele werd verspreid. Elisabeth ontstelde, 
toen zij vernam hoezeer haar goede naam op het spel was gebragt, en zoodra zij te huis teruggekeerd was, deelde zij alles aan haren oom en aan de weduwe tolver mede. Beide verschrikten en namen de zaak ter harte, betuigende hun medelijden met de onschuldig belasterde. ‘Ik zal naar Werner-Castle gaan,’ zeide hendrik: ‘en den brief vertoonen, dien ik uit Londen ontvangen heb, zoo zullen Mylords oogen, met opzigt tot zijn' zoon verlicht, en selsats tong tot zwijgen gebragt worden!’ - Debora meende, dat het beter zou zijn, zich niet te verdedigen eer men onmiddellijk aangevallen wierd, zij zeide: ‘Dikwijls geeft zich den schijn van schuldig te wezen, wie zich ongeroepen komt verontschuldigen. Wat wij ten nadeele van edward weten, rust op berigten, welke wij door niet één bewijs kunnen staven. Vroeg of laat zal waarschijnlijk den vader wel iets van het verkeerd gedrag des zoons ter ooren komen; welligt zal eerstgenoemde dan aan u komen vragen of gij iets van dat alles weet, en uw stilzwijgen, tot dien tijd toe, zal eene zekere waardigheid aan uw gedrag en aan dat van elisabeth bijzetten. waartegen al de lasteringen van selsat zullen in duigen spatten.’ - ‘Ik geloof, dat gij gelijk hebt, debora!’ zeide jufvrouw basmooth; ‘ik kan toch onmogelijk aanplakken, of aan iedereen verkondigen, dat ik niet kwalijk heb gehandeld, en met dit aan de enkele personen op Werner-Castle te zeggen, zou ik niet veel winnen, dewijl hun belang

{==237==} {>>pagina-aanduiding<<}
medebrengt dat niemand dit geloove!’ - Schoon hendrik nog niet tolkomen overtuigd was van de meerdere gegrondheid der redenen welke tegen de zijnen aangehaald werden, gaf hij aan de verlangen van zijne nicht toe, en bleef zich, gelijk te voren, bezig houden met de bezorgingen aangaande zijn vaders boedel, welke zijn' terugkeer naar Holland moesten voorafgaan. Op deze aanstaande reize hem te vergezellen, was sedert bestenveldes overlijden, meer dan te voren, elisabeths voornemen geworden; sinds het nu onlangs voorgevallene tusschen haar en den jongen werner, en vooral nadat zij kennis bekomen had van de ongevallige geruchten welke omtrent haar in omloop waren, was dat voornemen stellig geworden; hendrik had het goedgekeurd, belovende (volgens haar verzoek) zijne nicht weder in haar vaderland te zullen terugvoeren, in geval een vast verblijf in het zijne, haar niet mogt aanstaan, wanneer hij in het volgende voorjaar, gelijk hij toch meende te zullen moeten doen, nogmaals in Engeland zou komen. Tot dien tijd toe zou debora op Barkey-Vale blijven, en hetgeen daar te bezorgen viel, waarnemen. Kwam elisabeth terug, zoo zoude, volgens haar inzien, het plan van zamenwoning, met cecilia welligt uitvoerlijk gevonden worden; volgens hendriks denkbeeld, eene schikking kunnen worden gemaakt om haar met de weduwe tolver te doen verblijven. - Van cecilia werd nu, door mejufvrouw basmooth een schriftelijk afscheid genomen; helena falmain werd in persoon door haar bezocht, voorts werden allerwegen in den omtrek naar behooren, tegenbezoeken voor de rouw afgelegd, ook

{==238==} {>>pagina-aanduiding<<}
op Werner-Castle (doch hier ontving men de bezoekers niet) en daarna de laatste toebereidselen voor het vertrek gemaakt.
Uit den evengemelden brief van elisabeth aan mejufvrouw wickham, willen wij eenige zinsneden afschrijven, ten einde de denkwijze van eerstgenoemde over haren toestand nader te leeren kennen. Na van eenige bijzonderheden die bij het overlijden van haren grootvader plaats gehad hadden, en welke cecilia nog niet bekend waren, verslag gedaan, het vragen om hare hand door edward, alsmede de redenen welke haar het ontvangen van cecilia's brief zoo aangenaam gemaakt hadden (allen zaken die mijne lezers reeds weten) vermeld te hebben, vervolgde elisabeth: ‘Ik houd het thans raadzaam mij voor eenigen tijd van hier te verwijderen; niemand kan het vreemd vinden, dat ik mij onder de bescherming stel van den eenigen bloedverwant, die mij overblijft; hoe zorgvuldig debora mij ook in mijne vroege jeugd bewaakt en opgepast heeft, zij is mij vreemd, en een iegelijk begrijpt dat zij niets over mij te zeggen heeft; wat ik dus ook dede, zoude, door degenen die mij nu reeds belasteren, kwalijk uitgelegd, en als uit mij zelve voortkomende, al ligt beschouwd kunnen worden; ik ga dus liever naar Holland, hoe leed het mij ook doet, u in lang niet te zullen wederzien, dan hier aan allerlei onaangenaamheden blootgesteld te blijven. O, hadde ik mijne moeder nog! hoe getroost zoude ik mij in hare armen werpen, met hoeveel moed mij aan hare leiding toevertrouwen, en onder hare vleugelen de

{==239==} {>>pagina-aanduiding<<}
pijlen der kwaadsprekendheid tarten! Dan, ach! ik ben genoegzaam alleen op de wereld, en gevoel nu eerst regt wat het gemis eener moeder voor eene dochter is! - Gij weet, wij spraken dikwijls te zamen over het treden in den echt, en uwe levendige verbeelding of uw gevoelig hart, deed u meer dan mij, prijs stellen op het eenmaal vereenigd zijn met den man, aan wien gij uw hart zoudt kunnen schenken. Een onbezorgd leven leidende en weltevreden in mijne omstandigheden, schoon die juist niet zeer aangenaam waren, misschien doordien ik nooit betere gekend had, wenschte ik niet naar hetgeen u het toppunt van het geluk scheen te wezen - doch thans, de toekomst mij niet één lichtpunt aanwijzende, tenzij onze zamenwoning welhaast tot stand kon komen, (iets, dat, wil ik oom hendrik gelooven, onder de hersenschimmen moet gerangschikt worden,) spijt het mij, dat de persoon, die zich heeft aangeboden, zoo geheel verwerpelijk was, en hadde ik in hem den leidsman gezien, aan wien ik mijn lot met gerustheid konde toevertrouwen, ware hij mijne achting en genegenheid waardig geweest, gemakkelijk zoude ik mij hebben laten overhalen tot een huwelijk, schoon ik niets gewaar geworden ware van die hartelijke teederheid, waarvan ik u wel eens hoorde spreken, waarvan ik wel eens lagchende in romans en opgesmukte verhalen las, maar die ik nimmer heb gevoeld of begrepen, en waarvoor ik geloof, dat ik niet vatbaar ben. Nu ga ik zwerven onder vreemde lieden, aan welke ik geen belang inboezemen kan, wel met het vooruitzigt om her-
{==240==} {>>pagina-aanduiding<<}
waarts terug te komen, doch niet wetende hoe il dan over mij zelve beschikken zal. - Ik ben treurig, dit behoef ik naauwelijks te zeggen; gij zult het uit den mij zoo weinig eigenen toon van mijnen brief bemerkt hebben; doch die stemming zal wel niet altijd duren; vrolijkheid ligt te zeer in mijnen aard om niet weder de overhand te bekomen, ik verlang naar hare zegepraal; wie weet wat het zien van veel nieuws 
eerlang te weeg brengt, draag gij het uwe tot mijne opbeuring bij -.’
Eindelijk waren hendrik, zijn zoon en mejufvrouw basmooth reisvaardig, en stond het rijtuig voor de deur van het huis op Barkey-Vale. De koffers werden opgeladen, de zorgvuldige debora zag nog eens oplettend na, of alles wat tot gerijf van elisabeth kon dienen, wel behoorlijk bezorgd was; met tranen op de wangen kuste zij hare lieveling vaarwel, en deze niet zonder wezentlijke aandoening afscheid van haar genomen hebbende, stapte met hare reisgenooten in de volgepakte koets, deze rolde voort en verdween weldra uit tolvers oogen. - Zonder hinder, of iets bijzonders, het verhalen waardig, bereikten de zoo evengenoemde personen Harwich, de plaats der inscheping. Hendrik belastte zich gewillig met de zorg der overpakking van al de bagaadje, en ging, toen het oogenblik daar was, met zijn gezelschap aan boord.
Schoon het weder boven verwachting gunstig, en de zee niet onstuimig was, ondervond mejufvrouw basmooth de onaangename uitwerkselen van het schommelen op den Oceaan genoeg, om den raad die haar gegeven werd, te volgen en te bed te gaan liggen;

{==241==} {>>pagina-aanduiding<<}
zoo geraakte zij in eene genoegzaam bedaarde stemming om te kunnen luisteren naar de gesprekken, welke rondom haar gehouden werden door hare reisgenooten, van welke zij de meesten nog niet gezien had; onder dezen bevonden zich een koopman uit Antwerpen, eene vrouw die te Brussel, en eene die te Parijs te huis behoorde, een Noord-Hollander van Enkhuizen, en drie Franschen. Al aanstonds, toen het schip de haven uitstevende, riep een der Franschen uit: ‘Adieu, maudite Angleterre! pays des Goddam et des Boxeurs! me préserve le ciel d'y remettre jamais le pied!’ (*) Zijne landgenooten lachten, dan niemand het voor oud Engeland opnemende, of hem vragende, waarom hij zoo tegen dat land was ingenomen, begon hij allerlei kabriolen te maken, en te zingen: ‘Je vais donc te revoir, France! ma douce patrie!’ (†) - De Noord-Hollander hield met bedaardheid zijne oogen op dien lustigen springer gevestigd, hetgeen deze bemerkte, naar hem toe wipte, hem bij de armen pakte en uitriep: ‘Allons, vieux papa, fais un tour de walse avec moi!’ (§) - ‘Loop heen met je gekheid!’ zeide de oude, zich losschuddende, en met één been den

{==242==} {>>pagina-aanduiding<<}
vreemde van zich afduwende - ‘Ah ce sont encore là de ces manières de butor!’ schreeuwde de Franschman: ‘elles décèlent l'habitant des marécages obligeamment appellés Pays-Bas! mais je ne veux pas me facher aujourd'hui!’ Voorts zich naar de twee vrouwen keerende, ‘mesdames! y a t'il longtems que vous avez quitté la belle France?’ (*) De eene vrouw antwoordde, dat zij een paar maanden in Engeland doorgebragt had; de andere, dat zij aan het hoofd eener kantenfabrijk in Brussel staande, eigentlijk niet in Frankrijk woonde, doch bijna jaarlijks eene reize derwaarts deed, om hare waar uit te venten, en nu, dewijl de vrede zulks veroorloofde, om dezelfde reden, naar Londen en eenige andere Engelsche steden was geweest. Nu werd gevraagd, hoe het in Braband met het fabrijkwezen stond, door een' der twee andere Franschen, want de eerste was, na zijne vraag gedaan te hebben, weder aan het dansen en neuriën gegaan. Het antwoord van de kantenmaakster was: ‘Dat mogt wel beter. De fabrijken hebben door de onlusten ook al veel geleden. Het zal te bezien staan wat er nu van worden zal, indien wij (zoo als de spraak gaat) met de handeldrijvende Hollandsche Natie vereenigd worden.’ - ‘Ja, die vereeniging,’ zeide de Antwerpenaar, ‘zou wel het ellendigste ding

{==243==} {>>pagina-aanduiding<<}
van de wereld wezen, want de partijdigheid van den Souvereinen Vorst, onder wiens beheer wij thans reeds voorloopig geplaatst zijn, voor zijne oude landgenooten, zou overal in doorstralen, en hunne belangen zouden altijd aan de onzen worden voorgetrokken.’
‘Het zoude,’ sprak hendrik: ‘wel te wenschen zijn, dat men, indien die vereeniging tot stand kwam, leerde, elkander eenig voordeel niet te misgunnen; wie alles alleen hebben wil, verdient schade te lijden. Waarom zou de Souvereine Vorst met partijdigheid handelen, het zal hem onmogelijk wezen, te maken, dat aller belangen dezelfde zouden zijn; dus zal hij wat moeten geven en nemen, dan eens dien, dan weder een ander eenig voorregt schenken; en wat ons, onderdanen, betreft, wij behooren, indien wij onder ééne regering komen, elkander te leeren verstaan, alle jaloerschheid te verbannen, niet moedwillig te klagen, maar dankbaar te erkennen, dat wij er toch veel beter aan zijn, dan toen wij onder napoleons ijzeren schepter zuchtten!’ - ‘Qui est ce qui a nommé napoléon, c'est mon héros!’ riep de dansende Franschman eensklaps uit: ‘j'aimerais oser crier encore: vive l'Empereur!’ (*) - ‘Vive Louis XVIII! vive les Bourbons! voilà ce qu'il faut dire et ce que je puis dire en toute sécurité!’ (†) - liet

{==244==} {>>pagina-aanduiding<<}
hierop de tweede Franschman volgen, en de onderscheidene staatkundige gevoelens, door beiden aan den dag gelegd, gaven aanleiding tot eene levendige woordenwisseling, die niet van den zachtsten aard was. De jongste der twee vrouwen, op hare aanvalligheid en welbespraaktheid steunende, waagde het tusschen beiden te treden, met te zeggen: ‘Allons, messieurs! finissez s'il vous plait. Je suis républicaine moi, et je ne souffrirai pas, que plus longtems vous défendiez en ma présence, la cause des tirans!’ (*) Dit zeide zij, eenen gebiedenden toon en eene heldhaftige houding aannemende, die de twistenden tot lagchen dwong, ja zelfs den Buonapartist noopte naar haar toe te springen en hare hand te kussen, met den uitroep: ‘Ah vous êtes charmante! je vous rends les armes!’ (†) Maar juist nu begon het schip, door een weinig wind, zoodanig aan het hobbelen te gaan, dat de Franschman genoodzaakt werd, zijne complimenten te staken, en ijlings op het dek een weinig lucht te zoeken. De Noord-Hollander, die al wat het laatst voorgevallen was, stilzwijgend aangezien had, wendde zich nu tot hendrik, met de vraag: ‘Zeg mij, mijnheer! wat scheelt toch dien man? is hij niet wel bij het hoofd?’ - Hendrik antwoordde: ‘Mijnheer! hij is een Franschman, gij weet, de lieden van zijne natie zijn wel eens meer wat woest

{==245==} {>>pagina-aanduiding<<}
en wonderlijk.’ - ‘Ja, dat weet ik;’ sprak nu de bezadigde man: ‘wij hebben ze bij ons te Enkhuizen ook leeren kennen! maar dat dat volk zich toch overal indringt! men zou zeggen, wat doet zoo een snaak in de pakketboot!’ - ‘Ook al wat wij er in doen, goede vriend!’ hernam hendrik: ‘oversteken naar het vaste land!’ - ‘Waarom gaat hij niet van Dover naar Calais, dat eind is veel korter, zoo ware hij spoediger te huis, en wij wierden niet door zijn gezelschap gekweld,’ hervatte de Enkhuizer. ‘Vraag het hem zelven,’ zeide hendrik lagchende: ‘wil ik hem roepen?’ - ‘O, neen! laat hem maar boven blijven,’ zeide bestenveldes landgenoot: ‘hoe minder ik hem zie, of met hem te maken heb, hoe liever het mij is!’ - Met den uitroep: ‘Ah voilà qui est vraiment curieux!’ (*) brak de derde Franschman dit gesprek af; hij had meest al den tijd zitten lezen, en zich geheel niet met zijne medereizigers bemoeid. Nu keerden zich aller oogen naar hem, en hij, dit bemerkende, vervolgde, in zijne eigene taal sprekende: ‘Kent gij, heeren en dames, dit boek, het werk van den heer de grave, die beweert, dat alle wetenschap en kennis uit de Nederlanden afkomstig is, dat de republiek der Elysesche velden daar moet gezocht worden, dat hercules den driehoofdigen cerberus bedwingende, niets anders geweest is dan een verdienstelijk waterbouwkundige, die door dijken, en dammen en sluizen, de drie monden der Schelde gedwongen

{==246==} {>>pagina-aanduiding<<}
heeft, zich binnen hunne oevers te beperken, en zóó het aangrenzende land veilig te bewonen heeft. gemaakt. Duizenden vreemdsoortige dingen in dezen trant houdt ons de schrijver voor; inderdaad, het boek is waard gelezen te worden!’ - ‘Ik ken het, mijnheer!’ antwoordde hendrik. ‘Dewijl ik geen geleerde ben, durf ik niet beoordeelen of al de afleidingen, welke de schrijver uit het Grieksch en Latijn maakt, juist zijn, doch vele zaken zijn mij in het boek bij uitstek belangrijk voorgekomen, zoo, onder anderen, vind ik zeer aardig, wat hij over Helvoetsluis, de plaats waar wij hopen aan te landen, zegt.’ - ‘Maar, mijnheer!’ vraagde de Franschman weder: ‘behaagt het u dan, dat hij uw vaderland de Hel noemt?’ - ‘Gij zult u zeker herinneren,’ antwoordde bestenvelde, ‘dat hij zegt: men noemde oudtijds de westelijke uitwatering van den Rijn, Helium, hetwelk overeenkomt met Heilig: Hel-land (verbasterd in Holland) is Heilig-land te zeggen, zoo als Zee-land, zoude wezen zalig of gelukkig land; in zulk eene uitlegging vind ik veel meer vleijends dan beleedigends gelegen.’ - ‘Ja, maar zouden al 's mans gissingen geene droomerijen uit ontstelde hersenen voortkomende, wezen?’ vraagde nogmaals de lezer. ‘Ik durf zulks met beslissen,’ hernam hendrik: ‘doch wat de heer de grave zegt, draagt mijns inziens, zoo veel kenmerken van wel doordacht te zijn en op goede gronden te steunen, dat ik wel zeer zou verlangen, dat der zake kundige geleerden zich eens opzettelijk met zijne bespiegelingen bezig

{==247==} {>>pagina-aanduiding<<}
hielden, op zijn voetspoor zich tot verdere onderzoekingen verledigden, en ons den uitslag van dezelven in een nieuw werk te kennen gaven.’ - ‘Tot dat dit gebeurt, zal ik mij nog wat met de vermoedens van den Vlaamschen raadsheer vermaken,’ hernam de Franschman, en vestigde zijne aandacht weder op het boek. - De jonge vrouw nu aan de kantenverkoopster gevraagd hebbende, of zij nog al goede handelszaken gedaan had, werd door deze laatste een stalenboek voor den dag gehaald, waarin zij aanwees, welke patronen het meest gezocht en welke bestellingen haar gedaan waren. Met gretigheid luisterde de Fransche vrouw naar hare woorden, en vraagde dikwijls den prijs van het eene of andere artikel, doorgaans op het antwoord dat zij kreeg, uitroepende: ‘hoe jammer dat het zoo duur is!’ Terwijl zij daarbij telkens den tweeden Franschman vragende aanzag, zeide deze eindelijk: ‘Maar inderdaad, al die waar is te duur; waartoe zoudt gij ook zulke fijne kanten gebruiken? Van eenen afstand te zien, doet het Engelsche patentweefsel eene even goede uitwerking, en waarlijk, uwe kleeding kost mij al gelds genoeg!’ - ‘Ach! gij zijt een wreedaard!’ hernam de vrouw: ‘ik bespeurde het sinds lang, of men mij toejuiche of niet, dat is u om het even.’ (De man.) ‘Indien gij alleen om uwe versierselen zoudt toegejuicht worden, zou zulks u tot weinig eer verstrekken!’ (De vrouw.) ‘Dit beken ik zeer gaarne; maar het eene moet bij het andere komen, en de kunst de bekwaamheden onderschragen; gij weet, hoe Miss emery laatst uitgelagchen

{==248==} {>>pagina-aanduiding<<}
is, omdat haar costuum geheel niet in evenredigheid was met het karakter, dat zij in hare rol voorstelde.’ (De man.) ‘Nu ja, dit is iets anders, wanneer men eene oud-Grieksche vrouw moetende verbeelden, de kleeding van een hedendaagsch Engelsch meisje aantrekt, maakt men zich bespottelijk, maar of de stof waarmede men zich naar behooren tooije, wat fijner of grover is, doet niets ter zaak. Zijt gij te Parijs niet in adolphe et clara uitgefloten geworden, schoon gij dien diamanten ketting aan hadt, welks aankoop mij bijkans tot den bedelzak gebragt heeft?’ - ‘Wat zegt gij! uitgefloten!’ riep nu de vrouw, in toorn ontstekende, uit: ‘het was een naauwelijks hoorbaar: husch husch, dat een paar jonge heertjes deden hooren, omdat ik mijne rol wat oppervlakkig bestudeerd had. Uitgefloten ben ik nooit - hoe kunt gij zoo iets zeggen, en dat ten aanhooren van dit gansche gezelschap!’ Nu stond zij op, nam weder eene zeer theatrale houding aan, en vervolgde, al de omringende personen beurtelings aanziende. ‘Heeren en dames! weet dat ik eene kunstenares ben van het theater Feydeau, dat het publiek mij lief heeft en mij steeds met daverend handgeklap vereert, zoo dat ik alle regt heb, dezen heer, anders mijn vriend - ten uiterste kwalijk te nemen, dat hij mijn' roem bezwalkt, door te verhalen, dat fluitjes tegen mij in werking zijn gebragt geweest. Ik verklaar, en neem u allen tot getuigen, dat ik hem deze beleediging nimmer vergeven zal, tenzij hij door mij, met opzigt tot de kanten te gerijven, vrede

{==249==} {>>pagina-aanduiding<<}
met mij, ten koste van zijne beurs, trachte te maken!’ - Zij zette zich nu weder neder, met zigtbare teekenen van onwil tegen haren zoogenaamden vriend. De omstanders konden niet wel onderscheiden of de dame het ernstig meende, dan of zij een staal gaf van hare tooneelkunst, doch niemand trok zich de zaak aan, behalve de Franschman, die oogenschijnlijk niet gaarne de gunst zijner gezellin wilde verliezen, en toch scheen te vreezen, dat dit het gevolg van zijne verdere weigering om kanten te koopen, wezen zou. Hij plaatste zich naast haar, begon zoetjes tot haar te spreken, wischte de tranen, die uit hare oogen rolden, met zijne hand af, doch werd terug gestooten, en kreeg geen antwoord op hetgeen hij zeide. Eensklaps vertoonde zich nu de zingende Franschman weder beneden; zoo ras hij iets bemerkte van de ontroering der actrice, sprong hij naar haar toe, en vraagde: wat de reden was van hare tranen; roepende met vervoering uit: ‘Heeft iemand u beleedigd, mijne lieftallige schoone! noem mij hem, en ik neem uwe zaak op mij; met den degen of met de pistool strijd ik voor u tot den dood! Zou onze dikke mijnheer daar ginds, ook iets gezegd hebben?....’ Met eene dreigende houding ijlde hij nu naar den Enkhuizer, pakte hem bij de schouders, en riep: ‘wat hebt gij gedaan! zeg, wat hebt gij gedaan?’ - De oude man, die half in den dut geraakt was, en den vreemde niet verstond, schrikte bij dezen aanval. Hendrik bestenvelde bemoeide zich daarom met de zaak, en sprak in het Fransch: ‘Ei laat toch dezen man, die u niet begrijpt, met vrede! - hij is ge-
{==250==} {>>pagina-aanduiding<<}
heel niet in de zaak der dame betrokken!’ Intusschen droogde de tooneelspeelster hare tranen af, en zeide, haren vrolijken landgenoot antwoordende: ‘Goed, mijnheer! dat is regt galant van u gesproken; ik neem u gaarne tot mijn' ridder aan, indien ik anders geen regt kan verkrijgen.’ Dit 
zeggen wekte de jaloerschheid van haren Cicisbeo op: ‘Laat af!’ schreeuwde hij tegen den Buonapartist, die zich op eene knie voor de dame had nedergeworpen, en haar de hand kuste - ‘niemand heeft regt haar te verdedigen, dan ik, die de gewaande beleediger ben.’ - Voorts zich naar de koopvrouw wendende: ‘mejufvrouw!’ ‘welk patroon wordt het fraaiste gevonden?’ - De Brabandsche vrouw opende nu nogmaals haar boek, de tooneelspeelster wendde zich van haren kampvechter naar de kanten, deed eene keuze en bestelde twintig el, tegen haren vriend zeggende: ‘dit tot straf van uwe halsstarrigheid, indien gij mij terstond hadt willen voldoen, zou ik slechts tien el genomen hebben!’ De man, schoon hij blijdschap betoonde over het herstel van den vrede, vraagde met eenige angstvalligheid naar den prijs, en de verkoopster, die welligt niet zeer op eene prompte betaling durfde hopen, gaf een ontwijkend antwoord, verzocht het adres van den heer, om hem de waar op den behoorlijken tijd, na hare tehuiskomst te leveren, en verzekerde, dat zij den prijs zoo naauw mogelijk stellen zou. - Men begon nu de Hollandsche kust in het oog te krijgen, en bestenvelde ging elisabeth verwittigen van dat de zeetogt haast ten einde zoude zijn. Dit verheugde haar zeer, want hoewel het boven verhaalde

{==251==} {>>pagina-aanduiding<<}
haar vermaakt had, voor zoo veel zij er van verstond, had dit alles plaats gehad te midden der weeklagten van andere reizigers, die met zeeziekte gekweld, te veel met zich zelven te doen hadden om deel aan eenig gesprek te nemen, en die voor de omstanders zeer ongevallige gezellen waren. Elisabeth stond nu zoetjes aan op en vertoonde zich aan het gezelschap, dat haar nog slechts ter loops had gezien. Aller oogen vestigden zich op haar, vooral die der heeren, want schoon mejufvrouw basmooth niet eene was dier vrouwen, wier gelaat en houding terstond ieders bewondering verwekken, zag zij er echter zeer bevallig uit, hare leest was rijzig, hare gebaren waren sierlijk en ongedwongen; haar lieftallig gelaat werd door het sprekende van hare donkerblaauwe oogen opgeluisterd, en de frischheid harer kleuren door het rouwgewaad, hetwelk zij aan had, verhoogd. Al aanstonds bood de Franschman, welke naast de schouwspeleres gezeten was, haar, beleefd opstaande, zijne plaats aan, de zingende en springende sprak haar aan, met de woorden: ‘N'est ce pas, madame! c'est une vilaine chose qu'un voyage sur mer, on est bien aise d'en être à bout!’ (*) - Dan elisabeth was verpligt haren oom te laten antwoorden, dewijl zij geen Fransch verstond; zij gaf dit met een glimlagchend schouderophalen aan den vrager te kennen, waarop deze zich als wanhopend voor het hoofd slaande, uitriep; ‘Ah c'est dommage! c'est dommage!’ (†) en met een

{==252==} {>>pagina-aanduiding<<}
paar sprongen en pirouëttes naar een' anderen hoek van de kajuit overvloog. De lezende Franschman, die met eene zekere verbazing, en met veel oplettendheid mejufvrouw basmooth aangezien had, vraagde hierop aan hendrik, of deze dame zijne dochter was, en of hij ook lust had, haar in de Fransche taal onderwijs te laten geven, in welk geval hij zich aanbood. Bestenvelde zeide: dat elisabeth zijne nicht was, die slechts voor eenigen tijd bij hem dacht te vertoeven, zoodat hij niet wist of zij lust zoude hebben, hare kennis met eene nieuwe taal te vermeerderen. A tout hasard, (*) gelijk de vreemde nu zeide, gaf hij hendrik zijn' naam op, en beval zich in zijne gunst en aandenken aan. De nog overige tijd werd nu grootelijks besteed met, ieder voor zich, te zamenpakken, van hetgeen gedurende de reize hier en daar verstrooid gelegen had; de boot liep eindelijk de haven binnen, de reisgenooten namen afscheid van elkander, en hendrik zette met zijn' zoon en mejufvrouw basmooth de reize voort naar Rotterdam, waar zijn huis op de wijnhaven stond, en zijn kantoor gevestigd was.



{==253==} {>>pagina-aanduiding<<}

XVI.


Elisabeth te Rotterdam.

Vrouw en kinderen waren op den uitkijk, in de verwachting, dat, zoodra de pakket zou aangekomen wezen, bestenvelde spoed zoude maken om tot de zijnen terug te keeren, en men, bij het plaats gehad hebbende gunstige weder, ten naastenbij berekenen kon, wanneer de wederontmoeting plaats zoude hebben. Veel verschilde dan ook, toen dat oogenblik daar was, de manier op welke hendrik hier verwelkomd werd, van de wijze waarop zijn vader hem te Barkey-Vale had ontvangen. Hier snelde zijne echtgenoot hem met opene armen te gemoet, terwijl zijne dochters elkander het geluk betwistten om het eerst door hem aangesproken en gekust te worden. Hem loslatende, pakte de verblijde moeder joachim aan, en klemde hem tegen haar hart, waarna de zusters den lieven broeder genoegzaam alle drie te gelijk de handen drukten, omhelsden, en honderd vriendelijke namen gaven. Elisabeth, die natuurlijkerwijze de laatste in aanmerking kwam, werd echter ook met veel hartelijkheid ontvangen, dan de verlegenheid welke doorgaans

{==254==} {>>pagina-aanduiding<<}
het eerste aanschouwen, althans van een' persoon die uit een vreemd land komt, bij jonge meisjes te weeg brengt, was zigtbaar op het gelaat en in de manieren van hendriks dochters, toen zij hare nicht begroetten, en elisabeth zelve, weinig gewend aan het ontmoeten van haar geheel onbekende personen, was in de eerste oogenblikken niet volkomen op haar gemak. Wel zeide hare tante, dat zij met blijdschap zich in de gelegenheid zag, hare kennis te maken, dat zij niets meer verlangde, dan haar het verblijf in haar huis aangenaam te doen zijn, en vraagde haar deelnemend, of de reize haar niet te zeer vermoeid had, biedende haar, welke ververschingen zij verlangen mogt, aan; elisabeth wendde van tijd tot tijd hare oogen naar hendrik en joachim, als naar oude bekenden, die zij verheugd was bij zich te hebben, en op welke zij in eene en andere gevallen steunen kon. - De dag, die op de aankomst van mejufvrouw basmooth in Holland volgde, werd door haar grootendeels besteed in het schrijven aan debora en cecilia wickham, welke beide zich zeer begeerig getoond hadden, te weten, of hare vriendin wel overgekomen was; doch deze taak afgedaan zijnde, hadden elisabeths dringende bemoeijingen een einde.
Na zijne lange afwezendheid door bezigheden overladen, had hendrik in het eerst weinig tijd over, om zijne nicht iets van de stad te laten zien, en zijne echtgenoot, eene wel-opgevoede en aangename, doch huiselijke vrouw, die steeds met de bestiering van hare dienstboden en de opvoeding van hare twee jongste dochters veel te doen had, dacht er naauwelijks

{==255==} {>>pagina-aanduiding<<}
aan, dat elisabeth wel kon verlangen, verder dan de Wijnhaven om zich heen te zien. Zoo doende was voor mejufvrouw basmooth, die meest altijd op het land gewoond had, het verblijf tusschen de vier muren van een huis in eene stad, bij uitstek vreemd, en zich bijna als eene gevangene gevoelende, kon zij niet nalaten, op zekeren avond, toen al de huisgenooten rondom de theetafel verzameld waren, aan bestenvelde te verzoeken, dat hij haar toch eens de stad door, naar de bosschen, heuvelen en graanvelden buiten dezelve, wilde geleiden, opdat zij eenig beter denkbeeld, dan tot nu toe, van Rotterdam en deszelfs omstreken krege! Dan, hoe stond zij verbaasd, toen hendrik antwoordde: ‘Kindlief! zoo ras ik den tijd heb, zal ik de stad met u doorwandelen, doch hier in den omtrek zijn noch bosschen, noch heuvelen, noch met graan bezaaide velden. Laag plat weiland, weinig boomen, zeer veel water, plassen, waaruit de turf gebaggerd is, ziedaar wat gij rondom deze stad zoudt zien, indien wij eens een kuijertje buiten hare poorten deden!’ - Terwijl elisabeth haren oom verwonderd aanzag, zeide klara, zijne tweede dochter (een meisje van vijftien jaren) ‘De plantaadje, vader! vergeet gij die? - daar is toch wel een bosch, en zijn vele hooge fraaije boomen te zien!’ - Bestenvelde glimlachte, doch had nog geen' tijd tot antwoorden, toen joachim reeds zeide: ‘Het is goed te zien, klara! dat gij niet in Engeland geweest zijt, zoo als ik. Daar zou men op een tuintje als onze plantaadje, geen acht slaan; uren zijn daar noodig om een bosch te door-
{==256==} {>>pagina-aanduiding<<}
wandelen; daar is het donker door de menigte takken en bladeren die over elkander heen hangen, en treedt men er eindelijk uit, o, dan heeft men zulk een overheerlijk gezigt op 
heuvelen, bergen, hoog en laag liggende dorpen,.... ik kan er u geen denkbeeld van geven!’ - ‘Gij zijt een waardige reiziger, joachim!’ zeide de moeder: ‘ingenomen met hetgeen gij van een vreemd land gezien hebt, en daardoor, wat van ouds bekend is, minder achtende!’ - ‘Ik moet het toch met joachim eens wezen, lieve vrouw!’ hernam bestenvelde: ‘dat de omstreken van Rotterdam niet bij die van Barkey-Vale halen kunnen; dan, zich tot elisabeth wendende, geheel Holland is niet zoo als deze streek, en ons Vaderland heeft, zoo wel als Engeland, deszelfs eigendommelijke schoonheden.’ - ‘Zoo, laat mij dan geheel Holland eens zien, lieve oom!’ sprak elisabeth vrolijk, ‘opdat ik mede tot eene oordeelvelling komen kunne!’ - ‘De tijd van reizen is voorbij,’ antwoordde hendrik. ‘Ik ben te trotsch op mijn land, om het u in het ongunstigste jaarsaizoen te laten aanschouwen, tegen het voorjaar zullen wij zien wat dan gedaan kan worden.’
Vrij eenzelvig was thans het leven van mejufvrouw basmooth. Het huisgezin van bestenvelde ging, genoegzaam alle dagen, denzelfden gang. De oudste dochter van den huize, eene juffer van zes en twintig jaren, was ziekelijk en zwak, daardoor altijd klagende en treurig, en weinig geschikt, om tot een aangenaam gezelschap voor elisabeth te dienen. De tweede, klara, zoo als wij reeds zeiden, vijftien jaren

{==257==} {>>pagina-aanduiding<<}
oud, was te jong, en te veel met het waarnemen der lessen van hare moeder en van verschillende onderwijzers bezig, om zich veel met de vreemde nicht te bemoeijen, en sophia, de derde dochter, was een kind, twee jaren jonger dan haar broeder joachim. Genoegelijk en weltevreden leefden al de huisgenooten onder elkander voort, doch dit maakte juist dat niemand veel hield van uitgaan, of zich veelvuldige bezoekers trachtte te bezorgen, en hoe aangenaam zulk eene stille wijze van den tijd te slijten, voor het gezin zelven wezen mogt, zullen onze lezers, twijfelen wij niet, zeer wel begrijpen, dat mejufrrouw basmooth, hadde het aan hare keuze gestaan, wel wat meer verscheidenheid verlangd zoude hebben; zij was trouwens wel aan stilte gewoon, doch op Barkey-Vale had zij meer kleine bezigheden, en voorwerpen waarin zij belang stelde, rondom zich; deze en gene kwam haar daar van tijd tot tijd bezoeken, en tot gestadig gezelschap, (behalve nu laatstelijk, gelijk wij verhaald hebben) had zij hare getrouwe debora; zij was daar van jongs af gewoon, en genoot dikwijls het bijzijn van hare geliefde cecilia, terwijl te Rotterdam alle menschen haar vreemd waren, en niet ééne vrouw haar een bijzonder belang inboezemde. Hoogst welkom was haar dus, omtrent veertien dagen na hare aankomst in Holland, een brief, welken zij van mejufrrouw wickham ontving, en die ten naasten bij het volgende inhield:
‘Even vreemd als bedroevend is het mij, beste elisabeth! dat ik mijn schrijven aan u naar Holland rigten moet, en overtuigd wezen, dat de Oceaan u en mij van elkander scheidt. Dat gij dien evenwel,

{==258==} {>>pagina-aanduiding<<}
zonder veel gevaar door te staan, en in welstand overgestoken zijt, is mij in de gegevene omstandigheden lief. Nu ben ik verlangend te vernemen, hoe u mijn vaderland aanstaat, en of al de personen in het huisgezin van uwen oom u zoo zeer behagen als hij zelf; doe mij weldra van alles naauwkeurig verslag. - Ware ik meer tot vrolijkheid gestemd, dan ik.... niet juist om uw afzijn.... ei! dat verbeeldet gij u, dan, het is zoo niet - ik zeg, ware ik meer tot vrolijkheid gestemd, dan ik ben, om eene reden, die ik u straks zal ontvouwen, ik zou thans regt genot van allerlei pretjes hebben, want mijn neef george heeft het jawoord gekregen, is met zijne beminde hier gekomen, om haar zijn' vader voor te stellen en kennis met ons allen te laten maken, en bedenkt alle dagen iets anders om haar het verblijf in de hoofdstad regt aangenaam te doen zijn. Zijns inziens, is het spel niet volmaakt, of broeders, zusters en ik, moeten mede doen, als ook Miss hasleys oom en tante, die haar huisvesting verleenen; bij ons is eene groote danspartij geweest, die ons ontzaggelijk veel te doen gegeven heeft, om alles eerst in orde te brengen en op te sieren, en daarna weder te bergen en te onttakelen. Oom, met de beiden beenen in roode lappen gewikkeld, zat op zijn' armstoel met de vreugde op het gelaat, al de wemelende en springende jeugd aan te staren, en betuigde gedurig zijn leedwezen, dat hij niet ook eens met de aanstaande bruid in het rond dansen kon. Deze is, mag ik het zoo eens uitdrukken, eene knappe wilde meid, regt voor george geschikt, eene liefhebster van te paard rijden, van mede op de jagt te gaan, van groote wandelingen te doen, en van al zulke soort

{==259==} {>>pagina-aanduiding<<}
van ligchaamsoefening; hare statuur is in evenredigheid van haren smaak; zij is groot, forsch, bruinachtig van vel, heeft gitzwarte oogen en zeer donker haar, eenen fraaijen mond en heerlijke tanden, in één woord, een zeer bevallig voorkomen, maar dat weinig vrouwelijke zachtaardigheid kenmerkt. Zij was dan ook geenszins verlegen toen zij het eerst hier aan huis, mijn' oom en ons allen zag, en nam al ras met georges broeders en zusters een' zoo gemeenzamen toon aan, alsof zij haar geheel leven door met hen omgegaan had; mij reikte zij de hand, en zeide: ‘Gij zijt ook eene soort van zuster van mijne aanstaande zusters, niet waar? kom aan, kind! laten wij ook zusters zijn!’ Hoe vriendelijk deze toespraak ook ware, ik moet bekennen, zij verbaasde mij, en ik wist er niet veel meer op te antwoorden, dan het woord: ‘gaarne,’ hetwelk ik zeker met eenige bedremmeldheid uitsprak, want zij zag mij scherp aan, en zeide: ‘Wij kennen elkander nog niet, denkt gij, maar dat zal wel komen; ik zeg de dingen gaarne terstond, zoo als ik ze meen, en indien gij mij op den duur wel bevalt, wil ik met u omgaan, alsof ook gij tot mijne oude kennissen behoordet.’ In den dagelijkschen omgang, welken ik thans met haar heb, schijnt zij mij aan die betuigde rondborstigheid gestand te doen, dit is zeker eene goede hoedanigheid, dan zij zegt, dunkt mij, dikwijls meer dan zij behoefde te zeggen, en legt haar gevoelen wel eens zonder noodzaak en zonder dat men er haar naar vraagt, aan een ieder bloot. Ik weet niet of dit op den duur behagen zal, tot nog toe lacht men er meer om dan

{==260==} {>>pagina-aanduiding<<}
men het laakt, en wordt zelfs elke uitval van dien aard, door haren minnaar hoogelijk bewonderd. Gisteren zijn wg op eene luisterrijke partij bij den bankier egberton met haar geweest, heden gaan wij dansen bij haren oom, morgen, overmorgen, alle dagen is er iets te doen, ik kan het naauwelijks uit elkander houden, en als ik 's avonds te bed lig, zwirrelt en zwarrelt het mij nog voor de oogen, als zage ik steeds al de kaarsen en de door elkander wriemelende menschen. Nu moet ik u de reden nog zeggen, waarom ik maar half van harte in de heerschende vrolijkheid deel kan nemen. Mijn oom is, hoe weet ik niet, gewaar geworden, dat de heer nellis een trouwe volger was van zijne dochter pauline; met zijne gewone minzaamheid, volgens hetgeen mijn nichtje mij zelve gezegd heeft, doch met den ernst die hem eigen is, als hij over belangrijke zaken spreekt, heeft hij zijne dochter daarover onderhouden, haar gewaarschuwd tegen de gevaren eener verkeering met iemand die voor zijne gevoelens niet openhartig uitkomt, en met wiens omstandigheden zij zoo weinig bekend is, en haar te kennen gegeven, dat, indien zij geen middel wist om dien man te doen begrijpen, dat hij behoorde te spreken, of zich niet langer als haar minnaar aan te stellen, hij (de vader) een' zijner zonen last zou geven den bewusten heer over zijn vreemdsoortig gedrag te ondervragen. Zoodra dit onderhoud had plaats gehad, kwam pauline bij mij, op mijne kamer, en vertrouwde mij hare verlegenheid; ik begreep dezelve en deelde in de bekommering die zij gevoelde, over de gevolgen eener zamenspraak tusschen de twee bedoelde

{==261==} {>>pagina-aanduiding<<}
heeren, wel wetende hoe ligt zoo iets tot hooge woorden, ja tot een tweegevecht aanleiding zou kunnen geven. ‘Ik verlang zelve niets liever,’ zeide zij: ‘dan dat nellis zich verklare, dan hoe zal ik hem dwingen te zeggen, dat hij mij bemint, hetgeen ik toch zeker geloof, te zijn wat hem op het hart ligt - of hoe zal ik, die zulk eene bekentenis van hem verlang te hooren, hem van mij trachten te verwijderen zonder mijn eigen geluk op het spel te zetten!’ - Ik wist niet welken raad ik haar geven zou, behalve dien, van zich een' tijd lang van het verschijnen op openbare plaatsen te onthouden; doch zij betoonde weinig lust dien raad te volgen, dewijl zij nergens anders gelegenheid heeft den man te zien, aan wien haar hart, vrees ik, te zeer gehecht is. Intusschen maakt haar deze zaak treurig, te meer daar het geluk van haren broeder, dat zij dagelijks onder de oogen heeft, haar te beter doet begrijpen, hoe veel genoegen er in eene wederzijdsche genegenheid, waarvan men voor niemand een geheim behoeft te maken, opgesloten wezen moet. Ik treur met haar in mijn binnenste, te teergevoelig gelijk ik ben, om ooit het leed, althans van wie mij lief zijn, zonder deelneming te aanschouwen. Paulines coquetterie wordt als het ware nu op haar zelve gewroken, en zij is thans de lijdende partij; doch schoon zij schuld hebbe, nu zij smart gevoelt, kan ik niet anders, dan in dezelve deelen.’
Met het beantwoorden van den brief, welken elisabeth nog van Barkey-Vale afgezonden had, eindigde cecilia's schrijven. Het artikel aangaande de zamenwo-
{==262==} {>>pagina-aanduiding<<}
ning, dat daarin voorkwam, gelijk onze lezers zich welligt herinneren, werd slechts even door mejufvrouw wickham aangeroerd, als een plan, dat ook haar ooms goedkeuring niet wegdroeg, doch waaraan zij zelve grootelijks gehecht bleef.
Veel stof tot nadenken verschafte aan mejufvrouw basmooth dit geschrift. Vooreerst trof het haar eenigzins pijnlijk, dat de toon over het algemeen vrolijk, en het treurige dat er in voorkwam, minder uit de betrekking tot haar, dan tot een' anderen persoon voortkomende was, zoo dat zij (door onwillekeurige eigenliefde gedrongen) daaruit moest afleiden zelve niet meer zoo onontbeerlijk als eenigen tijd geleden, aan het geluk van hare vriendin te zijn. Wel zeide zij zich: ik heb immers cecilia over hare groote gevoeligheid te mijwaarts berispt, en om hare sentimentele uitdrukkingen uitgelagchen! ik heb haar verzocht vrolijk te schrijven, en mij van de pretjes die zij genoot, verslag te doen! - die redenering stelde haar niet gerust. - Verstoken van een genot, hetwelk zij lang gesmaakt, en door het te smaken, minder op prijs gesteld had, was zij in het geval van vele lieden, die het goede niet waarderen zoo lang zij er bezitters van zijn, en die vreezen alles verloren te hebben, wanneer eenige schijnbare vermindering van het niet genoeg geachte, zich voordoet. - Ten tweede, dacht elisabeth bij het lezen van mejufvrouw wickhams verslag der vermakelijkheden welke deze bijwoonde, met eenige treurigheid (op hare jaren wel te begrijpen) na, over het weinig vrolijke leven, dat zij tot nog toe geleid had; en steeds, nu inzonderheid, leidde, en gaarne

{==263==} {>>pagina-aanduiding<<}
zoude zij, ware dit mogelijk geweest, naar Engeland overgevlogen zijn, om zich te midden der familie kirham op eene danspartij, of eenig ander feest te verlustigen. De onzekerheid van haar toekomstig lot en het gering vooruitzigt om immer in een talrijk en vrolijk gezin te leven, gevoegd bij de vrees, dat hare geldelijke middelen haar niet zouden toelaten veel deel aan kostbare vermakelijkheden te nemen, klom almede nogmaals in hare gedachten op, en deed voor het oogenblik eene droefgeestigheid in haar ontstaan, die haar anderzins geheel niet eigen was. - Zoo zijn wij allen, slaven der omstandigheden; geslingerd, dan eens door ongegronde hoop, dan weder door overmatige vrees; nimmer volkomen meester van onze eigene gemoedsbewegingen, ja, dikwijls tegen wil en dank medegesleept door eene ongekende magt, die ons doet zijn zoo als wij niet zouden willen wezen, en niet toelaat te wezen zoo als wij zouden wenschen te zijn! O, wie zal op vastheid van karakter roemen! Wie zal ooit, een karakter beschrijvende, dit naar waarheid kunnen doen, zonder er vele tegenstrijdigheden in te doen opmerken! - Ten derde, eindelijk gaf aan elisabeth stof tot eenige overpeinzing, wat hare vriendin van pauline kirham en den heer nellis op het papier gesteld had. Zij vond in paulines omstandigheden veel onrustwekkends, en laakte haar, van zoo lang de oppassing gedoogd te hebben van een' man, dien zij eigentlijk niet kende, en wiens stilzwijgen ten minste bevreemding moest verwekken, doch de zaken nu eens zijnde, gelijk zij volgens cecilia's berigten waren, voelde zij een diep medelijden met de

{==264==} {>>pagina-aanduiding<<}
haar onbekende juffer, te meer dewijl zij duidelijk inzag, dat pauline zich over vroegere gedragingen wel eenig verwijt te doen had. O, riep elisabeth in gedachten uit,... O! als ik mijne kalme gemoedsgesteldheid gewaar word, en denk: al zulk onstuimig gewarrel raakt mij niet, ik heb niets te verbergen, niets van wien het ook zij, die mij ontmoeten mogt, te vreezen, zoo dank ik het mij te beurt gevallene lot. Alles wat mij betreft, is wel voorzeker niet juist zoo als ik zou wenschen dat het ware, maar wanneer is de hemel helder (zegt dikwijls mijne geliefde debora) zonder door een eenig wolkje beneveld te zijn! O, die groote, die uitsluitende genegenheden - wat zijn zij niet gevaarlijk, wat brengen zij niet onrust en onaangenaamheden voort! Lieve cecilia! behoud mij uwe vriendschap - mij dunkt, zoo lang ik die bezit, heb ik geene andere gevoelens van teederhartigheid noodig! - Zoo dacht elisabeth, en zoo denken vele menschen op hare jaren, terwijl ook vele andere dan reeds de woelingen der driften kennen; de eersten zijn gelukkiger, omdat zij in kalmte voortleven en van de toekomst niet veel kwaads vermoeden - dan ook zij zijn niet in veiligheid; voor de meesten althans, komt de dag, dat vriendschap haar laf schijnt te wezen, en een levendiger gevoel haar hart aan het kloppen brengt, dan is de kalmte vervlogen, doch de onrust smaakt zoet, dan geeft men zich van lieverlede aan de nieuwe aanlokkelijke gevaren bloot, en al de oude philosophie wordt vergeten!
Door de laatste harer overpeinzingen, was mejuf-
{==265==} {>>pagina-aanduiding<<}
vrouw basmooth weder opgeruimder geworden, zoo dat zij met haar gewoon vrolijk gelaat tegen etenstijd zich bij de verdere huisgenooten kon vervoegen. In eensgezindheid en vriendelijken kout liep de maaltijd af, en nu was elisabeth gereed, volgens hare gelofte, een en ander uit cecilia's brief voor te lezen, toen de Fransche taalmeester, welke te gelijk met bestenvelde op de pakketboot geweest was, zich aandienen liet. ‘Ik heb naauwelijks meer aan hem gedacht!’ zeide hendrik: ‘doch indien hij mij wenscht te spreken, laat hem binnenkomen.’ De Franschman verscheen. ‘Kij zul mij verskoon, mijnheer,’ zeide hij, na beleefdelijk al de tegenwoordigen gegroet, en volgens mevrouw bestenveldes verzoek plaats genomen te hebben: ‘dat iek de frijheid nem van mij hier andien te laat. Twijfel uit of als mejufvrouw lust kehad had, de Fraons tal te leer, u mij zoudt hib ontbood, maar 't is mijne zak de eerst démarche te doen, neem dus niet kwal dat iek in person mijne vrake heraal!’ - ‘Mijnheer!’ antwoordde hendrik: om u de waarheid te zeggen, heb ik met mijne nicht nog niet over uw voorstel gesproken; zij kan, mijns inziens, de kennis van de Fransche taal zeer wel ontberen, dus voor het oogenblik bedanken wij u voor uwe attentie.’ - ‘Iek keef ok onderwes in muzijk,’ hernam nu de vreemde. ‘Piano, Guitarre, zeker zal mejufvrouw wel een of aonder instrument behandel?’ - ‘De piano is mijn lievelingsinstrument,’ zeide elisabeth, dewijl haar oom haar vragende aanzag: ‘doch,’ vervolgde zij, ‘sinds ik de school

{==266==} {>>pagina-aanduiding<<}
verlaten heb, heb ik er weinig op gespeeld, omdat mijn grootvader niet van muzijk hield, en ik hem dus nooit om eene piano heb durven vragen.’ - ‘'s Jammer, 's jammer!’ riep de Franschman uit. ‘Vor jong daam, uit liever is dan speel, dat vervrolijk, dat amuseer heel kezelskap! Permitteer mij, mijnheer!’ zich tot bestenvelde wendende, ‘mejufvrouw eenke les te keef?’ - Hendrik zag elisabeth aan, en meenende op haar gelaat te lezen, dat zij gaarne zich weder op de toonkunst toeleggen zou, en tevens begrijpende, dat zoo iets haar bij hare tegenwoordige stille leefwijze eene aangename tijdkorting zou verschaffen, antwoordde: ‘Indien mijne nicht daar lust toe heeft, mag ik het wel lijden, in geval de narigten, die ik omtrent uwen persoon en uwe kundigheden zal trachten in te winnen, - dit belge u niet, mijnheer - voldoende zullen wezen, en de prijs van uw onderwijs niet te hoog zal zijn.’ - ‘Hel koed, hel koed, mijnheer!’ kreeg bestenvelde ten antwoord: ‘iek bin vor informatiën uit bank, wat de zeed bedref, hir is eene lijs mit naam van mens die mij heb emploijeer, dit vor de tal, dit vor de muzijk.’ Hierop haalde hij verscheidene papieren uit zijn' zak, gaf er een aan hendrik, en deze vond werkelijk daarop de namen van vele, hem bekende personen, welke met den Franschman in betrekking schenen te staan. Nadat hendrik beloofd had, hem over ettelijke dagen bescheid te laten weten, nam de vreemdeling zijn' hoed op en verliet het gezelschap. Elisabeth, verheugd door het denkbeeld van weldra hare oude geliefkoosde bezigheid weder

{==267==} {>>pagina-aanduiding<<}
te zullen kunnen opvatten, en eenige harer ledige uren zoodoende aangenaam te slijten, verzocht haren oom zich te spoeden met het inwinnen der door hem verlangde narigten, en begon intusschen al van tijd tot tijd een weinig te tokkelen op een oud staartstuk van ruckers, dat meer als meubel, dan als muzijk-instrument in de zaal, waar zelden iemand kwam, geplaatst was. Daar het zeer ontsteld was, streelden mejufvrouw basmooth de klanken, welke zij er uit trok, geenszins, dan op haar verzoek werd het in orde gebragt; wat bestenvelde van den onderwijzer hoorde, was dien niet ongunstig, voor zoo veel men zich van zijn vroeger verblijf in Holland herinnerde, doch reeds sinds lang had men niet meer van hem gehoord. De prijs, welken hij voor zijne lessen vraagde, scheen niet overmatig hoog, en zoo werd dan met hem een accoord gesloten, en zijne discipelinne zag met verlangen uit naar den dag, op welken zij zijne eerste les ontvangen zou.



{==268==} {>>pagina-aanduiding<<}

XVII.


Tijdingen uit Engeland.

Omtrent dezen tijd ontving hendrik een' brief van de weduwe tolver, berigt gevende aangaande eenige zaken den boedel van den ouden heer betreffende. In dien brief was er een aan elisabeth ingesloten, ten naasten bij van den volgenden inhoud:
‘Hoe eenzaam het mij hier is, sedert uw vertrek, lieve mejufvrouw! kan ik u niet beschrijven. Ik was zoo aan mijn' ouden sleur met u en met uwen heer grootvader gewend, dat ik moeite heb mij naar eene andere leefwijze te schikken, zoodat ik nu wel eens denk, dat ik eene dwaasheid deed, toen ik mijn voornemen van u beiden te verlaten, te kennen gaf. Ik bespeur nu weder wat ik altijd ondervonden heb als ik niet door pligt aan eene of andere bezigheid gebonden was, namelijk dat de mensch gezette bezigheid noodig heeft; ik dacht, dat met den ouden dag rust en vrijheid mij boven alles lief zouden wezen, dan, ik word gewaar, dat beslommering ook hare goede zijde heeft, en dat gezelligheid niet altijd tot last, maar ook wel tot veraangenaming van het le-
{==269==} {>>pagina-aanduiding<<}
ven strekt. Het is mij dikwijls alsof ik den ouden heer bestenvelde nog hoor roepen; dan spring ik van mijn' stoel op, en loop naar zijne kamer,.... doch dan verdwijnt de verblinding en ik vind mij zelve dwaas van mij zoo door gewoonte en een toevallig gerucht te hebben laten misleiden; evenwel op een ander oogenblik tuur ik op de klok, en maak mij gereed om te doen wat ik eertijds omtrent dien tijd, voor mijnheer doen moest - ijdele verkleefdheid aan het oude is ook dat; de mensch gelijkt te veel naar niet meer dan een werktuig, wanneer hij zich zoo gedraagt, dunkt mij, en niettemin doe ik het tegen wil en dank, hoezeer het mij tegenstaat, door het werktuigelijke alleen geleid te worden - Van uw bijzijn verstoken te wezen, brengt mij eenigzins terug in de jaren toen gij op de school waart, hieromtrent niet werktuigelijk, maar wel degelijk met opzet, heb ik uwe, mij toen geschrevene brieven eens weder voor den dag gehaald en overgelezen: zij is toch altijd een lief kind geweest! riep ik, dit doende, meer dan eenmaal uit; wel somtijds wat ondeugend, wat schalkachtig, maar toch zoo goed van hart, zoo weltevreden met al de maatregelen die men te haren opzigte nam! Trouwens, ik weet 
het, gij zijt nog lief en goed, doch hoe meer ik dit weet, hoe meer het mij kwelt, dat ik het vooruitzigt heb, niet vele dagen in mijn leven meer met u te slijten. Ei geloof toch, dat ik veel aan u denk en mij getrouwelijk bezig houde met het zorgen voor uwe vogeltjes en bloembollen, en met alles te doen waarmede gij mij belast hebt. Zoo ben ik onder andere, met uwe lief-
{==270==} {>>pagina-aanduiding<<}
degift, een paar dagen geleden, naar jenny hootins gekuijerd; zij was wel, en laat u vriendelijk groeten en bedanken, doch ik vond haar zeer verouderd sinds ik haar de laatste reis zag. Dat wij veel over u gesproken hebben, zult gij ligt gelooven. Het deed haar leed, dat gij vóór uw vertrek naar Holland niet nog eens bij haar waart geweest, ik verontschuldigde u zoo goed ik kon, door al de bezigheden op te sommen, die u in den laatsten tijd aan huis gebonden hadden, evenwel dacht ik daarbij: het is jammer, dat mijne goede jufvrouw dit bezoek verzuimd heeft; want geringe lieden hechten altijd veel, en meer dan men soms vermoedt, aan de oplettendheden van hen die zij de grooten noemen, en voelen naar evenredigheid dieper dan men denken zou, eenige veronachtzaming van hunne personen; dan uwe liefdegift heeft ditmaal alles goed gemaakt; de schoondochter heeft om niets gevraagd, en het geheele gezin zag er vrij knapjes uit, dank zeker uwe en mejufvrouw wickhams vroegere weldadigheden.
Al weder een paar dagen later ontving ik een allezins onverwacht bezoek, dit moet ik u met eenige naauwkeurigheid beschrijven. Ik was in het dorp te kerk geweest, en bezig den tekst nog eens na te lezen, en over het gehoorde te denken, toen een rijtuig kwam oprijden, en mejufvrouw selsat liet belet vragen. Haar opgewacht hebbende, en met haar in mijne kamer gegaan zijnde, zag selsat niet zoodra den geopenden Bijbel op de tafel liggen, of zij zeide: ‘Domine heeft heden al heel vreemd gepredikt! Ik houde niet van dat verheffen van den zondigen

{==271==} {>>pagina-aanduiding<<}
mensch!’ - ‘Mijns inziens,’ antwoordde ik: ‘heeft hij den mensch niet verheven, maar aangetoond hoe groot en edel hij wezen zou, indien hij beter zijne pligten betrachtte, en de voorschriften van zijnen Heiland naleefde; hem vervolgens aansporende tot verbetering van zijn doorgaand gedrag.’ - Zonder mij te wederleggen, hernam selsat: ‘en welke korte gebeden! Neen, die doctor barton gevalt mij geenszins; ik ga ook daarom zelden bij hem ter kerk, en verkies zeer verre huisoefeningen, gelijk ik die bij mij op Selsat-Hill gewoon ben te laten houden, boven zijne predikatiën. Daar houdt de metselaarsbaas ons het goede voor, daar slijten wij uren achtereen in verzuchtingen, daar zingen wij de Psalmen Davids en geene vreemde Hymnen van hedendaagsche makelei, zoo als hier!’
‘Neem mij niet kwalijk,’ zeide ik hierop: ‘dat het toch vreemd zoude wezen, indien een metselaarsbaas beter onderwijs in de Godsdienst kon geven, dan een gestudeerd predikant. Het doen van zeer lange gebeden, valt niet in mijnen smaak, de veelheid der woorden maakt het gewigt van het gebed niet uit; en wat het zingen betreft, mijns inziens zijn vele nieuwere liederen oneindig beter voor Christenen geschikt dan een aantal Psalmen van den Israëlitischen vorst. - Doch wij zouden welligt de zaak over deze stof niet eens worden, wees dus zoo goed, mejufvrouw! mij te melden, waaraan ik de eer van uw bezoek verschuldigd ben.’

{==272==} {>>pagina-aanduiding<<}

‘Ja,’ hervatte zij: ‘wij zullen het maar hier bij laten, anders mogt ik, te zeer in het geestelijke verdiept, het oogmerk van mijne komst voorbij zien!’ en nu eene deftige houding aannemende, en eene gemaakte vriendelijkheid ten toon spreidende, vervolgde zij, na eene poos zwijgens. ‘Ik ben te wel bekend, mejufvrouw tolver, met uwen vriendschappelijken en gemeenzamen omgang sinds jaren, met mejufvrouw basmooth, om niet verzekerd te wezen, dat zij u in haar vertrouwen gesteld heeft, met opzigt tot hetgeen laatstelijk tusschen haar en den edelen edward werner is voorgevallen.’ - Daar ik toestemmend met het hoofd nikte, vervolgde zij: ‘Hare weigering - de weigering van zoo een allezins verdienstelijk en beminnelijk meisje, heeft Mylord uitermate bedroefd, en vooral sedert wanhoop over het mislukken van zijn zoons liefste wenschen, dien zoon van hem verwijderd heeft, is er door hem niets nagelaten, wat de vaderlijke teederheid hem kon aan de hand geven, om de reden van elisabeths handelwijze uit te vinden, ten einde die, zoo mogelijk, uit den weg te ruimen en de tehuiskomst van edward te gelijk met zijne vereeniging met zijne beminde te bewerkstelligen. De uitslag van zijne onvermoeide nasporingen nu, is geweest: het vernemen van een gerucht, dat zeker door vijandige menschen is uitgestrooid geworden, aangaande eenige genegenheid welke de jonge werner ettelijke jaren geleden, voor een meisje van den geringen stand zou gehad hebben; doch al wat van die zaak is, is op eenen geheel anderen persoon

{==273==} {>>pagina-aanduiding<<}
toepasselijk; edward is onschuldig, en zal weldra van alle blaam gezuiverd, terug komen op het onderlijk kasteel. Dit nu verzoekt Mylord, door mij dringend, dat gij aan mejufvrouw basmooth wilt doen weten, er tevens bijvoegende, dat, indien zij nu haar vonnis wilde herroepen, zij haren minnaar ten toppunt van het geluk zoude voeren, zijne gansche familie grootelijks verbidden en in het bijzonder zijn' vader voor diens genomene moeiten de schoonste belooning schenken!’
Ik antwoordde: dat mij de weinige genegenheid van mejufvrouw basmooth voor den heer edward werner bekend was geweest, lang vóór dat deze haar ten huwelijk gevraagd had, zoo dat mij hare weigering niet zou verwonderd hebben, al ware het dat er niet zeer nadeelige berigten, hem aangaande, waren ingekomen. Dat ik dus, al wierd hij onschuldig bevonden, niet dacht, dat hij elisabeth van besluit zou doen veranderen, doch dat ik niet in gebreke zoude blijven, haar te melden, wat van mij werd verlangd.
Met deze belofte hield zich selsat tevreden; zij verzocht nu, dat het rijtuig weder voorgebragt zou worden, en ik beval lisbeth den koetsier te waarschuwen; terwijl de dienstmaagd zich van dien last kweet, zeide ik, om zoo wat te zeggen: ‘Zou het voor falmains dochter geweest zijn, dat er heden ochtend gedankt is?’ - ‘Ik geloof ja,’ antwoorde selsat: ‘ten minste sedert zij ziek geweest is, is het dezen morgen voor het eerst dat ik haar in de kerk gezien heb; mij dunkt zij had dit wel wat eerder mogen doen!’ - Dit laatste werd met

{==274==} {>>pagina-aanduiding<<}
zulk een fijmelachtig gezigt uitgesproken, dat ik niet kon nalaten er op te antwoorden: ‘Laat ons haar niet oordeelen. Prijsselijk en goed is de gewoonte van, als men uit eene zware krankte hersteld is, God daarvoor in het openbaar te danken, doch in eenzaamheid kan eene herstellende een vurig dankgebed tot den Albehoeder opgezonden hebben, lang eer zij het durfde wagen ter kerk te gaan; een gebed of eene dankzegging uit het hart van den sterveling opgekomen, zonder getuigen tot den Vader in de hemelen gerigt, zal toch wel even voldoende zijn, ja welligt meer dan wat een ander, een vreemde, ja eene geheele onverschillige gemeente, voor de herstelde zegt.’ - ‘Maar hoe weet gij?’ vraagde mij selsat met een uitgestreken gelaat: ‘dat mejufvrouw falmain zich in eenzaamheid van hare Godsdienstige verpligting gekweten heeft?’
‘Ik weet dit niet stellig,’ hervatte ik: ‘maar ik vertrouw zulks. Ach! men is zoo tot dankbaarheid gestemd, wanneer men geleden heeft en uit den druk verlost is. En buitendien, ik geloof altijd gaarne het beste van alle menschen, zoo lang ik niets kwaads van hen weet.’
De verschijning van het rijtuig maakte een einde aan ons gesprek; selsat drukte mij nog eens de belangen van werner op het hart, en liet mij toen aan mijn eigen nadenken over. Dan slechts weinige oogenblikken na haar vertrek, kwam john binnenstuiven met een ontsteld gelaat: ‘Jufvrouw tolver,’ sprak hij haastig: ‘ik weet niet juist wat mijne tante u is komen zeggen, maar wees op uwe hoede met haar. Zij spant met de werners zamen om elisabeth

{==275==} {>>pagina-aanduiding<<}
voor edward te winnen, en hij is haar niet waardig. Een ongelukkig, door zijne schuld ongelukkig meisje, is op het kasteel over hem komen klagen; nu willen zij mij dwingen, dit meisje te trouwen, daartoe is aan tante eene groote som gelds voor mij beloofd - maar wat zij ook doe, nimmer zal ik mij tot zulk eene schandelijke zaak laten gebruiken. Als ik kan, zal ik u nader berigt geven, maar thans moet ik voort. Door behulp van een' knecht ben ik uit mijne gevangenschap verlost, en onderrigt geworden dat tante, van hier gaande, Mylady van bij Lord osmond moest afhalen; daardoor heb ik nu nog even tijd om terug te loopen, en weder in mijne kamer te zitten eer zij terug komt - dan ik moet voort.’ - Eer ik tijd had om iets te zeggen, verdween de jongeling. Gij begrijpt, mijne lieve mejufvrouw! hoe verbaasd ik was over de twee tegen elkander strijdende berigten, die zoo kort het eene na het andere mij waren ter ooren gekomen. Ik wist naauwelijks wat ik gelooven moest, doch het verhaal van john scheen mij met meer openhartigheid, dan dat van selsat gedaan te zijn, en dus meer waarheid te behelzen. Ik besloot dan, u alles te verhalen, zoo als het geschied is, hiermede voldoe ik aan mijne belofte; en tevens aan hetgeen ik u meen verschuldigd te zijn; wanneer ik meer te weten kom, zal ik u nader verslag geven. Intusschen bid ik steeds voor u 's hemels beste zegeningen af, en noem mij als van ouds met de meeste hartelijkheid

Uwe Dw. Dienaresse en getrouwe Vriendin
Wed. tolver.’

{==276==} {>>pagina-aanduiding<<}

Zonder onze bijzondere aanwijzing, zal door onze lezers genoegzaam begrepen worden, welke uitwerking debora's brief, althans dat gedeelte van denzelven hetwelk werner betrof, op elisabeth had. Wij willen dan ook, in plaats van in het breede hare gevoelens en de redenen waarom zij bij hare weigering bleef volharden, te omschrijven, het oog naar Werner-Castle wenden, en ter opheldering van het door tolver verhaalde, verslag geven van hetgeen daar, sinds edwards verdwijning was voorgevallen. - Onmiddellijk na die verdwijning, had Mylord regts en links boden gezonden, en alle mogelijke maatregelen genomen om gewaar te worden waar zijn zoon gebleven was, dan eer hij daaromtrent eenige inlichting had bekomen, verscheen op zekeren morgen, een' dag of twee na elisabeths vertrek van Barkey-Vale, de bewuste jonge dochter op het kasteel; zij vraagde naar edward, en toen men haar gezegd had, dat hij er niet was; drong zij er zoo sterk op aan zijn' vader te spreken, dat de dienstboden haar niet onaangemeld durfden afwijzen. Zij werd dan in Mylords tegenwoordigheid toegelaten, Lady werner en selsat mede aanwezig zijnde, en verhaalde nu met schaamte en diepen weemoed hare geschiedenis, doch verklaarde tevens, dat haar besluit vast stond, om niet naar hare ouders (aan wie zij verteld had, dat zij zekere bloedverwante, die haar uitgenoodigd had, ging bezoeken) terug te keeren, dan als edwards echtgenoot. Wat Mylord ook zeide, dat hij niet wist waar zijn zoon zich bevond, dat men haar kosteloos te huis zou bezorgen, en zoo ras edward iets van zich hooren liet,

{==277==} {>>pagina-aanduiding<<}
het haar melden, niets hielp. ‘Ik heb regt op uw zoons hand,’ zeide het meisje: ‘en gij zijt als vader van mijnen verleider verpligt, hem tot woord houden te dwingen en mij te beschermen; ik ben aan mij zelve en aan mijn kind verschuldigd, voor mijne belangen te zorgen; ik ga niet van hier!’ Eene lange en vrij hevige woordenwisseling volgde op dit kenbaar gemaakt besluit, eindelijk kwam men overeen, dat het meisje haren intrek zou nemen bij eenen landbouwer in de nabuurschap, welke van Lord werner afhing, en daar zoude vertoeven tot dat er tijding van edward was. - Nu was het onbegrijpelijke van mejufvrouw basmooths weigering, ondersteld dat zij iets van de zaak geweten had, verdwenen, en zij zelve geregtvaardigd in het oog der geheele familie werner, dan schoon ieder enkele persoon dit zoo vond, werd het door niemand gezegd, voor dat selsat weinige dagen na het nu verhaalde, met het plan voor den dag kwam, hetwelk haar bezoek op Barkey-Vale ten gevolge had. Zij zeide namelijk: ‘Het gedrag der jonge lieden is veelal een doorn in het vleesch voor ouders, of voor wie in derzelver plaats opgetreden zijn! Gelijk u, Mylord, uw zoon ten aanstoot is, zoo is het mij mijn neef; gelijk edward zich met eene burger-dochter tot oneer van uw edel huis heeft ingelaten, zoo is john kirkumbaine op schoolmeester falmains dochter verliefd! O droeve tijden, waarin men zulks beleven moet! Dat ik mij tegen johns verbindtenis met dit meisje, al zou die eerst na verloop van ettelijke jaren plaats hebben, aankantte, is even goed door u

{==278==} {>>pagina-aanduiding<<}
te begrijpen, Mylord! als het door mij te begrijpen is, dat gij u tegen dat van uwen zoon verklaart; dan, de groote verpligting die ik aan u en aan Mylady heb, te gelijk met de vriendschap, welke mij aan u beiden verbindt, heeft mij op het volgende denkbeeld doen komen, en mij overgehaald om ten uwen gevalle mijne billijke familie-trotschheid op te offeren. Laat ons het Londensche meisje aan john tot echtgenoot geven: het is waar, om dit te doen plaats hebben, zoudt gij, Mylord, aan mij eene genoegzame geldsom moeten afstaan, om hun huishouden ver van hier en van mijn gewoon verblijf te vestigen en staande te houden; maar wat is geld voor een' man als uwe edelheid! Laat ons voorts, van het thans gebeurde, als van eene lang geledene zaak, met verzachtende bewoordingen spreken, en trachten elisabeth nog voor edward te winnen. Nogmaals moet geld, ten einde uw zoon zijne schulden betaald krijge, hier eene voorname rol bij spelen, maar wat zou u voor de eer van uw aloud geslacht te kostbaar zijn!’ - Na eenige overweging keurde Lord werner dit plan aannemelijk, en selsat maakte terstond haar werk van het overreden van haren neef; dan bij hem vond zij grooter tegenstand dan zij gewacht had; de groote som welke zij uit Lord werners naam hem toe kon zeggen, mits hij aan haar verlangen voldeed, kon hem niet bewegen eene schandelijke echtverbindtenis te sluiten; vruchteloos voer selsat tegen hem uit, vruchteloos verzekerde zij hem, dat zij nimmer in zijn huwelijk met helena zou stemmen, vruchteloos bedreigde zij

{==279==} {>>pagina-aanduiding<<}
hem geheel de handen van hem te zullen aftrekken en hem te onterven, vruchteloos sloot zij hem werkelijk op in zijne kamer; niets vermurwde den jongeling, die van zijnen kant te kennen gaf, dat, schoon hij Miss falmain lief had, hij zoo jong, en zoo geheel zonder geldmiddelen, nog niet aan trouwen dacht, dat hij niets meer verlangde dan in staat gesteld te worden om door eigen werkzaamheid den kost te verdienen - en dat hij het oogenblik zou zegenen, waarop hij zijne tante niet meer tot last zou zijn. Hoe selsat zich met opzigt tot elisabeth op Barkey-Vale gedroeg, hebben wij reeds vernomen.
Intusschen kwam er berigt, dat edward zich te Liverpool ingescheept had, op een schip, dat naar het zuiden van Frankryk koers zette en daarmede vertrokken was. Zulk eene tijding die het verlatene meisje ten volle overtuigde van hetgeen zij reeds had gevreesd, namelijk dat haar minnaar haar wenschte van zich af te schuiven, had op de ongelukkige eene zeer nadeelige uitwerking. In hevige stuiptrekkingen werd zij moeder van een kind, dat slechts een paar uren leefde, en met moeite werd zij zelve aan de dreigende zeissen des doods ontrukt. Hare ouders, op last van Lady werner (wier goedhartigheid over haren wrevel tegen de schuldige zegevierde) van haar verblijf en gevaarlijken toestand in het algemeen onderrigt zijnde, snelde de moeder toe om haar te helpen oppassen; met de uiterste verbazing vernam deze vrouw, van die des landbouwers, wat er voorgevallen was, terwijl men haar niets dan den naam van den verlei-
{==280==} {>>pagina-aanduiding<<}
der en diens familie verzweeg. De moederlijke teederheid deed de vrouw voor het oogenblik in haar kind niet anders zien dan een lijdend slagtoffer, en zij spaarde tot lateren tijd de berispingen, welke dit kind verdiende. - Eer wij verder verhalen, hoe het met haar afliep, willen wij eens weder naar elisabeth terugkeeren.
Haar vertrouwen in haren oom, en hare openhartigheid jegens hem, door het oversteken van het kanaal niet verminderd zijnde, maakte mejufvrouw basmooth geen geheim voor hem van debora's brief; integendeel, zoodra zij dien gelezen had, en hendrik kon spreken, zeide zij, met een verblijd gelaat: ‘Nu ben ik geregtvaardigd, nu zullen de uitstrooisels te mijnen nadeele in de omstreken van Barkey-Vale wel ras een einde nemen, en niemand zal het mij meer ten kwade duiden, indien ik, gelijk bij mij vast staat, blijf volharden in het weigeren van edwards hand!’ - Hendrik, na op verzoek van zijne nicht den brief gelezen te hebben, betuigde zich minder dan zij verzekerd, dat de nadeelige praatjes zoo spoedig eindigen zouden, dewijl het belang der werners niet medebragt, de geheele waarheid te openbaren, en elisabeths volharding in de weigering de listige selsat wel nieuwe stof tot kwaadspreken zou kunnen geven: ‘Bekommer u echter daar niet over, kindlief!’ sprak hij: ‘leer uit het plaatshebbende onaangename geval, genoeg te hebben aan de getuigenis van uw geweten! Gij kunt voor den grooten eenigen kenner der harten belijden, dat gij in deze

{==281==} {>>pagina-aanduiding<<}
niets verkeerds gedaan hebt, laat dan de menschen praten, indien zij niet zwijgen willen, en ga gerust op uwen eenvoudigen weg voort.’
Verstandig, dunkt ons, was die raad, want de wereld, of wat men gewoon is zoo te noemen, de massa der menschen, welk een' ontzettenden invloed oefent die niet vaak op een enkel mensch uit! Wat de wereld oordeelt, doet dikwijls meer af, dan wat ons geweten ons zegt; en toch op welke ongewisse gronden is niet doorgaans het oordeel der wereld gevestigd, terwijl de stem van het geweten ons nooit bedriegt. Hoe veel wordt niet om de wereld gedaan, wat ons hart ons zegt, dat beter ware niet te doen; en hoe veel wordt er om de wereld gelaten, dat zeer geoorloofd wezen zou, te verrigten. Dan eens vreest men de wereld - en de wereld denkt niet aan ons; dan eens verbeeldt men zich, dat de wereld zich niet met ons bemoeit - en de wereld bespiedt onze daden en legt die naar haar welgevallen, soms geheel verkeerdelijk, uit; dan eens prijst ons de wereld - en al is het dat wij ons over hare lofspraak verwonderen, boezemt ons die een' kwalijk geplaatsten hoogmoed in; dan eens laakt ons de wereld, - en hoewel wij ons van geene in het oog loopende verkeerdheid weten te beschuldigen, beginnen wij ons zelven te wantrouwen en worden moedeloos. O, wie zal ons, zoo lang wij hier op aarde leven, van de lastige banden bevrijden, die ons, elk in het bijzonder, op deze wijze meer of minder knellen? Wij voor ons gelooven, dat ook in deze, elk mensch zijn eigen pak te dragen heeft en dragen moet; ten minste geen genees-
{==282==} {>>pagina-aanduiding<<}
middel voor de kwaal weten wij op te geven, dewijl, indien men zich geheel door het oordeel der wereld liet beheerschen en omwenden (gesteld men ware dus in staat haar te voldoen) men een ellendig leven, vol dwang en onstandvastigheid leiden zoude; en indien men zich geheel boven al wat de wereld zou kunnen zeggen, verhief (gesteld ook dit ware met onze eigenliefde, die toch altijd verlangd gestreeld te worden, mogelijk) men een voorwerp van verachting voor haar, en al ligt voor zich zelven worden zou!



{==283==} {>>pagina-aanduiding<<}

XVIII.


Een dames salet.

Nu was de gewenschte dag daar, op welken elisabeth hare eerste les op het klavier moest ontvangen. Mevrouw bestenvelde, zeer op de Hollandsche zindelijkheid gesteld, had in hare prachtige zaal zorgvuldiglijk een' looper laten leggen, van de deur af tot even voorbij het klavier, en hare nicht verzocht toe te zien, dat haar meester, ‘zóó van de morsige straat komende,’ zoo min mogelijk het tapijt betrad. Een paar matten stoelen waren nevens het instrument geplaatst, benevens eene koperen stoof voor den Franschman en een voetenmandje voor mejufvrouw basmooth, ten einde geen van beide door de koude (men was in de maand December) lijden zoude; want voor een uur tijds vuur aan te leggen, vond de huismoeder niet de moeite waard, vooral omdat, hoe minder men tegen de gladde plaat stookte, hoe liever het haar was! Naauwelijks had de klok twaalf geslagen, of Monsieur alerte was daar, en elisabeth ontving hem met blijdschap in het prachtige vertrek. Met het zelf bespelen van het klavier, om over deszelfs klank

{==284==} {>>pagina-aanduiding<<}
en andere hoedanigheden te kunnen oordeelen, met het onderzoeken van de hoogte waartoe zijne discipelinne het in de kunst gebragt had, met het haar aanprijzen van nieuwe muzijkstukken, welke hij bij zich had, en het lof toezwaaijen aan de bekwaamheden, die hij in haar zeide te ontdekken, en welke slechts eenige leiding van nooden hadden, liep deze eerste les ten einde.
Laat ons, liever dan van al de lessen, en van het eene en andere, dat aangaande elisabeth plaats had, verslag te geven, haar zelve laten spreken in een' brief, dien zij, omtrent eene week later, aan mejufvrouw wickham schreef. Deze brief was een antwoord op dien welken wij van cecilia medegedeeld hebben, dan daar wij het ons niet ter taak stelden alles op te geven wat de twee vriendinnen aan elkander meldden, kunnen wij, uit het geschrevene kiezen, en het min belangrijke onaangeroerd laten. Het thans bedoelde geschrift luidde over het algemeen als volgt:
‘Nog altijd duurt uw vrolijk leven voort, cecilia! O, wat zal het afvallen, wanneer eens de heer kirham met zijne zwartoogige schoone getrouwd zal zijn, en dus de partijen een einde nemen zullen. Wat zou het u afvallen, indien gij plotseling overgetooverd in deze stad, u met het stille genoegen van dit huishouden moest tevreden stellen! Waarlijk, hoezeer gij mij wel eens hebt doen denken, dat mijn dierbaar persoontje onmisbaar was tot uw geluk, ben ik overtuigd, dat gij hier, schoon in mijn bijzijn, soms hartelijk geeuwen en u vervelen zoudt, doch als men genoodzaakt is, zich ergens aan te gewennen, gewent men

{==285==} {>>pagina-aanduiding<<}
er zich ook aan, en ik geeuw niet, schoon geene bijzondere pretjes mij vervrolijken. Als ik zeg bijzondere pretjes, zoo bedoel ik daarmede zulke, als ik in mijn' schooltijd, doch sinds niet. weder, genoot, zulke als thans voor u dagelijksche kost zijn, te weten: danspartijen, assemblées, tooneel-voorstellingen, concerten, enz., enz., doch gewone pretjes heb ik ook, en deze zijn, dan eens het zien afloopen van een schip, dan eens het bezigtigen van een vaartuig, dat voor ooms kantoor eene reize gedaan heeft, dan eens een theesaletje onder dames, dan eindelijk mijne muzijklessen. Schrale sopjes! zult gij zeggen, want gij zijt aan beter gewend, doch lekkere beetjes! zeg ik, want niets beters komt mij te voren. Kind! zie hier eene zedeles: wie het kleine versmaadt, is het groote niet waard, en men moet zich naar de omstandigheden schikken. Kom, laat ik u eens door eene kleine omschrijving in staat stellen om te beoordeelen, hoe prettig een theesaletje onder dames is. Dan, eerst behoort gij te weten, dat er nog eene oude gewezene gouvernante van tante in leven is. Deze komt van tijd tot tijd bij ons eten, en vergeldt gaarne de beleefdheid van hare voormalige discipelinne door deze bij haar te ontvangen, schoon tante, die van geene praatsaletjes houdt, haar liever van den last, welken deze de goede sloof veroorzaken, verschoonen zoude. Zij is eene Zwitsersche van geboorte, heeft hier te land meer dan een meisje opgevoed, waardoor zij met verscheidene dames uit de eerste familiën bekend is, is daarna met de opgezamelde penningen naar haar vaderland teruggekeerd, doch heeft (zoo als ik hoor dat meestal bij dergelijke per-
{==286==} {>>pagina-aanduiding<<}
sonen het geval is) het daar zoo veranderd en zoo weinig naar haren smaak, gevonden, dat zij herwaarts is weder gekomen, en zich in deze stad in de Bierstraat op kamers gevestigd heeft. Nadat ik haar eenige malen hier aan huis gezien had, zeide tante mij op zekeren morgen lagchende: 
‘Betje! gij zijt bijzonder in de kas bij jufvrouw bessières; zij wil ons volstrekt een avondje bij haar hebben, en wenscht, wat meer is, dewijl antje, die haar anders helpt schikken, thans te zwak is, dat gij haar soortgelijke dienst bewijst. Gij zoudt mij verpligten, lieve! indien gij dit een en ander niet weigerdet, en u dus morgen ochtend te tien uren bij haar liet vinden, ten einde zij des avonds te zeven gereed moge zijn om hare gasten naar behooren te ontvangen.’ Gij begrijpt, dat ik een toestemmend antwoord gaf, en mij op den bepaalden tijd bij de juffer bevond. Terstond nam de drokte eenen aanvang. Bessières, en ik achter haar aan, draafden trap op trap af, om het zilveren theegoed uit te geven, de allerfijnste theekopjes op het theeblad te schikken, toe te zien, dat er geen stofje op eenig meubel bleve kleven; ik moest de hoezen van de stoelen aftrekken: de meid de gladhouten tafel nog eens helder opwrijven, de waskaarsen door een wollen lapje halen, om ze regt glimmend te maken, en voorts op Lustres en kandelaars plaatsen. Toen de kamer gereed was, volgde eene deliberatie over de soort van lekkernij, welke men den gasten aanbieden zou; soezen of spritsen, of amandelbanket? slemp, chocolade of kandeel. Het duurde lang eer de juffer het daaromtrent met zich zelve eens was; en zeker als

{==287==} {>>pagina-aanduiding<<}
men ieders bijzonderen smaak wil in acht nemen, zoo als zij, uit goedhartigheid jegens wie zij verwacht, gaarne doen wilde, kost het veel moeite te vinden wat aan allen het best behagen zal. Den geheelen dag bleef ik bij de juffer om haar gezelschap te houden, dewijl zij toch, door de beslommering over haar salet, tot geene gezette bezigheid gestemd was. Te twee uren gebruikten wij te zamen een vrij sober maal; toen trok bessières hare beste plunje aan; en begon wel een half uur voor dat de gasten verwacht werden, nogmaals te draven; de kantoorknecht van oom hendrik, die voor dien avond als huisbediende fungeren moest, werd honderdmaal geroepen: ‘Klaas! zult gij niet vergeten, vuur in de stoven te doen? - Klaas! denk je wel om de uitlichtlahtaarn bij de hand te hebben? - Klaas! als het regent, laat trijntje dan de Parapluïe voor de dames gebruiken. - Klaas! help toch mevrouw van almstein, die slecht ter been is, de trappen op. - Klaas! gij moest de lusterkaarsen opsteken, het wordt tijd. - Klaas! liggen de schoone theedoekjes Wel op het blad?’ enz., enz. Nu wordt er gebeld, wij vliegen de saletkamer in; mijne tante en antje waren de eersten die zich vertoonden, na deze mevrouw welmoet, eene matrone van een paar honderd ponden zwaar, die hijgende en blazende in kwam, gevolgd door mejufvrouw hare dochter, een klein rond frikkedelletje, dat goeden aanleg heeft, in rijperen leeftijd, moeder in zwaarlijvigheid te evenaren. Weder een belletje, mevrouw van zalen en mevrouw riwers, twee vriendinnen, die lang complimenten maken wie het eerst binnentreden

{==288==} {>>pagina-aanduiding<<}
zal. Nu hooren wij in den gang hompelde pompeldestomp; de stem van klaas, die roept: ‘wacht, mevrouw! ik zal je helpen,’ en de stem van mevrouw, die lagchende zegt: ‘Het, hoeft niet, klaas! ik kan wel alleen!’ en daar waggelt mevrouw van almstein binnen. Na elkander gegroet te hebben, zetten zich de dames neder. ‘Wat is het overheerlijk weder!’ zeide mevrouw riwers. ‘Ja!’ antwoordde mevrouw welmoet: ‘de maneschijn maakt het zoo licht of het dag is!’ Zoo was, dacht ik, de order aan klaas, van voor parapluïe en lantaarn te zorgen, wel overbodig! - ‘Hoe heeft uw man het in Engeland gehad?’ vraagde voorts mevrouw van zalen aan tante. ‘Vrij goed, naar mate van de omstandigheden,’ antwoordde deze: ‘maar de dood van zijn' vader heeft gemaakt, dat hij veel langer dan ik gedacht had, uitgebleven is; trouwens, tot verzoeting van zijne afwezigheid, heeft hij ons een lief nichtje medegebragt.’ - Dit vriendelijk gezegde deed al de dames hare oogen naar mij wenden, en het vette juffertje sprak: ‘Het spijt mij, dat ik geen Engelsch ken, anders zou ik....’ ‘He, lieve keetje!’ zoo viel tante haar in de rede: ‘mijne nicht spreekt Hollandsch, zoo goed als gij of ik.’ - Natuurlijk verwachtte ik nu, door het lieve keetje aangesproken te worden, dan daar kwam niet van. Ik dacht, dat is er weder eene van die soort van menschen, die zeggen alles, te zullen doen, zoo lang het schijnt dat er geene gelegenheid toe wezen zal, maar die niets durven wanneer het er op aan komt. ‘Pfu-u-u!’ blaasde nu mevrouw welmoet,

{==289==} {>>pagina-aanduiding<<}
en zeide: ‘mag ik verzoeken, dat het vuur uit mijne stoof genomen worde? ik vind het van daag ontzaggelijk warm!’ - Op een' oogwenk van tante, ik naar de schel - klaas in de kamer - het verlangde uitgevoerd - de kring weder in orde.
Mevrouw van almstein. ‘Wie wacht gij nog meer, jufvrouw bessiêres? Ik zie nog vier ledige stoelen.’
bessières. ‘Zij zijn voor mevrouw elters, voor de twee jufvrouwen wesink, en voor eene Amsterdamsche dame, die bij eerstgenoemde logeert, maar die ik niet ken. De dames komen laat, dat wordt zoo de gewoonte.’
Mevrouw van almstein. ‘Ja, dat wordt het! in mijne jeugd kwamen wij te zes uren bij elkander, toen had men er nog wat aan, maar thans: pas zit men, of men moet weder weg.’
Mevrouw van zalen. ‘Hoe staat het toch met het huwelijk van lotje wesink?’
Mevrouw welmoet. ‘Ik heb hooren zeggen dat het glad af was.’
Mevrouw riwers. ‘Af? Dat geloof ik nooit. Ik zie ten minste den amoureux nog alle dagen voorbij mijn huis, meer dan eens, heen ep weder kuijeren, en op den hoek van de straat naar lotjes kamer turen.’
Mevrouw welmoet. ‘Mijne kamenier, die de zuster is van de werkmeid van zijne moeder, heeft mij gezegd, dat de jonge heer geheel andere dingen in het hoofd heeft; nu, dat is, dunkt mij, nog al authentiek!’
Hier werd het gesprek gestoord, door het binnen-
{==290==} {>>pagina-aanduiding<<}
treden van mevrouw elters met de Amsterdamsche dame. Terstond waren al de reeds zittenden op de been; wie bij het vuur zat, wilde die plaats aan de vreemde afstaan; wie de minst geschatte plaats had, werd door de nieuw aangekomenen verzocht hooger op te gaan; dit gaf een heen en weder gepraat en geschik waarvan alleen mevrouw van almstein verschoond bleef, hetwelk ik vreesde, dat bij de komst der jufvrouwen wesink nog eens hervat zou worden, maar dat gelukkig door hare verschijning, in eens doorging, en met het weder nederzitten van allen eindigde.
‘Wel lotje!’ sprak nu mijne nicht: ‘ik ben verheugd u eens te zien; gij zijt in lang niet naar mij komen omkijken.’
Lotje. ‘Maar, antje! voor zoo veel ik mij herinner, was het eer aan mij, mij te verwonderen, dat gij niet eens kwaamt!’
tante. ‘Mijne dochter gaat zelden uit, mejufvrouw! dus kunt gij wel begrijpen, dat zij gaarne heeft dat hare vriendinnetjes eens een reisje te meer bij haar komen.’
lotje. ‘Ja wel, mevrouw. Doch wanneer mijne kennissen niets van zich laten hooren, weet ik niet of zij mij wel verlangen te zien, en ik heb, om de waarheid te zeggen, zoo vele goede vriendinnen, dat ik onmogelijk bij eene alleen alle oogenblikken kan komen hooren, of ik ook belet doe.’
Mevrouw van zalen. ‘Kom! jufvrouw lotje heeft thans ook wel andere dingen te doen, dan vriendinnetjes te bezoeken, niet waar?.... Mogen wij u niet haast feliciteren?

{==291==} {>>pagina-aanduiding<<}

lotje. ‘Feliciteren? Ja, overmorgen als het u belieft, dan ben ik jarig.’
Met dit antwoord stelde zij de nieuwsgierige vraagster, die iets van haar huwelijk weten wilde, te leur, en wendde zich toen eensklaps naar de Amsterdamsche dame, met de vraag, of zij ook tijding van hare moeder had. Deze antwoordde, op een' zeer bevalligen toon: ‘Dat ik nog hier ben, is een bewijs dat ik goede tijding heb ontvangen; ik heb mij wat te zeer verlegen gemaakt, mijne moeder is wel en verlangt mijne tehuiskomst niet. Verpligt intusschen voor uwe attentie!’
Inmiddels was bessières drok bezig geweest met vragen of de dames groote of kleine kopjes verlangden, wie suiker in de thee wilde, enz., en nu werd het ingeschonkene rondgedeeld. Keetje welmoet, die een groot kopje gevraagd had, nam het vrij onhandig aan, het gleed, viel om, flap! over de tafel en over de japon van de Amsterdamsche juffer. ‘Duizendmaal vergeving!’ riep het vettertje. - ‘Schel om een' vaatdoek!’ riep onze tractante. ‘Het is niets! het is niets!’ zeide de beleedigde. - Ik weder naar de schel - klaas den last ontvangen hebbende van een' vaatdoek te halen, daarmede binnen, aan het zwabberen; ik ging spoedig een linnen lapje en wat koud water halen, en hielp de jufvrouw haren japon zoo veel mogelijk reinigen. Dit was eene episode in het spel, dat nu weder voortging, nadat ik vele bedankjes ontvangen had. ‘Een geluk dat het kopje niet gebroken is!’ zeide mevrouw riwers.
‘Ja,’ antwoordde de gouvernante: ‘doch de ge-
{==292==} {>>pagina-aanduiding<<}
heele wereld zou er niet aan gelegen hebben. Ik miste liever dit kopje dan dit suikervaasje, dat mijnheer bestenvelde de beleefdheid gehad heeft mij uit Engeland mede te brengen, dat moogt gij wel eens bezien.’
Terwijl het vaasje van hand tot hand rondging, sprak de Amsterdamsche juffer, die ik mina hoorde noemen, ‘O, het Engelsche kristal is zoo fraai, en wordt zoo keurig geslepen! ik heb er verleden zomer zeer veel van gekocht.’ - Deze woorden deden mij denken, cecilia! aan hetgeen gij mij geschreven hebt, van eene Hollandsche dame, die gij eerst in den schouwburg en daarna in een' winkel ontmoet hadt, en wier smaak gij eerst af-, later goedkeurdet. Verblijd van eens iets over u te kunnen zeggen, ten minste, lieve! uwen naam eens te kunnen noemen, vraagde ik: ‘Zijt gij, mejufvrouw, te Londen in den schouwburg geweest?’ - doch toen eensklaps bemerkende, hoe weinig die vraag, bij een suikervaasje te pas kwam, voegde ik er, eer zij antwoordde, bij: ‘verschoon mij, mijne gedachten dwaalden daar van Holland af. Mijne vriendin cecilia wickham heeft verleden najaar naast eene dame gezeten, die Hollandsch sprak, op een' avond dat othello gespeeld werd; deze dame heeft zij vervolgens in een' winkel vele kristallen voorwerpen zien koopen - nu, wat gij daar zeidet deed mij denken of gij welligt die dame waart!’ - ‘Ik heb othello zien spelen,’ antwoorde de juffer: ‘doch ik weet niet, of ik naast uwe vriendin gezeten heb, ik kende niemand in den geheelen schouwburg.’ - Zeer

{==293==} {>>pagina-aanduiding<<}
natuurlijk was dit antwoord, en ik schaamde mij eenigzins de vraag gedaan te hebben, want gij kondet toch van geen belang zijn aan iemand met wie gij geen woord hadt gewisseld, doch nu spijt het mij, dat gij zulks niet gedaan hebt, omdat ik anders wat meer over u had kunnen praten. Evenwel - zot is het, dat beken ik, en gij zult het zot vinden, - doch neen, want het valt eenigermate in uwen sentimentelen smaak - van dat oogenblik af, stelde ik een bijzonder belang in de bewuste juffer; zij had, naar allen schijn, naast u gezeten, dit was als het ware een aanbevelingsbrief bij mij. - Ondertusschen had ik ter loops de dames over de handwerken, waarmede zij zich onledig hielden, hooren praten, nu vraagde mevrouw van almstein, haren bril opzettende, aan mevrouw van zalen. ‘Wat maakt gij toch?’ - ‘Ik borduur het kruintje van eene muts, voor mijn gewacht wordend kindje,’ was het antwoord, dat met het overreiken van het werk verzeld ging. Een ieder zeide er een woordje tot lof van, ook mevrouw elters, dan deze voegde er bij: ‘de dames moesten de doopjurk eens zien, die mijne logeergast voor mijnen aanstaanden eersteling maakt, die is beelderig; het is jammer, mina dat gij die heden avond niet medegebragt hebt.’ - ‘Dat werk is te omslagtig voor soirées,’ antwoordde mina: ‘buiten dat, het nieuwtje moet er aan blijven, tot dat gij er uw kind mede opsiert.’ - ‘Welke baker heeft mevrouw aangenomen?’ vraagde mevrouw welmoet.
Mevrouw elters. ‘Stijntje leurs.’

{==294==} {>>pagina-aanduiding<<}

Mevrouw welmoet. ‘Een kostelijk mensch, kundig en ervaren in haar vak.’
Mevrouw van zalen. ‘Ik zou haar niet hebben willen, zij ligt altijd met de meiden overhoop; zij is eene madam, die zich laat bedienen alsof zij de kraamvrouw zelve was; ik heb haar bij mijn eerste kind gehad, maar nu neem ik lena.’
tante. ‘De oude lena, bijgenaamd dut! Neen, die raad ik u af; zij is zoo vast slaaps, dat er geen wakker schreeuwen aan is, en dat is bedroefd lastig als men 's nachts eens iets hebben moet.’
Al fluisterende werd dit gesprek over de bakers tusschen de dames, die dezulke noodig gehad hadden, noodig hadden, of noodig konden hebben, nog eene wijle voortgezet. Intusschen opende mejufvrouw catharina wesink, die nog niets gezegd had, haren mond, om aan mina te vragen, of er dezen winter te Amsterdam veel gedanst zou worden. Mina antwoordde, dat zij het niet zeker wist, doch had hooren spreken van een inteeken-bal, hetwelk onder den naam van Cassino, na nieuwjaar, eenige keeren zou plaats hebben, en dat zij hoopte dat dit plan ten uitvoer zou komen, dewijl zij eene groote liefhebster van dansen was.
O! dacht ik, mogt ik ook eens op zulk eene partij verschijnen! dat zou mij beter behagen dan jufvrouw bessières theesalet! maar ik zie er geene kans toe, dus - geduld. Mejufvrouw wesink gaf eene geheel andere denkwijze te kennen, want zij zeide, dat zij niet van dansen hield, en veel liever, indien zij te Amsterdam woonde, dikwijls in den schouwburg zou

{==295==} {>>pagina-aanduiding<<}
gaan, dan zich met in het rond te springen doodelijk te vermoeijen.
‘In mijn' tijd,’ zeide mevrouw van almstein hier op: werd ik op een bal nimmer moede.’
‘Is het mogelijk, mevrouw!’ riep lotje lagchende uit: ‘dat zou ik waarlijk met gedacht hebben!’
Mevrouw van almstein hernam: ‘En weet gij hoe dat kwam? doordien ik nimmer danste. Toen ik mijne beenen gebroken had, heb ik voor altijd de dansschoentjes aan eene zijde gezet’
Hier werd het gesprek afgebroken, dewijl klaas binnen trad met het warme gebak, dat hij aan de dames beurtelings aanbood. Het theegoed weggenomen zijnde, en mevrouw welmoet haar koekje geproefd hebbende, volgde daaruit een gesprek over de kunst van bakken, over korst maken, over vladen en poddingen koken, over confituren bereiden, enz.; daarvan kwam men op het artikel der keukenmeiden in het bijzonder, en der dienstboden in het algemeen, waaruit mevrouw van zalen, die nog gaarne het artikel van mejufvrouw wesinks huwelijk op het tapijt wilde brengen, gelegenheid trok om te zeggen: ‘Indien gij, lotje! u met Mei in uw huishouden moogt zetten, weet ik eene uitmuntende kamenier voor u.’ - Lotje niet antwoordende, vervolgde zij: ‘Gaat ge niet met Mei trouwen? iedereen verzekert het mij.’
‘Wanneer de maan vol is, schijnt zij overal; het zij mij vergund u met dit spreekwoord te beantwoorden,’ sprak lotje, en sloot zoo doende de vraagster den mond.
‘Mag ik u verzoeken een weinigje ruimte te ma-
{==296==} {>>pagina-aanduiding<<}
ken!’ zeide nu onze gastvrouw tegen de het naast bij haar gezetene dames, wier naaimandjes, breigereedschappen, enz. veel plaats wegnamen, terwijl klaas niet wist waar hij met de tweede editie van het theeblad, nu om slemp te schenken, blijven zou. Dit geplaatst en de dames bediend zijnde, kwam er een gesprek ter baan over den prijs van suiker, saffraan en meer soorten van dergelijke waren, een gesprek, waarin mijne goede huishoudelijke tante geheel niet te kort schoot, doch waaraan de jongere dames weinig deel namen. Het stilzwijgen, geloof ik, lotje wesink vervelende, vraagde zij op eens aan mevrouw elters, of deze veel gebruik maakte van hare nieuwe Piano-forte, waarop laatstgemelde geantwoord hebbende, dat vooral hare logeergast die dikwijls bespeelde, tante zeer vriendelijk voor mij, deze gelegenheid waarnam om te vragen, of zij wel eens met mij, die eene groote liefhebster van de muzijk was, dat instrument mogt komen zien. Mevrouw elters gaf gereedelijk hare toestemming, en zeide zeer beleefd, dat het haar veel genoegen doen zou, op die wijze gelegenheid te hebben, mij aan haar huis te zien. Ik antwoordde: ‘Minder nog, mevrouw! om het fraaije instrument, dan om het genoegen te hebben van nadere kennis met u en met uwe gezellin te maken, verlang ik naar den dag, op welken het mijne tante gelegen wezen zal het bedoelde bezoek bij u af te leggen.’ Ik kon dit met opregtheid zeggen, dewijl van al de dames, die ik bij mejufvrouw bessières ontmoet had, deze twee mij ver het beste bevallen waren, iets waarvan ik u beter dan ik ge-
{==297==} {>>pagina-aanduiding<<}
daan heb, reden zou kunnen geren, indien ik niet mijnen brief al te lang zou maken, door nog meer van hetgeen dien arond, en dat wel over belangrijkere zaken, gesproken werd, af te schrijven. Ook dacht ik, een kennisje te 
meer in deze vreemde stad, kan niet anders dan mij aangenaam zijn. Nu kregen wij klaas weder in de kamer, beladen met de mantels, pelerines, enz. enz., en het berigt brengende, dat de slede ran mevrouw van almstein en de bedienden van de andere dames op haar wachtende waren. Bessières werd bedankt voor hare vriendelijke opwachting, en het gezelschap ging uiteen.
Toen wij weder te huis waren, vraagde oom hendrik aan zijne vrouw, of zij nog al tevreden was over haren avond, en of mevrouw van almstein wel op haren dreef was geweest. Tante antwoordde, op het eerste lid dier vraag, dat zij altijd een' avond in haren huiselijken kring boven saletjes verkoos, doch dat zij zich niet verveeld had; en op het andere, dat gelijk gewoonlijk, mevrouw van almstein het gezelschap een paar malen aan het lagchen gemaakt had. Ik vraagde hierop, of inderdaad dat arme mensch hare beide beenen had gebroken. ‘Ja, inderdaad!’ zeide oom. ‘Zij was in hare jeugd vrij los, onbezonnen, en zoo wild als een Ier; een bevallig voorkomen hebbende, was zij vooral bij de heeren zeer gezien, en deed gaarne mede in allerlei vrolijke partijtjes die haar voorgesteld werden. Zij trouwde toen zij pas even achttien jaren oud was, en ging toen zelfs, ten spijt van haren echtgenoot, nog voort in den kring der ijdelheid rond te loopen. Nu gebeurde

{==298==} {>>pagina-aanduiding<<}
het bij gelegenheid van eene ijsvreugd op de Maas, dat zij met eenige liefhebbers en eene enkele liefhebster van schaatsenrijden, partij gemaakt hebbende, zich eens regt wilde uitslooven, en hare bedrevenheid op schaatsen ten toon spreiden; dan zij struikelde over een klein steentje, dat in het ijs vast zat, viel voorover, brak hare twee beenen, en de voortanden in haren mond; zoodat zij in dat noodlottig oogenblik hare vlugheid, en veel van hare schoonheid voor altijd verloor. Zij heeft vreesselijk geleden eer hare genezing, zoo ver die dan immer tot stand is gekomen, voltooid was, doch haar ongeval heeft welligt tot hare zedelijke verbetering bijgedragen. Door haren echtgenoot, dien zij vroeger wel wat verwaarloosde, voorbeeldig opgepast en verpleegd, heeft zij hem hare dankbaarheid door een allezins geregeld en betamelijk gedrag bewezen, en hem, toen hij eenige jaren later eene uitterende ziekte kreeg, met alle mogelijke zorg vergolden wat hij aan haar had gedaan. Na zijnen dood leeft zij nu stilletjes voort met haren eenigen zoon, een braaf en oppassend jongman. Kwam deze haar niet van bij jufvrouw bessières afhalen?’
tante. ‘Neen! zij had hare slede, de eenige van die soort, welke, geloof ik, in geheel Rotterdam te vinden is, maar een goed rijtuig voor haar. Dan, lieve vrienden! zou het geen' tijd zijn om naar bed te gaan? het is, geloof ik, nabij middernacht!’
Wij schrikten alle van dit late uur, en trokken ijlings op, naar onze kamers.
Mijn' brief overlezende, zie ik, dat ik u onder mij-
{==299==} {>>pagina-aanduiding<<}
ne gewone pretjes ook mijne muzijklessen genoemd heb, daarvan dus nog een woord. Mijn meester, die in het eerst zoo gebrekkig Hollandsch met mij sprak, dat ik hem naauwelijks verstaan kon, is daar in eens allerbest Engelsch beginnen te praten; het was op een' dag, dat tante, dewijl hare kamer gestoft werd, bij ons was komen zitten. Ik zette groote oogen op, en vraagde, waarom hij mij zoo lang een geheim van zijne kunde gemaakt had. Hij antwoordde, dat bij gemeend had, dat ik liever Hollandsch sprak, en mij altijd gaarne genoegen willende geven, zoo veel mogelijk zijn best gedaan had om daarmede voort te komen, maar bespeurd hebbende, dat ik een paar dingen omtrent de vingerzetting, die hij mij gezegd had, niet wel had begrepen, getracht had, mij door Engelsch te spreken, zijn onderwijs nuttiger te maken. Ik bedankte hem voor zijne vriendelijke attentie, zeide dat beide talen mij om het even waren, en gebruikte voorts het Engelsch, ook bij de volgende lessen. Of ik evenwel veel in de muzijk van hem leeren zal betwijfel ik zeer, ten minste nu ik weder eenigzins aan den gang ben, speel ik, dunkt mij, sterker dan hij; doch hij praat zoo aangenaam en heeft altijd zoo veel te vertellen, dat, al spelen wij niet, het uur mij steeds te spoedig om is. Schoon hij reeds eenigzins bejaard is, heeft hij eene allerliefste stem, dikwijls zingt hij ten mijnen gevalle Fransche en Engelsche romances, van de laatste alleen versta ik de woorden, doch bij de andere maakt hij zulke gelaatsbewegingen, en drukt zoo veel uit met zijne oogen, dat ik die bijna ook leer verstaan; ware ik meer teedergevoelig van aard,

{==300==} {>>pagina-aanduiding<<}
ik zou dikwijls onwillekeurig tranen storten, wanneer hij zóó zingt, en ware ik niet zoo weinig met mij zelve ophebbende, gelijk gij altijd zegt dat ik ben, ik zou al ligt tot het vermoeden komen, dat ik monsieur alerte bijzonder wel aanstond, ten minste, hij kijkt mij somtijds zoo aan, dat ik mijne oogen moet nederslaan of het hoofd afwenden. Wanneer dat het geval is, zeg ik maar: ‘kom aan, mijnheer! nu is het mijne beurt weder om wat te spelen,’ dan staat hij ijlings op, ik ga weder zitten, en rammel zoo wat voort, tot de les uit is. - Morgen ga ik naar mevrouw elters, om hare piano te zien; word niet jaloersch, cecilia! indien ik zeg, dat ik al weder naar het Amsterdamsche juffertje verlang; de lijst mijner bekenden en vriendinnetjes moge verlengd worden, gij toch staat onveranderlijk boven aan.



{==301==} {>>pagina-aanduiding<<}

XIX.


De muzijkmeester.

Nog eer het jaar ten einde was, werd op Hasley-Park de bruiloft van den heer george kirham met zijne zwartoogige schoone gevierd. Cecilia wickham was met het geheele huisgezin, waartoe zij behoorde, derwaarts overgekomen; haar oom zelfs had zijne podagra-pijnen om zoo te spreken ter zijde gezet, om mede getuige van zijn zoons huwelijksvereeniging te wezen, en de algemeene vreugde had op aller gemoederen voordeelig gewerkt, zoodat het verblijf der gasten op het buitengoed nog eene week verlengd werd, na dat al de feesten afgeloopen en de jong getrouwden een, om het ongunstige jaargetijde bekort, reisje in den omtrek waren gaan doen. Daarna keerde de oude heer kirham met de zijnen naar Londen terug, en wachtte daar de terugkomst der echtgenooten af. Pauline was zeer verlangende naar het wederzien van haren geliefde, doch, waar zij zich ook vertoonde, nimmer ontmoette zij hem. Hare bevreemding en ongerustheid werd daardoor al meer en meer opgewekt, doch die aandoeningen sloegen tot diep gevoelde droefheid over, toen zij op zekeren dag in een der nieuwspapieren las, dat de heer nellis te Cambridge in den echt getreden was met de zuster van een' heer, die vroeger om paulines hand had gevraagd, doch door

{==302==} {>>pagina-aanduiding<<}
haar op eene geheel onbetamelijke wijze behandeld en afgewezen was. ‘Ach!’ riep zij, zich met cecilia alleen bevindende, uit: ‘die broeder heeft mij zeker bij nellis in een hatelijk daglicht afgeschilderd, en mij zijn hart doen verliezen!’ Eene zenuwziekte werd het gevolg van paulines smart, en cecilia, schoon zij het vroegere gedrag van hare vriendin gelaakt had, deed haar nu geene ontijdige verwijten hooren, en stond haar in hare krankheid trouwhartig bij.
Intusschen zette elisabeth te Rotterdam volijverig hare oefening in de toonkunst voort; doch daar de meester spoedig bekende, dat zij meer dan hij van het piano-spelen verstond, stelde hij haar voor eenige lessen te nemen op de Guitar en in het zingen van romances, biedende haar aan die uit het Fransch en Italiaansch in het Engelsch te vertalen. Onergdenkend nam elisabeth het aanbod aan, en vond groot behagen in de bezigheid welke haar zoo van lieverlede gegeven was. Het bespelen van de Guitar viel haar gemakkelijk, het zingen wel minder, doch dewijl zij eene aangename stem en een' goeden aanleg had, en door haren meester geprezen en aangemoedigd werd, bragt zij het spoedig ver genoeg, om kleine stukjes op eene behagelijke wijze voor te dragen. Dan niet alleen geviel de kunst die zij leerde, en het onderwijs, dat zij genoot mejufvrouw basmooth al meer en meer, ook de persoon van den onderwijzer, die, niettegenstaande zijne reeds eenigzins gevorderde jaren, een zeer bevallig uiterlijk met de, den Franschen eigene beleefdheid en welbespraaktheid paarde, werd haar hoe langer hoe welgevalliger; het grootste gedeelte van haren tijd sleet zij voortaan met studeren in de muzijk en met

{==303==} {>>pagina-aanduiding<<}
spelen en zingen, en als zij van haren meester sprak, was het altijd met eene of andere bijvoeging tot zijnen lof. Van zijnen kant, deed alerte met omzigtigheid al wat hij doen kon om zich behagelijk te maken, en daar hij het wel slagen zijner pogingen bemerkte, waagde hij al meer en meer bewoordingen en uitdrukkingen, die zijne discipelinne moesten doen begrijpen, dat zij indruk op zijn hart had gemaakt. Eindelijk, op een' dag dat elisabeth regt goed gespeeld en daarbij eene romance gezongen had, welke alerte met zijne fraaije bas-stem had geaccompagneerd, nam de Franschman, de daardoor in beiden ontstane verteedering te baat, om openhartig van zijne liefde te spreken. Groot was de ontsteltenis van mejufvrouw basmooth, die nu eerst regt bespeurde, dat zij eenige genegenheid voor haren onderwijzer koesterde, doch tevens het onvoegzame van zijn gedrag pijlsnel inzag. Zij nam dan terstond eene welvoegelijke, fiere houding aan, en zeide: ‘Gij vergeet, mijnheer! tot welk einde gij hier zijt - spreek, bid ik u, niet meer op dezen toon, gij zult zelf begrijpen hoe ongepast uwe handelwijze is.’
‘Welligt keurt gij die zóó!’ antwoordde hij: ‘omdat gij in mij niet anders ziet dan monsieur alerte, maar weet dat ik een man van aanzien ben, vele goederen in Frankrijk bezit, doch door tegenspoeden een' tijd lang genoodzaakt was, mijnen waren naam te verbergen en eene kostwinning bij de hand te nemen - doch mag ik u bidden,’ voegde hij er met eenige schroomvalligheid bij: ‘hebt gij nooit van den graaf de valmont hooren spreken? Is zijn naam u geheel onbekend?’

{==304==} {>>pagina-aanduiding<<}

‘Geheel,’ antwoordde elisabeth: ‘dan dit doet niets ter zaak! hier zijt gij niet anders dan mijn onderwijzer, en behoort mij over niets dan de muzijk te spreken!’
‘Hoe zoude ik mij daarbij kunnen bepalen,’ hervatte de Franschman: ‘daar ik zoo vele bekoorlijkheden in u vereenigd vóór mij zie. O, sta mij toe u te beminnen! sta mij toe u duizendmaal te herhalen, hoe schoon gij zijt in mijn oog, hoe levendig de indruk is dien gij op mij hebt gemaakt....’
‘Op uwe jaren, mijnheer!’ zoo viel hem elisabeth in de rede: ‘is zulk eene taal niet zeer gepast, verschoon mij van die langer aan te hooren.’
Nu maakte hij eene beweging om zich aan hare voeten te werpen, doch mejufvrouw basmooth wendde zich ijlings om, ontsnapte de kamer uit, en vloog naar haar bijzonder vertrek. Het duurde niet lang, of zij bemerkte dat alerte het huis verliet, en nu begon zij ernstig het gebeurde te overpeinzen. Hoe moest zij zich in de gegevene omstandigheden gedragen, vraagde zij zich zelve af; moest zij terstond allen omgang afbreken met den man, die door te zeggen dat hij haar lief had, toch eigentlijk niets kwaads had bedreven? Zou het welvoegelijk zijn voort te gaan met een' verklaarden minnaar in het bijzonder af te wachten? Of moest zij hem nog eens laten komen, verder laten spreken en dan afwijzen, of hoop geven al naar mate hij tot haar spreken zou? Maar zou het wel gepast wezen dat zij, hoe dan ook handelde, zonder haren oom of tante iets van het voorgevallene te melden? Alerte af te wijzen zonder iemand te raadplegen, zou haar welligt kwalijk genomen worden, te

{==305==} {>>pagina-aanduiding<<}
meer indien hij inderdaad een man van aanzien was; reeds aangaande edward werner had zij niet zonder dat haar oom haar tot omzigtigheid aanmaande, haar besluit kunnen ten uitvoer brengen; de man van wien nu de rede was, behaagde haar meer dan edward immer gedaan had; met hem te verwerpen, zou zij welligt rang, aanzien, fortuin en eene voordeelige toekomst verwerpen, en evenwel hem, haren muzijkmeester! voet te geven, en zoo doende als het ware aan te moedigen om haar zijne hand te bieden - dit ging niet aan. Buiten dit alles, was het niet een Franschman geweest, van wien hare moeder veel te lijden had gehad, en waren niet de lieden van zijne natie, haar door haren oom als wuft en listig meermalen afgeschetst? - Deze overpeinzingen bragten elisabeth tot het besluit, eer zij den muzijkmeester weder ontmoette, den heer bestenvelde, hoe zwaar haar die taak ook schijnen mogt, van al het voorgevallene te onderrigten; dan, drie dagen moesten er nog verloopen eer het gewone uur tot les nemen weder daar zoude zijn, in een' dier drie dagen zoude, meende zij, zich wel eene gelegenheid opdoen om, zonder dat zij die gelegenheid opzettelijk en aanstonds zocht, hare belijdenis af te leggen. Men waant altoos tijd te hebben wanneer men iets waartegen men opziet, moet volbrengen; doch geen tijd van uitstel werd elisabeth vergund, want al aanstonds verried zij in het bijzijn harer huisgenooten zulk eene verlegenheid, en gaf blijken van zulk eene ongewone verstrooijing van gedachten, dat het allen in het oog viel, en bij het middagmaal zelfs joachim, die anders aan tafel zittende op niets dan op het eten lette, zoodanig trof, dat hij eensklaps uit-
{==306==} {>>pagina-aanduiding<<}
riep: ‘Betje! wat hebt gij toch van daag voor muizennesten in het hoofd, gij zijt niet half zoo vrolijk als doorgaans!’ - Een hoog rood verspreidde zich toen op 
elisabeths gelaat, en daar zij bemerkte dat het haar onmogelijk wezen zoude hare rol van stilzwijgende drie dagen lang vol te houden, zeide zij: ‘Ik beken, dat er iets is, dat mijne gedachten gestadig aftrekt, en daarom (zich tot hendrik wendende) verzoek ik, lieve oom, indien het wezen kan, nog heden een bijzonder gesprek met u te mogen hebben.’ - ‘Gaarne, antwoordde bestenvelde; Ik zelf wensch u te spreken over brieven die ik zoo straks uit Engeland heb ontvangen, en die een en ander belangrijks voor u behelzen.’ Na den maaltijd begaven hendrik en elisabeth zich in een bijzonder vertrek, en eerstgenoemde zeide: ‘Ik wilde u verhalen, mijne lieve! dat volgens schrijven van debora uw volharden in uwe weigering van edwards hand, door de werners met zeer veel leedwezen en spijt is vernomen; dat het, door den voortvlugtige ongelukkig geworden meisje (hier deed hij een kort verslag van hetgeen wij reeds dienaangaande weten) naar hare ouders is teruggekeerd, nadat de moeder met eene edele fierheid al wat men haar in geld aanbood, had afgewezen, doch zich niet ontziende van opentlijk in den omtrek van het kasteel, edward als schuldig te noemen, iets, waardoor dan nu uwe handelwijze van eenen geheel onverwachten kant geregtvaardigd is. Dat selsat de schande van als eene kwaadspreekster bekend te staan, niet kunnende verduren, en daarenboven john van falmains dochter willende aftrekken, hem, nu zij hem niet

{==307==} {>>pagina-aanduiding<<}
kon doen besluiten, het meisje te trouwen, gedwongen heeft, haar naar haar landgoed te vergezellen; eindelijk, dat debora door de oude jenny hootins, die gevaarlijk krank ligt, verzocht geworden zijnde bij haar te komen, derwaarts gegaan is, en door de oude van zekere omstandigheden uit het leven van uwe moeder (welke mij althans ten eenenmale onbekend waren) is onderrigt geworden. Dit gedeelte van tolvers brief zal ik u voorlezen, het luidt als volgt: De oude dalbewoonster, al hare kleinkinderen uit het vertrek hebbende doen gaan, en zich met mij alleen bevindende, zeide: omdat mejufvrouw elisabeth niet hier is, en ik in dit gansche land niemand weet die in naauwere betrekking tot haar staat dan gij, heb ik gemeend u te mogen toevertrouwen wat ik altijd geheim gehouden heb, verzoekende u het aan niemand dan aan de jufvrouw of aan haren oom te openbaren: Kort na de terugkomst van den heer basmooth met zijne jonge vrouw in Engeland, kreeg hij onder vele andere het bezoek van een' zijner vrienden, een Franschman, welke door hem bij uitstek minzaam werd ontvangen, en aan sofia als zijn boezemvriend voorgesteld. Aanstonds scheen die man een groot behagen in mevrouw te hebben; hij kwam telkens weder, dan in den voor- dan in den namiddag, dikwijls zelfs wanneer hij wel berekenen kon, dat mijnheer op zijn kantoor moest wezen; zijne bezoeken werden de goede sofia op den duur lastig, en zij zeide mij wel eens: jenny! het zou mij lief zijn indien de Franschman niet zoo dikwijls kwame, maar dewijl hij mijn mans vriend is, en robbert geen kwaad

{==308==} {>>pagina-aanduiding<<}
in hem ziet, durf ik hem den voet niet dwars zetten. Ik antwoordde dan wel: mevrouw ik zou er éens een' storm aan wagen, en niet te huis zeggen, als hij kwam; maar toen zij dit een paar keeren gedaan had, (vertelde zij mij naderhand) had haar man haar gezegd: gij voert zeker niet veel goeds uit als ik niet te huis ben, want dan weet ik, dat gij mijne vrienden afwijst - waarop zij, bemerkende dat zij door den Franschman belasterd werd, aan den heer basmooth te kennen gaf, dat zijn vriend een leelijkerd was, die haar wel tot alle kwaad zou willen verleiden, en hem (haar man) dringend verzocht, te beletten, dat zij geen' overlast meer van den slechtaard leed. Dan de heer robbert had geantwoord: dat hij den bewusten Franschman wel over die zaak zou aanspreken, doch dat hij aan hem groote geldelijke verpligting had, dat indien hij hem boos maakte, zijn geheele kantoor wel naar de koord kon wezen, en hij dan niet weten zou waarvan, zoo fatsoenlijk als hij nu deed, te leven; om deze redenen verzocht hij vriendelijk, dat mevrouw geduld nemen zou en de plagerijen van den Franschman verdragen. De goede vrouw zwichtte voor deze redenen, doch leefde steeds in angst en kommer voort, want op allerlei wijzen poogde de gewaande vriend haar in zijne belangen over te halen, en schoon zij nimmer van den goeden weg afweek, had zij gedurig tegen allerhande listen te kampen. Eindelijk verstoutte zij zich, en zeide den Franschman: dat indien hij niet afliet haar te kwellen, zij alles aan haren man verhalen zou, waarop hij kwaad werd, en zeide, dat hij haar ha-
{==309==} {>>pagina-aanduiding<<}
re versmading wel betaald zou zetten. Evenwel naar het schijnt was hij wat bang geworden voor hare bedreiging, en liet haar eenigen tijd met rust. Toen was het een lust te zien hoe de goede sofia opluikte, en hoe gelukkig zij met haren robbert leefde; dan kort na de geboorte van elisabeth, kwam er eene 
tijding die mijnheer basmooth noodzaakte eene verre zeereis te doen; zoo lang mogelijk werd voor mevrouw die tijding verborgen, maar eindelijk moest het hooge woord er uit, en te beschrijven hoe bedroefd de goede sofia daarover was, terwijl zij reeds om den dood van hare moeder treurde, zou mij niet mogelijk zijn. De zaak moest evenwel haren voortgang hebben, en mijnheer vertrok. Mevrouw nu alleen gebleven met den ouden heer bestenvelde, sloeg alle bezoeken af, en haalde haren vader over om met haar op Barkey-Vale te gaan wonen, waar zij meende van den Franschman, minder dan in de stad, te vreezen te zullen hebben. In het eerst kreeg zij nog al eens een' brief van haren man, doch allengs geheel geene tijding meer, en eindelijk ontving zij die van zijnen dood, welke haar door een' der kantoorheeren gebragt werd. Eene krankte, die tot eene uitterende ziekte oversloeg, was het gevolg van dit verschrikkelijke nieuws. Na verloop van eenigen tijd kreeg zij van den Franschman een aanzoek om met hem in den echt te treden, doch zij sloeg hem af, het kantoor werd opgebroken, en naar ik wel eens heb kunnen bemerken, was mijne goede mevrouw toen in lang zoo rijk niet als zij gemeend had te zijn; doch van dit alles weet ik het regte

{==310==} {>>pagina-aanduiding<<}
niet; welligt staat het in dit boekje, hetwelk de lieve sofia mij weinig uren voor haren dood ter hand stelde, er bijvoegende: jenny! bewaar dit zorgvuldig, spreek er aan niemand van, zoo lang mijn kind in dezelfde omstandigheden blijft, waarin het zich thans bevindt, en gij niet bemerkt dat het door den Franschman ontrust wordt, doch stel het elisabeth voor uwen dood ter hand, opdat zij toch iets meer van hare ouderen te weten kome, dan zij anders welligt immer doen zoude, doch voor dat zij tot jaren van onderscheid gekomen is, verlang ik niet dat zij het leze.’ - ‘Hier,’ voegde hendrik bij het uit den brief voorgelezene, ‘elisabeth, is dat boekje, open en doorlees het, en deel er mij vervolgens uit mede, wat gij verlangen zult dat ik wete.’ - ‘Er zal voorzeker wel niets instaan,’ hernam elisabeth: ‘waarvan ik voor u een geheim zou willen maken.’ Hierop opende zij het boekje, hetwelk opteekeningen van hare moeder behelsde, van den tijd af, dat sofia zich in Engeland nedergezet had, tot op het oogenblik toen zij het geschrift aan jenny hootins had toevertrouwd. Met een' oogopslag werd elisabeth gewaar, dat dit dagboek het door jenny verhaalde bevestigde, en dewijl zij haren oom niet al te lang van zijne bezigheden wilde afhouden, stelde zij nu de gezette lezing van het geheel, tot eene andere gelegenheid uit, en begon, waar het verhaal der oude hootins geëindigd was. Nu werd het haar en bestenvelde duidelijk, dat het opbreken van het kantoor deszelfs oorsprong had gehad in de haast welke de Franschman als geldschieter gemaakt had, om zijne geleende penningen terug te bekomen, en dat

{==311==} {>>pagina-aanduiding<<}
de vermindering van sofia's vermogen was voortgekomen uit de onmogelijkheid om het in omloop zijnde kapitaal, zoo spoedig als geëischt werd, te realiseren, zonder dat zij van het haar ten deel gevallen moederlijke erfgoed een ruim deel opofferde: ‘iets,’ voegde zij bij het verslag hiervan: ‘dat ik mij getroost heb, om bevrijd te geraken van de vervolgingen van den snoodaard, wiens liefde voor mij in haat scheen veranderd te wezen, sinds ik eene echtverbindtenis met hem, toen ik weduwe was, en de schatten, die hij mij te gelijk met zijne hand aanbood, met verachting afwees.’ Later meldde sofia, dat zij gehoopt had, niet alleen haar uitschot door het allengs inkomen van sommige gelden, die andere handelaren aan het kantoor van basmooth waren schuldig gebleven, terug te bekomen, maar ook uit het kantoor eenige sommen te ontvangen, doch dat hare hoop verijdeld was, eensdeels door bankroeten van ettelijke handelaren, anderdeels, zoo als zij reden had te vreezen, door de schurkachtige handelwijze van den man, die met de vereffening der zaken was belast geweest. Aan het einde van het dagverhaal was een brief, onmiddellijk aan elisabeth gerigt, van den volgenden inhoud:

Mijn dierbaar kind!
‘Uit het bovenstaande is u het wedervaren van uwe moeder bekend. Dat zij in hare korte loopbaan veel geleden heeft, zal aan uwe opmerking niet ontgaan zijn. U in uwe teedere kindschheid aan de zorg van een' bejaarden grootvader en voorts aan vreemden te moeten overlaten, vermeerdert nog de som

{==312==} {>>pagina-aanduiding<<}
van mijne rampen, en maakt mij het scheiden van deze wereld zwaar; bestond die reden niet, o, ik zou verblijd ten grave dalen, want het leven op aarde in zich zelven, heeft geene aanlokkelijkheid meer voor mij, mijn geweten is gerust, en de hoop van eene zalige toekomst lacht mij toe.’
‘Mijn dierbaar kind! dat God u een gelukkiger leven schenke, dan het mijne in de laatst verloopene jaren geweest is, is mijne gedurige bede. Dan wat u ook overkome, houd uw geweten rein, laat u nimmer door vleitaal of schoonschijnende woorden afleiden op eenen verkeerden weg; volg steeds het pad der deugd, hoe steil het weze moge, en wees verzekerd dat geene genietingen dezer wereld kunnen opwegen tegen het geluk van den dood met kalmte te gemoet te kunnen zien. Bepeins en betracht de lessen van uwen Heiland, die oneindig meer dan eenig mensch geleden heeft, en blijf in al wat u te voren komt, overtuigd, dat het lijden van dezen tijd niet te vergelijken is bij de heerlijkheid, die den getrouw geblevene eenmaal geopenbaard zal worden, aan de andere zijde des grafs. - Lief, dierbaar kind! hier leg ik de pen even neder, en druk u aan mijn hart. Hoe vriendelijk ziet gij mij aan! Gij wischt met uwe mollige handjes de tranen af, die uit mijne oogen op uwe wangen druppen! Elisabeth! mijn dierbaar kind! dit voor mij zoo aandoenlijk oogenblik zal wel uit uw geheugen ontsnapt zijn, wanneer dit schrift in uwe handen komen zal! doch breng u zoo veel mogelijk uwe moeder te binnen, wanneer gij dit alles leest! Vaarwel, mijne krachten zijn uitgeput - ik kan niet meer.....’

{==313==} {>>pagina-aanduiding<<}

Naschrift een' dag later:
‘Vergeven aan wien tegen ons gezondigd heeft, is des Christens pligt, ik vergeef dan ook hun misdrijf aan degenen, die tot mijne droefenissen hebben bijgedragen, en had gemeend om die reden hunne namen der vergetelheid over te geven; dan het denkbeeld in mij opgerezen zijnde, dat het voor u te eeniger tijd van belang kon wezen, te weten wie zich waarschijnlijk op eene schandelijke wijze van mijn wettig eigendom meester gemaakt heeft, en wie de belager mijner onschuld geweest is, zal ik hen beide noemen, u echter dringend verzoekende en des noods ernstig gelastende, geen noodeloos gebruik van uwe kennis in deze te maken. De ontrouwe zaakgelastigde heet frederik urgell, de voorgewende vriend van uwen vader heet pierre alerte, en is, zoo als hij ons in vertrouwen gezegd heeft, Graaf de valmont.’
Elisabeth, die meer dan eens onder het lezen van den brief harer moeder, door de tranen die hare oogen benevelden, genoodzaakt geweest was eene pauze te maken, en die aan het einde van het geschrift door aandoening overstelpt, eene geruime poos had moeten wachten eer zij kalmte genoeg herkregen had om het te lezen, ontstelde hevig toen zij den naam van alerte en van de valmont gewaar werd. ‘Dien naam noemde mijn muzijkmeester!’ gilde zij: ‘zou hij zelf.... en die man!....’ Hier overviel haar zulk eene beving, dat zij niet in staat was meer te zeggen. Bestenvelde reeds ontroerd door hetgeen hij had hooren lezen, en niet wetende hoe hij elisabeths hevige gemoedsaandoening zou doen bedaren, riep zijne vrouw tot hulp. Deze ijlings toegesneld zijnde, gaf hare nicht te drinken, liet haar eenig

{==314==} {>>pagina-aanduiding<<}
geestrijk vocht rieken, en vraagde daarna, wat toch de oorzaak van hare onpasselijkheid mogt zijn. ‘Oom zal u, dat verzoek ik hem, alles verhalen,’ antwoordde mejufvrouw basmooth: ‘wat ik daarenboven te zeggen heb, zal ik u beiden later openbaren, voor het oogenblik voel ik mij daartoe niet in staat. Het zij mij thans vergund eenige rust te nemen, en mijne gedachten te verzamelen, want ik ben diep ontroerd.’
Den volgenden dag kalmer en door eenige uren slaaps verkwikt zijnde, vond elisabeth zich sterk genoeg om hare afgebrokene openbaring, van hetgeen tusschen monsieur alerte en haar was voorgevallen, te vervolgen, en den heer en mevrouw bestenvelde geheel in haar vertrouwen te stellen. ‘O!’ voegde zij daarbij: ‘wat ben ik door een' gelukkigen zamenloop van omstandigheden aan een verschrikkelijk gevaar ontsnapt! de man die mijne moeder het leven verbitterd heeft, behaagde mij! de verwoester van haar geluk sprak mij van liefde, en ik was gestreeld door zijne voorkeur! O, nu treed ik in de gevoelens mijner moeder, nu veracht ik hem. O, helpt gij mij beide, die als het ware in de plaats mijner ouderen optreedt, geeft mij raad, en beschermt mij tegen de listen van anderen en de zwakheid van mijn eigen hart!’
Geene betere partij zou elisabeth hebben kunnen kiezen, dan die zij werkelijk koos, onbewimpeld voor hare gevoelens uit te komen en zich aan de leiding van den heer en mevrouw bestenvelde toe te vertrouwen. Deze edeldenkende lieden zeiden haar al wat in de gegevene omstandigheden verstandigs en

{==315==} {>>pagina-aanduiding<<}
vriendelijks te zeggen viel, en beloofden haar hunnen getrouwen raad en deelnemende bescherming. Hendrik evenwel, stelde zich daarmede niet tevreden; hij nam voor de zaak zoo veel mogelijk naauwkeurig te onderzoeken, ten einde te weten te komen wie eigentlijk de bewuste Franschman was, in welke verhouding hij tot wijlen den heer basmooth gestaan had, en of er geene kans zoude wezen, om elisabeth een gedeelte ten minste, van haar vaderlijk erfgoed te doen erlangen. Al aanstonds vatte hij de pen op, en schreef aan den heer alerte, dat redenen van aanbelang hem noopten een mondgesprek met hem te verlangen, en dat hij hem diensvolgens verzocht een uur van den volgenden dag te bepalen, waarop hij hem te zijnen huize mogt verwachten of op zijne kamers toegelaten worden.
De knecht, welke dit briefje overbragt, vond den muzijkmeester niet te huis, en toen hij den volgenden dag, op last van bestenvelde antwoord kwam vragen, vernam hij, dat alerte den nacht door met inpakken van eene en andere, hem toebehoorende dingen was bezig geweest, voorts zijnen huisheer afbetaald had, en met zijn valies onder den arm, geheel alleen (de man wist niet waarheen) vertrokken was. ‘Wie schuld gevoelt is vreesachtig,’ zeide bestenvelde, dit vernemende: ‘welligt is het overhaast vertrek van den graaf een uitwerksel van het briefje dat ik hem schreef; doch ik zal de zaak hier niet bij laten, lieve elisabeth. Wees gij intusschen gerust; komt alerte, hetgeen ik niet verwacht, zoo zal ik hem opwachten en ondervragen; verschijnt hij niet weder, zoo zal ik maatregelen nemen om te weten te ko-
{==316==} {>>pagina-aanduiding<<}
men, wie hij is en wat er vroeger omtrent hem is voorgevallen, waartoe ik door mijne onderscheidene correspondenten wel zal geholpen worden.’
De dag op welken alerte weder had moeten komen om les te geven, ging tot elisabeths groote blijdschap voorbij, zonder dat men iets van hem gewaar werd, doch een paar dagen later ontving zij des avonds laat een briefje, zonder postmerk, dat onder de voordeur van bestenveldes huis was doorgeschoven geworden, waarin geschreven stond, dat: ‘Het verlangen van zijne zaken in orde te brengen, den heer alerte had doen besluiten, met spoed de stad Rotterdam te verlaten, en eene kleine reize te gaan doen; doch dat hij meer van zich hoopte te doen hooren, wanneer hij naar wensch geslaagd zoude zijn; inmiddels mejufvrouw basmooth verzekerende, dat zijne gevoelens voor haar, dezelfde bleven.’
Schoon dit laatste elisabeth zeer mishaagde, was zij verblijd te vernemen, dat zij vooreerst geen bezoek van den muzijkmeester te vreezen had. Wel sprak hij in zijn geschrift niet van de ontvangst van hendriks briefje, doch dat die ontvangst zijn vertrek verhaast had, geloofde niettemin oom en nicht, en daar hij vroeger van bezittingen in Frankrijk had gesproken, vermoedden beiden dat hij wel naar Frankrijk op weg zou zijn. Om die reden rigtte bestenvelde vooreerst derwaarts zijn schrijven, om narigten omtrent den graaf de valmont.

einde van het eerste deel.



(*) Een klein plaatsje in Hertford Shire.

(*) Een zwak gezigt te hebben, is meer of min mode bij de vrouwen van aanzien in Engeland.

(*) Vaarwel, verwenscht Engeland! verblijf van degenen die steeds het woord Goddam in den mond hebben, en elkander op vuistgevechten onthalen. De hemel behoede mij van ooit weder den voet op uwen grond te zetten.

(†) Ik zal u dan wederzien, Frankrijk! mijn geliefd vaderland!

(§) Kom aan, oude heer! doe eens een sprongetje met mij in het rond!

(*) O! dat zijn weder van die buffelachtige manieren, die den bewoner verraden dier moerassen, welke men beleefdelijk de Nederlanden noemt! dan ik wil mij van daag niet boos maken. Voorts: dames! hebt gij sedert lang het schoone Frankrijk verlaten?

(*) Wie heeft daar napoleon genoemd? hij is mijn held! O, wat zou het mij lief zijn, indien ik nog mogt roepen: leve de Keizer!

(†) Leve lodewijk XVIII! leven de bourbons, dat moet men zeggen, en dit mag ik, zonder schroom.

(*) Kom aan, mijne heeren! twist niet, bid ik u. Ik ben eene gemeenebestgezinde, en zal niet dulden, dat gij langer de zaak der tirannen in mijne tegenwoordigheid verdedigt.

(†) O, gij zijt allerliefst! ik leg voor u de wapens neder.

(*) O! dat is waarlijk de pijne waard!

(*) Niet waar, mevrouw! Eene zeereis is een ellendig ding; men is blijde als het gedaan is.

(†) O, dat is jammer! dat is jammer!

(*) Of het te pas mogt komen.


