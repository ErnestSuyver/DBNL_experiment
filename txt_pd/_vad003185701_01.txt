



Vaderlandsche Letteroefeningen 
Jaargang 1857


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1857.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1857.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.

EERSTE STUK.
VOOR
1857.
BOEKBESCHOUWING.

te AMSTERDAM, bij
P. ELLERMAN.
1857.

[deel 1, pagina 853]
REGISTER

VAN DE

BOEKBESCHOUWING.

A.

	Blz.
Aa (A.J.v.d.), Parelen uit de Lettervruchten van Nederl. Dichteressen.	692
Alberdingk Thijm (J.A.), Volks-Alman. voor Nederl. Kath. voor 1857, enz.	166
Allan (F.), De stad Enkhuizen en hare Geschiedenis	354
- De stad Edam en hare Geschiedenis	787
Almanak voor Holl. Blijgeestigen voor 1857	34
Andriessen (P.J.), Marie en Pauline, of nederigheid en hoogmoed.	43
Anrooij (A.G. van), Open Brief aan de Predik.-Vereen. in de classis van Hoorn, enz.	335
Arthur (F.S.), Tien nachten in de Gelagkamer.	635

B.

Bake (Mr. R.J.W.C.), De Doorgraving der Landengte van Suëz, enz.	733
Bassecour Caan (Jhr. Mr. J.J. de la), Handl. tot de kennis van het Administratief Regt in de Nederlanden. Twee Deelen	657
Bax (J.N.L.), Niet België, maar Nederland en Engeland komt de eer toe van de uitvinding der Inënting bij het Rundvee.	224
Baxter (R.), De Evangeliedienaar, hoe hij wezen en werken moet.	718
Beecher Stowe (Mrs. H.), Dred. Drie Deelen.	843
Beets (N.), Verpoozingen op het Letterkundig Gebied	70
Bell (Dr. T.W.B. van), De weldadige invloed van geheim verdriet. Leerrede	60
Bergh (S.J. van den), Aurora, Jaarboekje voor 1857	83
Berkum (H. van), Avondmaalsroeping en Avondmaalszegen	770
Bernstein (A.), Boven Lucht en Wolken, enz.	639
Bijbelsche Oudheden.	476
Blanken (H. van), Beginselen der Roei- en Peilkunde	672
Boetprediker (De) te Utrecht	316
Bordes (J.P. de), en J.W. Gunning, Verslag aan den Minister van Oorlog, over de Schelpkalk.	557
- De Doorgraving der Landengte van Suëz, enz.	733
Bosboom Toussaint (A.L.G.), Alm. voor het Schoone en Goede, voor 1857.	34
- Historische Novellen.	739
Bosch (D.H.), Geschiedenis der laatste vijf en twintig Jaren, enz.	513
Bosch Kemper (Jhr. Mr. J. de), De Tijdvraag over de Afscheiding en Vereeniging van Staat, Kerk en School, enz.	122
Bouman (P.), Bedijking, Opkomst en Bloei van de Beemster, enz.	623


[deel 1, pagina 854]

	Blz.
Bouwman (H.), Algebraïsch Rckenboek voor Eerstbeginnenden.	786
Bremer (Frederika), Hertha. 2 Deelen	693
Broek (L. van den), Een Loovertjc op het Graf van Tollens.	97
Brug (S.L.), Volks-Natuurk. voor de H. en M. klassen der L. Scholen, enz. bew. naar de leerwijze van Crüger	346
Bruin Kops (J.L. de), Eenvoudige Gezondheidsleer	67
Bruinwold Riedel (J.P.), V Leerredenen.	62
Buddingh (D.), Jaarber. van de Algemeene Statistiek voor Landbouw, Handel en Nijverheid, 4e en 5e Stuk	503
Bungener (F.), Christus en onze Tijd	325
Bunk (W.), Staathuishoudk. Gesch. van den Amsterdamschen Graanhandel.	287
Bunsen (C.C.J.), De Teekenen des Tijds. 2 Deelen	161
- De Bijbel, Het Leven en de Wereldgeschiedenis	541
Buonaparte (Charles Lucien, Prince), Discours, Allocutions et Opinions, enz.	789
Buys de Graaf (A.), Er is maar één God! Abraham Ben Jaddai's verdediging, enz.	825

C.

Cabet (C.G.), Adhortatio ad commilitones, qua lectiones de Litteris Graecis, enz. enz.	400
Caland, Beschouwingen over den Gezondheidstoestand van Zeeland en bijzonder van Middelburg	774
Callenbach (C.C.), 12 Kerkleerredenen. I-IX	213
- Oudejaarsavond, enz.	213
Campen (Dr. A.W. van) Lichtstralen op het Gebied der Christelijke Geloofsleer. Zestien Voorlezingen.	709
Capadose (J.), Edmond Burke.	456
Carlebur (F.W.) Het Spelling- en Taalstelsel v.B.S. en W.	470
Caro (W.), Grieksche Spraaklecr 2c Dcel.	16
Casper (J.H.), Prakt. Handb. der Geregtel. Geneeskunde. Thanatologisch gedeelte. 1e Afl.	344
Channing (Dr. W.H.), Christelijk geloof en leven.	820
Châtelein (Jkvr. M.L. de), Avondrood. Beelden en Herinneringen.	744
Cool (P.), Waarheid en Beelden	581
Costa (Mr. I. da), Bilderdijk herdacht in eene Redevoering, enz.	94
- Wat er door de Theologische Faculteit te Leiden alzoo geleerd en geleverd wordt	398
- Brief aan den Hoogleeraar Scholten.	485
- Twee Adressen, enz.	555
Cremer (J.J.), Daniël Sils. 2 Deelen.	144
- Betuwsche Novellen. 2 Deelen.	203

D.

D. (Johanna), Suze Wellingrode, of de invloed van misdaad en liefde.	307
Dale (J.H. van), Cadsandria. Zeeuwsch-Vl. Jaarbsekje voor 1857.	728
Dieperink (A. J), De Fortuinzoekers. Een Zee-roman. 2 Dln.	746
Diest Lorgion (Dr. E.J.), Geschiedk. Beschrijv. der Stad Groningen. 2e Dl. 13e Aflev.	353
Dijk (Mr. H.A. van) Préc. des Negociations du eongr. de Rastadt (1798)	66
Domela Nieuwenhuis (Pf. F.J.), Geschieden. der Amsterd. Luth. Gemeente. 3e Aflev.	446


[deel 1, pagina 855]

	Blz.
Dornseiffen (J.), Het Gymnasium te Amsterdam, enz.	400
Dowling (J.), Geschiedenis der Roomsche Kerk. 3e en laatste Aflev.	271
Driesman (H.), Keur van merkwaardige Verhalen uit de Geschiedenis - Leesboek - voor de School. 3e Druk.	752
Duparc (H.M.), De mikroskopische Wereld, of het onzigtbaar werkende organische leven, enz.	404
Duval (Dr. A.J.) Voedsel, Voedselbederf en Voedselvervalsching	782

E.

Eenige bezwaren tegen de voordragt v. Wet tot regeling v.h. Lager Onderw.	663
Eerste Gronden der Fransche taal.	701
Elberts (W.A.), Schoolbibliotheek. No. 1. Kleine Aardrijkskunde voor het Kon. der Nederlanden. 2e Druk.	805
Engelberts Gerrits (G.), Ons Vaderland, enz. Dl. III.	127
- - Dl. IV. Aflev. 19-24.	731
- en W. van den Heuvel, Hist. Rom. Schetsen, enz. le Aflev.	415
- - - Aflev. 2-6.	726
Engelbronner (Mr. C.C.E. d'), Open Brief aan Z. Ex. den Hr. Mr. van der Brugghen.	458
Enklaar (E.C.), Landh. Leesboek. 2e-4e Stukje.	459
- Nuttige en schadelijke Insecten	289
- Landb. Voedergew. Besproeijing	289

F.

Fauna, De Zoölogische Tuinen, enz.	176
Fern (Fanny), Rose Clark.	239
Francken (Dr. C.M.), Grieksche Spraakleer, naar Krüger. 2 Dln.	794
Frijlink (H.), Over de Interpunetie.	633

G.

Gaskel (Mrs.) Noord en Zuid	528
Gedenkschriften uit het leven eener danseres	638
Gelder (W. de), Advies op het geb. v. zegel, Registr., Successie en Notar., enz. enz. Maandschrift.	121
Geldersche Volksalmanak voor 1857.	188
Génestet (P.A. de) en C.P. Tiele, Christelijke Volks-Alman. voor 1857.	34
Gerdes (E.), Engelsch Leesboek voor de Scholen. 1ste Stuk	152
Gerlach (J.W.R.), 's Levens wisselvalligheid.	526
Gerstäcker (Fried.), Tahiti een Roman uit de Zuidzee. 3 Deel.	252
- Het wrak van den Zeeroover enz.	314
- Naar Amerika. 3 Declen.	427
Geschied- en Regtskund. nota over de voorm. Pastorie goederen enz. enz.	272
Geschiedenis der aanst. 30 jaren, enz.	835
Geschiedenis van Keizer Napoleon. 2e Druk.	258
Gezond en goedkoop voedsel voor iedereen enz. door een geneeskundige.	222
Giltay (K.M.), Het materialisme van den laatsten tijd bestreden enz.	607


[deel 1, pagina 856]

	Blz.
Goeverneur (J.J.A.), Vrouwenleven enz.	309
Goslinga (Sicco van), Memoires rélatifs à la guerre de succession de 1706 - 1709 enz	833
Goudschaal (U.P.), Gods leid. met Ludger den Apost. der Friesche ommelanden van Groningen.	119
Groen v. Prinsterer (Mr.), Over het ontwerp v. wet op het L. Onderwijs.	663

H.

Haar (J.V.D.) Het hoofdbeg. der Schoolverorder. van 3 April 1806 enz.	45
Hakbijl (L.) Verz. v. Engelsche gesprekken enz.	587
Hall (Mr. J. van) Handl. ter beoefen. van het Burgerl. regt in Nederl. 3 St.	174
Hamm (D.W.) Grondtrekken der Natuurkunde van planten en dieren, enz.	776
Handelsleer (De) Praktische Theorie van den koophandel.	829
Handleiding tot het gebruik der Logarithmen-tafels.	787
Hase (Dr. K.) Franciscus van Assisi, een heilige beeld.	116
Heine (W.) Reis om de wereld naar Japan.	573
Heinze (A.A.) Theor. Prakt. Leesboek voor het geregeld denken, enz.	689
Hengel (Pf. W.A. van) Interpretatio Epistolae Pauli ad Romanos. Fasc. I-IV.	813
Hilman (J.), Gustaaf Adolf, enz.	821
Hinloopen Labberton (D. van), Inl. tot de Algemeene Opvoedkunde enz.	702
Hoek (J.) De Godsdienst in het Leven. 2 Deel	25
Hoekstra (S.), Het geloof des Harten volgens het Evangel. Stud. en Beeld.	53
- De weg der Wetenschap enz.	489
Hoeven (A. des. Am. v.d.), Verspreide geschriften enz.	517
Holst (M.) en H.J. Spijker, Gumal en Lina, een verhaal, enz. 2 Deel.	256
Horst (J.J. van der) Vader Bruno, de Kluizenaar van Overveen	743
Huijgens (H.), Bijdr. tot de kennis der Schroefstoomwerkt. van de Nederl. Marine.	621

I.

Iterson (F.H.G. van), Stemmen uit den Voortijd, enz.	383

J.

Jacobsz (Pieter), De Schoondochter of de zedelijke kracht van het Evang. 2 Dln.	310
James (L.G.), De zoogenaamde Apostolische Overlevering, enz.	114
Janssen (H.Q.), De Kerkhervorming te Brugge. Hist. tafereel, enz. 2 dln.	713
- en J.H. van Dale, Bijdr. tot de Oudh. en Gesch. inzonderheid van Zeeuwsch-Vlaanderen. le Deel. 2e en 3e Stuk.	296
- - Bijdr. tot de Oudh. en Gesch. enz. le Deel. 4e Stuk	509

K.

Kate (J.J.L. ten), Vergeet mij niet, Muzen-Alm. voor 1857. 39e Jaarg.	83
- Italie. le en 2e Aflevering	419
Karsten (S.), Excerpta ex veteribus poëtis Graecis, enz.	400
Kavanagh (Julia), Daisy Burns. 2 Deelen.	249
Keijzer (M.), Handb. voor de Engelsche Nat. Letterkunde. 2e Aflevering.	185
Kerk (de R.K.), en de Hervorming, in brieven enz. door een R.K. Leek.	442


[deel 1, pagina 857]

	Blz.
Kerkelijke (De) strijd bij de Nederduitsche Hervormde Gem. te Middelburg.	714
Kist (N.C.) en W. Moll, Kerkelijk Hist. Archief. le Deel. 2e Stuk. enz.	601
Kits van Heijningen (G.P.), Levensspiegel.	424
Klinkenberg (C.A.), Onderzoek naar hetgeen de Bijbel leert over booze geesten, enz.	109
Koenen (H.J.), De Vroegere en Latere Nederl. Handelspolit.	455
Koetsveld (C.E. van), Het Idiotisme en de Idiotenschool, enz. 2e St.	220
- X Kinderpreken uit het N.T.	341
Kohlbrügge (H.F.), Onderscheidene Geschriften.	391
Koot (A.), Afb. ten gebruike bij het onderw. in de Natuurk. le Afl. Pl. 1-6.	21
Koten (J.H. van), Rekenkunstige Oefeningen. 2 Stukjes, en antwoorden.	784
- Algebraïsche Oefeningen. le Stukje.	785
Kram (C.), De Levens en Werken der Holl. en Vlaamsche Kunstsch., Beeldh., Grav. en Bouwm. in 4 Deelen. le Aflev.	414
Kritsler (H.), De strijd van het Christendom met het Heidendom.	547
Kroese Ramaker (H.), Beknopte Natuurl. Hist. van het Dierenrijk. le Stuk.	501
Krummacher (Dr. F.W.), Bunsen en Stahl, tot regt verstand van den Kerkelijken strijd onzer dagen, enz.	161
Kuijper Hz. (G.), Assyrië, enz.	393

L.

La Coste (Dr. C.M. van der Sande), Synopsis hepaticarum Javanicarum.	723
Lambrechts (J.J.), De Familie de la Laine. Hist. rom. verhaal. 2 Dln.	365
Larive (J.M.), De Kunst van Declameren	575
Leerredenen voor Israëlieten. 1e Deel.	766
Leeuwen (J. van), Octaviae Querela. Carmen, etc.	792
- Lycidas. Eeloga, et Musae invocatio. Carmina.	179
Leidsman (De) der Jeugd. 10tal Verhalen.	43
Lenau (E.), Zonneglans en Nevel uit het leven van een Student	199
Leuckart (R.), Bijvoegsels en Aanm., behoorende tot het Handboek der Dierk. van J.v.d. Hoeven, enz. enz.	225
Lexow (R.), Schuld en Vergelding, enz.	699
Lizzie Leigh en andere Verhalen.	148
Logeman (W.M.), Dr. F.E.J. Crüger's Grondbeg. der Natuurk., door de eenvoud. proeven toegel. le Deel	346
- Natuurk. Schoolb., bewerkt naar aanleid. van en ten gebruike bij Crüger's Grondbeg. der Natuurk. le Stukje. Werktuigk.	346
Loghem (J. van), Theorie der Harmon. evenr. Getallen, enz.	407
Longfellow (H.W.), Hyperion, enz.	75
- Evangeline	840
Lüders (G.A.), Johannes Huss en zijn tijd. Beelden, enz.	827
Lulofs (Mr. B.H.), Taalk. Werken. 3e Druk.	570

M.

Maas (J.P.v. d), Grondbeg. der Aardrijksk. van de Nederl. O. en W.I.	530
Mackay (L.L.D. Charl.), Longbeard enz. 2 Dln.	73
Mackensie Daniëls (R.), De Schotsche Erfdochter. 2 Dln.	312
Mackenstein Koning, Hedwig.	204
Magnin (J.S.), Losse Bladen uit Drenthe's Geschiedenis	626


[deel 1, pagina 858]

	Blz.
Marks (Rich.), Het biddend Bijbellezen, enz.	606
Marvel (J.), Droomen en Fantasien uit de Jaargetijden des Levens.	368
Masker (Het gele)	315
Maten (E.v.d.), Kleine Aardrijkskunde voor schoolgebruik. 5e Druk.	206
Maxwell (W.A.), Krijgs- en Liefdesavonturen van Hector o'Halloran, enz. 2 Dln.	150
Meijer (S.), Theor. prakt. Handl. tot het zamenstellen van Tusschenspelen (Interludia) enz.	429
Merle d' Aubigné (J.H.) Geschiedenis der Herv. in de XVIe Eeuw. 2e Druk. le Aflev.	386
Millies (Prof. H.C.), Oratio, de Litterarum Orientalium eum Theologia Christiana necessitudine	763
Moll (W.), Kalender voor de Protestanten in Nederland, enz. 2e Jaarg.	171
- Geschiedenis van het kerkelijk leven der Christenen, gedurende de zes eerste Eeuwen. 2e Dl. 2e druk	337
Motley, The rise of the Dutch Republic. a Hist. 3 Dln.	255
- De Opkomst van de Nederl. Republ. le Aflev.	356
Molster (Mr. J.A.), Nederl. Handelsregt.	453
Mulder (L.), Jan Faesen. 2 Dln.	521
Müller (H.W.), Grondbeg. der Hoogduitsche Taal, enz.	645
Munter (J.), De Man met de Huishoudster. 2 Dln.	202
Muntinga (H.D.), Verhandel. over het Christel. beg. in het Lag. Onderw.	664
Muurling (W.), Prakt. Godgeleerdheid, enz. 2e Dl. 2e St.	604

N.

Natuurlijke Geschiedenis des Bijbels, enz.	474
Nauta (A.), De laatste der Spaansche Ridders Don Jan van Oostenrijk, enz.	583
- Emil. v. Nassau, Prinees van Portugal.	583
Neander, Het Rijk van Christus, enz. le Deel. le Aflev.	330
Nederland en de Nederlanders in de XIXe Eeuw, enz. le Serie. Aflev. 1-7.	302
Nederlandsch Israëlitisch Jaarboekje voor 1857	340
Nellie van Truro. 2 Dln.	696
Neurdenburg (J.C.), Wenk over L. en M. Onderwijs.	463

O.

Oersted (H.C.), De Geest in de Natuur. Bloemlezing.	837
Onderwijs (De Wet op het) verklaard, toegelicht, enz. Vier differente Uitgaven door v. Hasselt, Behrns, een Ambtenaar en Lion	831
Onderwijsboekje over de Geschiedenis en Leer der R.K. en Protest. Kerkgenootsch.	64
Onderwijskwestie (De) enz. enz.	394
Oorlog (De) tusschen Rusland en Turkije, enz. 3 Dln.	675
Oostenrijksch (Het) Coneordaat	682
Oosterzee (J.J. van), Niniveh en de H. Schrift, enz. 2e Druk.	393
- Christologie. le Deel	489
- Verspreide Leerredenen.	551
Opzoomer (Mr. C.W.), Wetenschap en Wijsbegeerte	284


[deel 1, pagina 859]

P.
	Blz.
Palearia, Over de weldaad van Christus	381
Pendanten bij den dood van Tollens.	96
Penitent. (Het) Gevangenis stelsel	218
Perthes (C.F.), F. Perthes in zijn leven en bedrijf geschetst. 3 en 4 Deel.	304
Pfeiffer (Ida), Mijn tweede reis rondom de Wereld. 3 Deel.	233
Philothea. Godsd. Huisb. voor Katholieken. le Dl.	766
Philpot (J.C.), Viertal Leerredenen	765
- Tweede viertal Leerr.	765
Picard (H.), De Globe 1856 enz. 12 Aflev.	417
Pierson (Dr. A.), Tijdschrift voor Godgeleerdh. enz. Stuk 1-3. 1ste Jaarg.	653
Plaatzer v.d. Hull, Een bijdr. tot de meth. v. Teekenonderwijs van de gebr. T. en A. Dupuis enz.	430
Poelman (A.L.), De Bijbelvriend. 1ste Jaarg.	269

R.

Raad (Dr. P. de), Laatste voorbereiding voor de Hoogeschool enz.	399
Rauwenhoff (Dr. L.W.E.), Geloof. Open brief aan Dr. S. Hoekstra.	388
- De zelfstandigheid van den Christen, enz.	757
Reudler (R), Aubrey. 2 Dln.	42
Rietstap (J.B.), Handb. der Wapenkunde.	683
Rijnenberg (L.), A day well spent. Bijdrage tot de kennis der Eng. Volkst.	751
Roussel (Nap.), Een ding is noodig enz.	606
- Het Heidensch Rome. le Dl.	385
Rutgers (C.P. L), Evang. Zend. Bibliotheek. 2e Dl. N. Zeeland enz.	215

S.

Sasse (J.), Tisiphoné. Alman. aan Hum. en Satyr. gewijd voor het jaar 1857.	151
Schaefer (J.W.), Het Leven van Göthe enz. 2e Deel.	507
Scheltema (Dr. P.), Aemstels oudheid enz. 2e Deel.	227
Schetsen uit het geb. der Natuur- en Aardrijkskunde. Aflev. 1 en 2.	673
Schimmel (H.J.), Een Haagsche Joffer enz. 2 Dln.	130
Schimmelpenninck v.d. Oije, De Onderwijsvraag.	664
Scholten (Prof. J.H.), Geschiedenis der Christelijke Godgeleerdheid enz.	1
- Teregtwijzing enz.	485
- De vrije beoefen. der Godgeleerdh. enz.	489
Schoppe (A.), geb. Weise, Liefde uit haat.	804
Schrant (J.M.), Vondels Lueifer.	230
Schreber (Dr. D.G.M.), Geneeskundige Kamergymnastie enz.	288
Schuurman (L.N.), Luttenberg's Chron. Verzamel. der Wetten en Besluiten betr. het O.B. in de Nederl.	14
Schwartz (K.), Gesch. der jongste Theol. enz.	597
Senden (G.H.v.), Alpenrozen. 2e Druk.	516
Sieveking (A.W.) Gedachten over Armverzorging.	448
Sirtema de Grovestins (Baron), Le Baron Fagel. seconde édition.	629
Smeele (J.P.), Over de oorzaak van den strijd tusschen Engeland en zijne Amerikaansche Kolonien, enz.	457


[deel 1, pagina 860]

	Blz.
Spraakwendingen (Engelsche)	749
Stallaert (K.F.), Keurdichten uit de XVIe eeuw. Jonker Jan v.d. Noot.	801
Stichter's Enkhuizer Almanak voor 1857.	195
Stratemeijer (J.H.), Korte Schetsen uit de Geschiedenis der Opvoeding.	806
Stuivers Magazijn, Tijdschrift voor iedereen. Januarij 1857.	99
Suringar (W.F.R.) Observationes Phycologicae in Floram Batavam	725

T.

Tadama (Mr. R.W.), Geschiedenis der stad Zutphen van de vroegste tijden tot 1795, enz.	564
Tayler (C.B.), De Familie Carleton, enz.	748
Teenstra (M.D.) Veeteelt, Zuivelbereiding	289
- Paarden, Ezels, Varkens, Schapen, Bokken, Konijnen en Pluimged.	289
- Landb. Gran. Beh. Gew. Spin- en Verwplant.	289
Terugkeer (De) van Hugo de Groot tot het Katholiek geloof. Naar aanl. enz.	721
Thorbecke (J.R.) Parlementaire Redevoeringen. I enz.	12
Tichler (J.) Hulrich Zwingli, de Kerkhervormer. le Deel.	437
Tollens Begrafenis, enz.	96
Toorenenbergen (J.J. van) De bevrijding der Slaven en de Evangelieprediking, enz.	279

U.

Uechtriiz (F. van), Alb. Holm, enz. 2 dln.	577
Uije Pieterse (van), Handleiding tot de beoefening van het Notarisambt, enz. 2e Druk.	773
Uilkens (F.F.) Oofttuinen.	289
Ungewitter (Dr. F.H.), Australië en zijne bewoners volgens de nieuwste ontdekkingen, 2 Dln.	360

V.

Vaderlandsche Geschiedenis	514
Vegt (W.J.v.d.). Eerste beg. der Fransche taal	701
Veritas, De Twijfelaar, of de weg des heils gevonden	236
Verslagen en Mededeelingen der Kon. Akad. v. Wetensch., afdeel. Letterkunde	465
Verwoert (H.), Wet tot regeling van het armbest. in het Kon. der Nederlanden, enz.	338
Visscher (Prof. L.G.) Leiddraad tot de Algem. Gesch. van ons Vaderland, enz. 3e Dl. 2e St.	123
- Korte schets tot de gesch. der Nederlandsche Letterkunde	585
Vloten (Joh. van), Neerlands opstand tegen Spanje, enz.	410
Volksalmanak voor Nederlandsche Prot. 1857	166
- voor 1857, uitgegeven door de Maatschappij tot Nut van 't Algemeen	195
Voorzienigheid (de) waakt! Twee verh. v.d. jeugd, 3e Druk	43
Vriend van armen en rijken, Volksletterkunde, enz. 4e Dl.	317


[deel 1, pagina 861]

W.
	Blz.
Warren (S.), Bladen, N. Bladen en Laatste Bladen uit het Dagboek van een Geneesheer. 3 Dln.	245
Watts (J.), Bijbelrijmen.	423
Weerd (R.v.d.), Volksbibliotheek No. 1. Rekenkunde.	259

Z.
Zaalberg (J.C.) De verzoening der wereld met God in Christus Jezus. 2 Leerredenen enz.	217
Zaidee. 2 Dln.	741
Zeeuwsch Genootschap der Wetenschappen. Archief enz. 2e St.	561

KORTE MEDEDEELINGEN.

A.
	Blz.
Aanteekeningen op den tegenw. tijd, of losse bladen uit het boek van Desiderius Erasmus	52
Algemeene voorschriften - Rijkswaterstaatswerken.	380
Almanak in miniatuur voor kinderen. 1857. 15e jaarg.	108
- voor Rederijkers	158
- tot heil des Volks	210
- voor landbouwers en veehouders. 1857	212
Amersfoordt, het Haarlemmermeer, enz.	265
Amshof en Muurling, bijdragen	48, 648
- Kleine Stukjes	101
Andel (v.d.) en van Ysselstein, Dissertatiën	593
Andersen, 't was maar een Speelman. 2e Druk	707

B.

Baehr, Beginselen der Algebra	484
Bank, (v.d.) La dernière heure. Serm.	100
Belastingen (De), Ambtenaren, enz.	481
Berigten uit de Gesch. der Prot. Kerk in onze dagen. le Aflev.	479
Beschouwing van de Luxemburgsche kwestie	155
Beschrijving van de Great Fastern	755
Bidart, Gezondheidsleer voor bedroefden	649


[deel 1, pagina 862]

	Blz.
Bijbelsch Dagschrift	261
- Woordenboek. Dl. III. Afl. 5 en 6	375
Bisschoff, (O.) Hoofdzaken uit de Gesch. der Kerk van C. ten gebruike van katechisatien, enz. door Ds. A.L. Lesturgeon	809
Blaauw, Verh. over het bevruchten der koeijen	539
Bladen uit het dagboek van Gosewinus	704
Blijspelen. (Aflevering 3e en 4e) (bij Hassels).	435
Bloemenkorf. (De).	267
Bloemlezing uit de Nederl. berijming v.d. Psalmen	210
Bogaers, Tollens herdacht	266
Bogatzky, Geestelijke Schat, enz.	533
Bosch Kemper, (de) Redev. bij het 225j. best. van het Amsterd. Athen.	321
Bosman, de beide Helden en de oude van den Rhijn-Gravenstein	51
Bree, (van) Nagedachtenis.	379
Brewster, Hanna in bare vier diensten.	379
Broek, (van den) Geïllustreerd album voor de jeugd.	108
Bruck, Gallerie deutscher Dichter und Prosaiker aller Zeiten.	540
Brugsma, Schetsen - voor Schriftelijke opstellen. 2 Dln.	104
Bruin Kops, (de) Economist	49, 103, 377
Brunings, de krijgsmansstand en de krijgsman	537
Brunings, (P.F.) 's Krijgsmans lief en leed in vrede	755
Buijs, de Nederl. Staatsschuld	482
Bulwer, Mijn Roman. Nieuwe uitg. Afl. 1-5	705
Busken Huët, Brieven over den Bijbel.	376
- Vragen en Antwoorden, enz.	478, 703

C.

Camera obscura. (Aflevering I der Geïll. uitgave der)	434
Catechismus of onderwijzing in de Christelijke leer	209
China. Tijdschrift.	373, 590
Christelijke (de) Huisvriend.	263
Conservative (de) Partij in 1853 en 1856	432
Crol, Afscheidsrede	647

D.

Dagboek van Elise	812
Dam van Brakel, (van) De oorsprong van Loevenstein, enz.	156
Douwes, Leven en werken van Carey	101
Driemaandel. Tijdschrift tot Nut en Oefening.	157, 432
Drukpers (De) in Nederl. Indië	479

E.

Echstein, Herinnering aan Nicolaas I	536
Een ieder zijn eigen Advokaat.	156
Ellis, (W.) Grondtrekken der Staatshuishoudkunde (door Mr. H. Hooft Graafland)	811
Ernstige waarschuwing - tot de Reg. en de wetg. magt	102
Eschricht, Het leven in zijne natuurl. versch.	535
Evangeliesch Vraagboekje.	211


[deel 1, pagina 863]

F.
	Blz.
Familie (de) la Ronde, Novelle voor de Jeugd.	756
Feith, Het muntregt der Ommelanden	594
Fokken, Bijdrage - Zeeuwsche Koorts	534
Francken, Arij Scheffers C. Remunerator	320

G.

Galen, (van) over de Kometen	592
Geertruida, of de liefde des geloofs. 2e Druk	706
Geertsema, (C.) twee Landbouw-Schoolboekjes	849
Gedenkt de Vrouw van Lot	809
Gerdes (E.) en II. Picard, Samuël, Tijdschrift voor de Jeugd. le Afl.	756
Gerlach, Geloof, Hoop en Liefde	707
Geschiedenis, enz. uit de Apokryfe boeken des O.V.	646
Giese, Handboekje voor jonge Zeelieden ter Koopvaardij	708
Giltay, Nog een woord over het Materialisme.	705
Godsd. beschouwingen inzonderheid op Christel. feestdagen.	264
Goeverneur, de Huisvriend. 14e Jaargang	596
Gouda, (van) Meester Kras	106
Gouden Sleutel voor den Tuinman	321
Groen van Prinsterer, Adviezen	154
Gunning, wat men uit Zeewater maken kan	594

H.

Halder, Radikale genezing van het Klaauwzeer, enz.	264
Hartelijk Woord	375
Heerebrand, Openlijke verantwoord	212
Hellenbroek, Voorbeeld der Goddelijke waarheden	209
Henry, Gij leeft voor de Eeuwigheid	102
Heringa, Jaarboekje der Posterijen	538
Herinner. enz. Tiendregt	479
Hermansb. Zendingsblad	46
Herziening der Belastingen	49
Het regt der Gemeente - Gezag der Wetenschap	531
Hoevens, Herinneringsgave. 2 Leerreden	431
Hoeven, (v.d.) Les aventures de Joseph	540
Hofdijk, de Laatste dag van Heemskerks beleg	266
Hoffman von Fallersleben, de Vlaamsche Beweging	50
Hofkamp, Geschiedenis der Beschaving. le Stukje	105
Hofstede de Groot en Moltser, twee Preken	374
Hoop, (v.d.) Een Coup of de Huwelijks-Advertentie	266

J.

Jaarboekje der Afgescheidenen. 1857	209
- der Kon. Akademie voor de Zee- en Landmagt	267
- (Staatkundig en Staatshuishoudkundig) voor 1857	810
James, Heeft Dr. Zaalberg den waren Sleutel	532


[deel 1, pagina 864]

	Blz.
Jonathan, Waarheid en Droomen. Nieuwe Druk	51
Jonghoven, (van) Drie Boekjes voor de Jeugd	107
Josika, de Familie Mailly. 2 Deelen	322

K.

Karel en Jansje, enz.	540
Kinderbal. Door C.A.P.W. de V	848
Koetsveld, (van) Oudejaarsavond. Nieuwe Druk	46
- de Portefeuille van Grootvader Sprankhorst	158
- Nieuwe Kinderverhalen	755
Krieger. (Werken van)	47
Kroon, Tegenw. staat van het Kon. der Nederlanden	323

L.

Laïcus, Adres aan mijne Hervormde Geloofsgenooten	591
Leeskabinet voor de Jeugd	324
Leipoldt, Geschiedenis der Chr. Kerk. 6e Druk	321
Lichtstralen op het Kindergraf	102
Liefde, (de) Hart en Huis	48
Lion, Wet op de Jagt en Visscherij	593
Los, de Nationale Vloek	432
Lublink Weddik, Wat zullen wij doen? enz.	590
Luttenberg's Chronol. Verzameling enz. 1839	594
- - Jaarg. 1856	811

M.

Makalester Loup, Afscheidsrede	373
Marius (Gebr.), Korte Beschrijving - van het Waterglas	595
Maronier, Oudejaarsavondpreek	375
Mededeelingen van het Ned. Zendelings-Genootschap. 1e Stuk.	591
Meijer, Mijn streven en offeren, enz.	480
Men moet niet van Godsdienst veranderen	592
Merle d'Aubigné, Geschiedenis der Hervorming N.D. Aflev. 2-4	647
Meyboom, Verhandeling over den oorsprong van het A.B.C.	483
Minister (De) van Oorlog en de Oppositie	376
Monod (A.), Het hart van den Mensch, enz.	589
- Wie moet Avondmaal houden? Leerrede	808
Moord (De) van den Aartsbisschop van Parijs	435

N.

Nieritz, De Overburen	324
Nieuw Prakt. Rekenboek. 4 Stukjes	436
Nijhoff, Bevestigingsrede	590
Nuttig Allerlei. Almanak voor Kantoor en Huiskamer	212

O.

Onderscheidene Kinderboekjes	159 en 160
Onderzoek (Het) van Zilver langs den natten weg	433
Onontbeerlijke (De) Kamenier	436


[deel 1, pagina 865]

	Blz.
Ontknooping (De) is nabij	155
Oort, Inwijdingsrede	374
Oosterzee (Van), Op Reis	378
Oranjewoorden in Februarij 1857	481

P.

Palm's (Van der) Oratorische Werken. Nieuwe Druk	595
- Bijbel voor de Jeugd. Nieuwe Druk	648
Pantheon. Tijdschrift	380
Pheniks, Mijmeringen in de Pastorij. le Stuk	105
Poll, (v.d.) Geïllustreerde Almanak	323
Pot (v.d.), Julianus de Afvallige. Nieuwe Druk	378
Prez (De), Ten Cate Hoedemaker, Schönfeld, Akademische Medische Proefschriften	650

R.

Regtsgeding van H. te Vaarwerk	480
Reis (Verhaal eener) door een gedeelte van Duitschland enz.	754
Reiswijzer (de), voor 1857	268
Rodenburgh Mentz, Bij het graf van A. Francken	648
Ronkel (van), Op- en aanmerking	46
Ruijs, Open brief aan Dr. E. van Voorthuijsen	651
Rutgers v.d. Loef, Bijbelsch lees- en leerboekje v. jonge kinderen	210

S.

Schatkamer voor jonge lieden. 1e Afl.	539
Schreber, Onze kinderen	483
Schuttevaer, De tolquestie van het Zwolsche Diep	377
Scirtopodes, Toetsing der Oranjewoorden	
Senden(Dr. G.H.v.), De Evangclicpredik. een gczant v.Christus. Bevestig.rede.	806
Sitter (de) en Blaupot ten Cate, Tijdschrift voor het Armwezen	432
Sloet (Baron), Mijn verblijf te Kissingen	652
Sluijters (D.), Gram. prakt. Leerw. der 1 taliaansche taal, naar Manutius. 2e Dl.	851
Sluijters (H.), Twee schoolboekjes	849
Statistiek Jaarboek	482

T.

Tijdschrift voor Rederijkers	157
Toeschouwer (De), R.K. Tijdschrift. 1e Afl.	434
Tollens als Evang. Christel. Volksdichter	533
- (Stukjes op)	156
Toorenenbergen (van), Brief enz	319
Tricht (van), Pantheon van beroemde Natuur- en Sterrekundigen. 1e Afl.	433
Tryfosa, De Kaleidoskoop eener Christin	704
Twee brochures over de 2e Kamer	377
Twee verhalen uit A. Stefters Bonte Steenen	708


[deel 1, pagina 866]

	Blz.
U.

Uit alle Werelddeelen	596

V.

Velde (P.v.d.), Rom. Gesch	848
Verloop en Zoon, Memorie van Toelichting	436
Verslag Kon. Instituut van Ingenieurs	538
erslag Regtsgeding van Verger	324
Vervolg op de Hut van Oom Tom	104
Verweij, Lijkrede op Sannes	320
- Christel. Droefheid en Troost. Nieuwe Druk	373
Verwoert, Klapper	49, 481
Verzameling van Nederlandsche Staatsregelingen	103
Verzam. van vragen en antwoorden over Opvoeding en Onderwijs	852
Vijf (De) Artikelen tegen de Remonstranten	209
Vijf Boekjes voor de Jeugd	107
Vitter (Hier. de), De Wereld zoo als Zij is	537
Voorhoeve (Dr. H.C.), Onze Tijd. Toespraak in het Afsch. Genootsch	810
Voorlezingen in Felix Meritis	103
Voornaamste feiten der Algemeene Geschiedenis. Chronologische Tabellen	434
Voorthuijzen (van), Staathuishoudkunde	155
- Voorlezing	481

W.

Waning Bolt (Van), La prière pour le Roi. Serm	100
Wallmann, Mededeelingen aan jeugdige Vrienden v.d. Zendingszaak	478
Wilberforce, Het ware Christendom	47
Wil de Natie gemengde Scholen	155

Z.

Zege des Ouderdoms (De). Bibliotheek voor het Huisgezin	262
Zondagswet (Uitspraken betrekkelijk de)	811
Zwaag (W.G.v.d.), Tweede kort Begrip der Bijbel. en Kerkel. Geschied. voor Katechisatiën, enz. 2e Druk	809


[deel 2, pagina I]
Mengelwerk,

voor

1857.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.
TWEEDE STIJK.
VOOR
1857.
MENGELWERK.
te AMSTERDAM, bij
P. ELLERMAN.
1857.

[deel 2, pagina V]
INHOUD

VAN HET

MENGELWERK.

	Bladz.
Proeve uit eene vertaling van ‘De Kerk-Registers, van g. crabbe.’ Door k. sijbrandi.	1

Pompeji. Door Dr. p.a. koppius.	I. 10. II. 61. III. 101

Spurgeon en caird. Door -r-	18

Peperkorrel's Reis-Herinneringen. Een Verhaal van Oom adam (Dr. c.a. wetterbergh). Uit het Zweedsch; door c. eykman.	21

Gulliver de Tweede. Medegedeeld door bram.	46

H.c. andersen in Nederland.	53

De Scheikunde des dagelijkschen levens.	77


[deel 2, pagina VI]

	Bladz.
Twee uren met eene Boa Constrictor.	96

Het Dagblad de Times.	113

Twee Oorvegen, die aankwamen. Naar het Hoogduitsch van w.o. von horn. Door ursus.	127

Tombuctoe.	151

Zinsbegoocheling, Zinsmisleiding, Zinsbedrog. Door Dr. a. sasse.	153

Herinneringen uit den tijd, dat ik nog Gouverneur was. Een Verhaal van Oom adam (Dr. c.a. wetterbergh). Uit het Zweedsch; door c. eykman.	168 en 218

Het Siberisch Meisje.	201

Het Ngami-Meer.	210

Kasjmîr.	243

Zielzucht des Ouderdoms. (Naar johann heinrich voss.) Door johs. hk. jonckers.	247

Een Heksenproces, uit de eerste helft der zeventiende eeuw. Een beeld des tijds. Door a.t. reitsma, Predikant te Groningen.	249

De hoop des Vaderlands. Door k.	277

Het Jodinnetje. Uit het Deensch van h.c. andersen. Door c.e.	290

Lief antje. Naar het Duitsch van johann schiller.	295

De Doorgraving van de Landengte van Suëz.	297


[deel 2, pagina VII]

	Bladz.
Eene Bruidsvaart op het Meer. Schets van Oom adam (Dr. c.a. wetterbergh). Uit het Zweedsch; door c. eykman.	323

De Prinses von lieven.	341

Schleiden's Studiën. Door paradisi.	349

Het Managua-Meer en de Marabios-Vulkanen in den Staat Nicaragua.	370

De Muata-Cazembe.	379

Iets van van der palm, wèl der herinnering waardig.	387

Twee navolgingen van anacreon. Door Dr. j.th. büser, te Zwolle.	389

Graaf de morny.	390

Walker en de Amerikaansche Flibustiërs.	397

Een Vrome. Schets van Oom adam (Dr. c.a. wetterbergh). Uit het Zweedsch; door c. eykman.	417

Nog een Proeve uit crabbe's Gedicht: De Kerk-Registers. Door k. sijbrandi. Geboorten.	445

Een Zondag te Parijs.	454

Nog iets over Philanthropie en Oeconomie. Brief van Mevrouw elise van calcar aan Mr. j.t. buys.	477

Ontboezemingen van een Rentmeester. I.	487

Eene Bladzijde uit de Geschiedenis der Balie-Welsprekendheid in ons Vaderland. Door j.a. molster.	493


[deel 2, pagina VIII]

	Bladz.
Het nieuwe Parijs.	512 en 595

Christian gottlob leberecht groszmann.	528

Op- en Aanmerkingen.	

	Victor paulin's Uitstapje naar ons Vaderland.	533

	Wonden, die de tijd heelt.	536

	Hadden wij een béranger!	539

Over den oorsprong der Duivelssteenen, der Reuzenburgten en Reuzenmuren. Naar e. von otto.	541

De Beschikking van den Heer van Helland. Door g. keller.	553

Op- en Aanmerkingen.	

	Eene Bladzijde uit thiers, ‘L'Histoire du Consulat et de l'Empire’, 16e Deel.	586

	Journalistiek van Parijs.	587

	Is de Zedelijkheid in Frankrijk beter dan in Engeland?	587

	Statistiek der Huwelijken in Frankrijk.	587

	Iets over bryant.	587

	De Poëzij van Frankrijk slaapt.	588

	De Schrijfster van ‘Uncle Tom’ heeft eene Reisbeschrijving uitgegeven.	588

Materialismus. Door j. van der hoeven, Hoogleeraar te Leiden.	589


[deel 2, pagina IX]

	Bladz.
Eene Engelsche Romanschrijfster.	I. 637. II. 685

Italië en zijne Bewoners, met een schildersoog beschouwd.	658

Ontsnapping van een Engelschman uit den moord te Delhi.	670

Diplomatieke Dwaasheden of Drogredenen.	676

Op- en Aanmerkingen.	

	Geschiedkundige bons mots onttroond.	681

	Een Amerikaansche Familietrek.	682

	Parijs een Concurrent van Amsterdam geworden.	683

	Een Duitscher, die onze Kermissen niet kent.	684

Schetsen uit Moldavië.	I. 706. II. 754

Adelaide ristori.	723

Op- en Aanmerkingen.	

	De Wetenschap is niet altijd ondankbaar.	729

	Een Huwelijk te paard.	729

	Statistiek van zelfmoorden in Europa.	730

	Een nog weinig beploegd hoekje van de Litteratuur-Geschiedenis.	730

	Het kamp van Châlons.	732

	Dagbladen als paddestoelen!	732


[deel 2, pagina X]

	Bladz.

De Almanak. Door a.t. reitsma.	733

De laatste Volkstellingen in Frankrijk.	745

De Deenen in Sleeswijk.	765

Op- en Aanmerkingen.	

	Wonden verhelen in plaats van heelen.	770

	Een hevige aanval van menschlievendheid.	770

	Hatelijkheid van douglas jerrold.	770

	De hedendaagsche industrie door de oude teregtgewezen.	771

	De Spoorwegen en de Mijnen in Frankrijk.	772




2010 dbnl


_vad003185701_01


grieks


Vaderlandsche Letteroefeningen. P. Ellerman, Amsterdam 1857




DBNL-TEI 1



2009-12-16

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. P. Ellerman, Amsterdam 1857
 
Zie: https://www.dbnl.org/tekst/_vad003185701_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Geschiedenis der Christelijke Godgeleerdheid gedurende het tijdperk des Nieuwen Testaments, ten dienste der Akademische Lessen. Door J.H. Scholten, Hoogleeraar te Leiden. Te Leiden, bij P. Engels. 1857. In gr. 8vo. VIII en 117 bl. f 1-30.

De ‘Vaderlandsche Letteroefeningen’ openen dit jaar de rij der Boekbeschouwingen met de aankondiging van bovenstaand werk - 't is zeker, dat zij alzoo de aandacht harer lezers op het allermerkwaardigste en allerbelangrijkste vestigen, 't welk in de laatste maanden op theologisch gebied in ons land het licht zag. Wel draagt het boek het jaartal 1857, maar welk eene willekeur des Uitgevers dit is, blijkt uit het berigt op den omslag er van, dat de ‘Dogmatices Initia,’ van welke wij later verslag geven, misschien als het tweede deel is verschenen, ter perse zijn, en die zijn reeds uitgekomen met het jaartal 1856. Doch die kleinigheid alleen in het voorbijgaan - wij hebben zaken van veel grooter gewigt te bespreken, of liever aan te roeren, willen wij eenigzins het jongste geschrift van Prof. scholten doen kennen. Niemand verwachte hier ter plaatse eene veelzijdige beoordeeling van deze vruchten eener studie, die ook den minst ingenomene met die vruchten, eerbied en bewondering moet afdwingen, van wege hare grondigheid, degelijkheid, rijkdom, helderheid, onvermoeidheid. Een naauwkeurig toetsen van al het bijzondere willen wij, geëerde lezers, aan anderen overlaten, die zich later zullen doen hooren; wij willen enkel kennis nemen van het vele, dat ons hier wordt aangeboden, en den indruk aanwijzen, dien het op ons in 't algemeen maakt. Daarbij mogen wij niet vergeten, dat de Hoogleeraar ten dienste der Akademische lessen schreef, en alleen het hiervoor bestemde voor allen verkrijgbaar stelt, omdat ‘velen bij de vroegere uitgave van dergelijke schetsen, het verlangen hebben geopenbaard die te bezitten,’ waarom de gewone lezer zich niet mag beklagen,

{==2==} {>>pagina-aanduiding<<}
wanneer hij van menige bijzonderheid de verklaring mist, die aan den hoorder mondeling wordt medegedeeld.
De ‘Geschiedenis der Christelijke Godgeleerdheid binnen (zoo luidt het opschrift boven pag. 1, de titel zegt: gedurende, en dit is ook beter) het tijdperk des Nieuwen Testaments’ wordt geopend met eene inleiding, die ons teregt den grondslag aanwijst, waarop die Godgeleerdheid gebouwd is. Eerst karakteriseert scholten het Mozaïsme, daar hij de betrekking tusschen Jahveh en Israël aanwijst, het hoofdbegrip (majesteit en heiligheid), dat de Israëliet zich van God vormt, doet kennen; doet gevoelen, hoe daarmede het offer, ‘als uitdrukking van 't geen de mensch voor God zijn moet, en ook, in weerwil zijner overtredingen, toont te willen zijn,’ innig zamenhangt, en besluit, dat het standpunt van het Mozaïsme dat van het uitwendig gezag is, berekend naar den onmondigen toestand van het volk, terwijl ‘de regtstreeksche gemeenschap van den mensch met God, ofschoon afgebeeld in het offer, voor latere ontwikkeling bewaard bleef.’ Dit alles is de inhoud van zeven kleine paragrafen van nog geene twee bladzijden te zamen, maar alles is zoo puntig en helder uitgedrukt, ieder woord zoo onmisbaar en van beteekenis, dat menig uitgebreid werk over het Mozaïsme u een veel minder precies denkbeeld geeft van de eigenlijke beteekenis er van, en van den zamenhang, dien het heeft met de Christelijke Godsdienst. Dat weinig omslagtige, juiste en eenvoudige mogen wij wel eene hoofdverdienste noemen van den vorm, waarin scholten gewoonlijk schrijft, en hier komt het vooral helder uit in een voor de Akademische lessen bestemd Handboek. En wie weet nu niet, hoeveel gemakkelijker het is, met een grooten vloed van woorden eenige verwarde gedachten weêr te geven, dan flink en kordaat te zeggen: ‘Zoo en niet anders!’ Scholten is den man gelijk, die, op verren afstand van een stroom staande,
dien toch geheel in zijn loop aanschouwt, van waar hij zijn oorsprong neemt tot waar hij zich in de zee uitstort, en hem daarom van het begin tot het einde kan afteekenen met eene zoo vaste hand, dat ieder bij de schets den stroom zelven meent te zien, al vraagt menigeen: zou, kan hij zoo wel loopen? Die vraag verwachten wij al dadelijk bij het tweede gedeelte der inleiding, dat het ‘Profetisme’ beschrijft. De Profeten zijn handhavers der Theocratie, zijn ‘mannen,

{==3==} {>>pagina-aanduiding<<}
die zich geroepen gevoelden,’ en ‘de Israëlitische Profeet is van de overige menschen niet daarin onderscheiden, dat hem uitwendig meer dan anderen door God wordt medegedeeld, maar hierin dat hij meer dan anderen ziet. Ook het voorspellen van volksrampen en staatkundige gebeurtenissen was in het Profetisme geen gevolg van eenige werktuigelijke mededeeling. De toekomst ligt in kiem reeds in het tegenwoordige besloten. De Profeet ziet haar (האד, הזח), voor zoover zijn gezigteinder reikt met meerdere of mindere klaarheid, terwijl zij voor den gewonen mensch verborgen blijft.’ Welke is dan de goddelijke werking bij het Profetisme? Enkel de ἀποκάλυψις, het wegnemen ‘der beletselen, die 'smenschen oog verhinderen de waarheid te aanschouwen.’ Ongetwijfeld verheugt zich, wie met smart de Profetie zoo dikwijls tot waarzeggerij vernederd ziet, in deze beschouwing; wie kan er vrede hebben met die louter mechanische werkingen van den Geest Gods? En toch, menigeen, die ook niet wil gelooven op autoriteit der vorige eeuwen, zal het hier gezegde nog niet zoo geheel kunnen overeenbrengen met den indruk, dien op hem de lezing der Profetische Schriften maakt; hij zal het specifieke onderscheid tusschen gewone vrome menschen en de Godsmannen des O.V. maar niet zoo op eens kunnen vaarwel zeggen. Misschien zou hem het bijwonen van 's Hoogleeraars Akademische lessen op dit punt nog geene voldoening geven, want het is gemakkelijker de Profetie alzoo met weinige woorden te verklaren, dan die verklaring door duchtige bewijzen te staven. Wie intusschen een kort en klaar overzigt van den vorm en den inhoud der Messiaansche Profetiën verlangt, zie hoe ze aan het slot der tweede afdeeling van de inleiding beschreven worden. Zal hem dit voldoening schenken, niet minder wacht hem die bij het lezen der derde
afdeeling, die het ‘Judaisme’ doet kennen. Wat het is, welk karakter het heeft, hoe het zich in zijne verschillende vormen, farizeïsme vooral, dan sadduceïsme en esseïsme, vertoont, wat de godsdienstige volksklasse onderscheidt, welke de invloed der Grieksche gnosis op de Joodsche Godgeleerdheid was - gij vindt het hier alles zoo levendig voorgesteld, inzonderheid het theologisch standpunt der Farizeërs zoo juist aangewezen, dat gij niet kunt nalaten, den Schrijver te danken voor het licht, dat u hierdoor opgaat over zooveel, dat de verschij-
{==4==} {>>pagina-aanduiding<<}
ning van christus kenmerkt, daar gij 't beter begrijpt, nu gij zoo duidelijk ziet, in welk eene wereld de roepstem des Evanlies het eerst geklonken heeft. Eindelijk bepaalt u de vierde afdeeling der inleiding nog kort bij den wegbereider des Heeren, en leert gij zijn standpunt u juist begrijpen.
Zoo voorbereid zijn we in staat gesteld om nu den Stichter der Christelijke Godsdienst zelven gade te slaan, en te zien, hoe Hij op den grond, dien Hij vond, de waarheid opbouwde. Daaraan is het eerste gedeelte van het eigenlijke werk gewijd. Als doel van jezus wordt aangewezen de stichting van het Koningrijk der Hemelen, dat de Schrijver, volgens 's Heeren eigen uitspraken, in verband beschouwt met de Godsdienstinrigting van mozes; tegenover deze stond het niet, wèl tegenover hare verbasteringen; de Godsdienst er van is geheel innerlijk en geestelijk (dit is vooral heerlijk ontwikkeld); zij wordt beschreven in de gelijkenissen, formeel bij mattheüs, materiëel bij lukas; zij bestaat in eene rigting van het gemoed op God; haar grond is zuivere kennis van God, bij en in jezus volmaakt gevonden, door Hem aan zijne discipelen meêgedeeld, die op hunne beurt ook voor anderen eene bron des levens worden. Van dat leven of godsdienstig geloof erkent jezus de Schrift niet als regel, maar als uitdrukking; geene heerschappij der doode letter; Hij zelf, de Stichter der ware Godsdienst, verlangt niet zijne eer, maar die van God, en toch erkent Hij zich als dengenen, wiens persoonlijkheid de uitdrukking van haar was; Hij zelf is de weg, de waarheid en het leven; waarmede ten naauwste zamenhangt, dat Hij wet noch leerboek naliet, eene leer predikte, van welke alleen geest en beginselen normaal en blijvend zijn, zoo leerlingen vormde, en alles aan de kracht der waarheid en aan de Voorzienigheid overliet. Naar zijne eigene overtuiging nu was zijn dood een noodzakelijk gevolg van den strijd zijner beginselen met die van zijne tijdgenooten, en kon daarom alleen door zijn bloed het N.V. tot stand komen. Ook verklaarde Hij zich aangaande de zegepraal van het Godsrijk naar aanleiding van de gedachte der
Synagoge over de zigtbare wederkomst van den Messias; Hij noemde dat ook diens komst, maar zij was Hem eene geheel geestelijke en te gelijk en als van zelf het oordeel, 't welk alzoo bij Hem niet als bij de Joden een uitwendige regtshandel, maar een innerlijk gerigt is, en gevolg, niet het

{==5==} {>>pagina-aanduiding<<}
doel zijner verschijning; met die zegepraal der waarheid wordt het Messias-ideaal verwezenlijkt; jezus verwacht haar voor het menschelijk geslacht op aarde; de individuële mensch vindt haar waarborg in zijne persoonlijke onsterfelijkheid. De beschrijving van deze kleedt jezus in een bestaanden Joodschen vorm, maar wijst toch aan, dat al het zinnelijke moet worden weggedacht, en dat wie in Hem gelooft niet eerst ten laatsten dage opstaat, maar reeds hier een leven deelachtig wordt, dat geene vernietiging kan ondergaan. Die persoonlijke onsterfelijkheid rust bij jezus op de onderlinge betrekking van den mensch en God en op den adel der menschelijke natuur, als deze op het toppunt der zelfverloochening staat, want ‘levens-opoffering is ontwikkeling des levens, zelfverloochening is zelfbehoud;’ zijne opstanding beschouwt Hij alleen in verband met het wankelend geloof zijner Apostelen als dienende ter versterking er van, niet als laatsten grond des geloofs voor ons. - Ziet daar wat Prof. scholten ons doet kennen als de Theologie van jezus zelven. Dankbaar betuigt gij, dat hier op voortreffelijke wijze tot één organisch geheel gebragt is wat gij overal in de Evangeliën verspreid vindt. Gij waardeert wat de meesterhand vermag, die u eenmaal de membra disjecta van de leer der Hervormde Kerk tot een schoon ligchaam bijeen verzamelde; gij twijfelt er niet aan, of wie u den Meester zoo leert begrijpen, moet bij al zijne speculatiën gedurig zich wenden tot die eenige en waarachtige kenbron der waarheid; en al kunt gij nog niet toegeven, dat al wat hier een ‘uitwendige regtshandel’ genoemd wordt, zoo geheel zonder realiteit is in de theologie des Heeren, op grond dat de Schrijver van dit werk dat verwijst tot ‘den uiterlijken en bestaanden vorm, waaronder een verhevener voorstelling
ingang moest vinden;’ en al meent ge, dat er door den Heer zelven nog wel eene diepere beteekenis van zijne opstanding en daarop gevolgde verheerlijking wordt aangewezen, dan geloofsversterking voor zijne Apostelen, zij het dan niet om de laatste grond des geloofs voor ons te wezen; en al zijn uwe zwarigheden nog niet gering in aantal - toch zijt ge verheugd, dat ge in zoo menig, menig opzigt den toetssteen beter kent, dien ge gevoelt noodig te hebben bij uw onderzoek wat waarheid is. De Heer wil wel niet dat gij Hem om zijns

{==6==} {>>pagina-aanduiding<<}
zeggens wil gelooft, maar zult gij toch in Hem gelooven, het zal u nut zijn te weten wat Hij gezegd heeft.
Een kort Tweede Hoofdstuk over ‘de Apostelen en de eerste Christelijke gemeente te Jeruzalem,’ waarin scholten de gehechtheid aan de Joodsche dwalingen in hare kracht en in haren invloed kenschetst, maar tevens aantoont, hoe het zuurdeeg zich ontwikkelde, meest blijkbaar in stephanus, en hoe diens marteldood voor den jongeling, die er een welbehagen in had, eene aanleiding werd tot het bukken voor den christus, baant den weg tot de beschouwing van de theologie van dien jongeling, later tot een paulus opgewassen. Deze vindt ge in het Derde Hoofdstuk. Hier vertoont scholten zich in zijne volle kracht. In de geschriften van paulus is hij 't huis, geheel 't huis; 't is of hij met paulus gedacht, om de waarheid gestreden, en ten diepste doorgrond heeft, hoe alle verschillende denkbeelden in diens geest zamenhingen, waar het 't meest op aankomt, wat van ondergeschikt belang is. Het leerbegrip van paulus is met eene naauwkeurigheid en helderheid ontwikkeld, die uwe verbazing en bewondering eischen. Alles gaat bij paulus uit van de δικαιοσύυη θεοῦ, en deze is de vraag, waarop het bij hem aankomt: ‘wat is de ware godsdienst in de schatting van God, de werkheiligheid der Joden, de godsdienst onder de wet, of het geloof?’ De eerste leidt tot verloochening van christus, de oude bedeeling is onvermogend om den mensch regtvaardig voor God te stellen. Dat wil paulus door gansch zijn leerbegrip aantoonen. Om dit te bewijzen wordt beschreven wat wij bij dien grooten Apostel vinden over den oorsprong, het karakter, de algemeenheid, de gevolgen der zonde; wordt het denkbeeld van paulus aangaande den
aard der regtvaardiging, d.i. in de categorie der regtvaardigen stellen, bepaald; desgelijks hoe en waarom God die regtvaardiging aan den zondaar kan en wil schenken: de zondaar, christus ingelijfd, staat als een regtvaardige voor God, want christus is de volmaakt regtvaardige, die geene zonde kende. ‘De regtvaardigheid voor God werd door Hem mogelijk gemaakt, en in het feit zelf zijner verschijning werd de regtvaardigheid die God schenkt, geopenbaard.’ De ware beteekenis van zijn komen en zijn op aarde is deze, dat hij eene volkomene gehoorzaamheid geoefend heeft; zijn sterven is de zegepraal van het geestelijk beginsel. Wat verder volgt kan u ook na herhaalde

{==7==} {>>pagina-aanduiding<<}
lezing duister blijven: ‘Is voorts door de zonde de dood ontstaan, in jezus bleek het, dat ook deze, als vernietiging des levens, tot de oorspronkelijke inrigting der menschelijke natuur niet behoort. Gelijk Hij levende den oorspronkelijken adel der menschelijke natuur, door de overwinning der zonde, in het licht stelde, zoo bewees Hij door zijne opstanding de oorspronkelijke kracht der menschelijke natuur, om stervende den dood te overwinnen.’ Wat is hier bedoeld: de geestelijke of de natuurlijke dood? Volgens § 60 is niet deze, maar wel gene een gevolg der zonde in het Paulinisch leerbegrip; maar hoe hangt dan de ligchamelijke verrijzenis van christus zamen met de overwinning van den geestelijken dood? Opmerkelijk is 't dat scholten, terwijl hij bijna nergens eene zinsnede neêrschrijft zonder bewijsplaatsen uit de brieven van paulus er bij te voegen, hier in gebreke blijft dit te doen. Zeker, paulus erkent een innig verband tusschen de opstanding van jezus en de regtvaardiging des zondaars, maar scholten heeft ons dat verband niet duidelijk gemaakt. - Wat volgt over de persoon des Heeren en zijne betrekking tot het menschdom leert ons hoe ook paulus zich jezus niet als God dacht. De beteekenis zijner verschijning wordt nog nader in 't licht gesteld als hierin bestaande, dat Hij voor ieder eene bron der volkomene heiliging zou worden. Eerste gevolg van regtvaardiging is de verzoening. De subjective toeëigening der regtvaardigheid geschiedt door het geloof; zoolang zij niet plaats heeft blijft de heilswaarheid voor den mensch eene verborgenheid; zij gaat uit van de roeping en openbaring van Gods zijde. Verder worden de grond, het karakter, de beteekenis des geloofs volgens paulus treffend in het licht gesteld, terwijl ook het gewigt
van het bezit der ware regtvaardigheid ten opzigte van het herstel der ‘in de gemeenschap met adam verlorene onsterfelijkheid’ geroemd wordt; maar of ook dit gedeelte een klaar inzigt geeft in de Paulinische leer van het verband tusschen zonde en dood, regtvaardiging en leven, mogen wij betwijfelen. Wat scholten hierna over de gemeente, en den H. geest die in haar woont, aanmerkt, nemen wij dankbaar aan, maar de laatste paragraaf (89) over het Paulinisch leerbegrip, de kroon op het werk, kan ons niet voldoen. Daar lezen wij: ‘de hoofdsom der Paulinische theologie is zamengevat in deze drie deelen: geloof, hoop en liefde.’

{==8==} {>>pagina-aanduiding<<}
Wij missen ongaarne eene aanwijzing, hoe al het voorgaande in deze drie bevat is. Een man als scholten kon dat in drie perioden gedaan hebben, meer beteekenend, dan het algemeen bekende, wat hij volgen laat.
Het is het doel van Schrijver dezer aankondiging, u eenig begrip van den rijken inhoud en van den aard dezes werks te geven; daarom behandelde hij een gedeelte er van uitvoerig: maar het kan zijn plan niet zijn, het geheel zóó te doorloopen als hij tot nog toe deed, om wie er nog geen kennis van nam, te doen verlangen naar de lezing. Hij weet wel, dat hij gevaar loopt van de beschuldiging, dat dit zijn verslag een slecht geheel is, wanneer hij van nu af nog veel vlugtiger het boek met u beschouwt; maar hij werd van deze twee gedrongen, u een idee van de uitwerking des grooten plans te geven, en toch de grenzen door dit tijdschrift bepaald, niet te zeer te overschrijden. Meent daarom niet dat het overige minder belangrijk is. Laat ons eenvoudig den inhoud der volgende hoofdstukken inzien: IV. Aanprijzing van het Paulinisch standpunt aan de Joden-Christenen in Palaestina (de brief aan de Hebreërs); V. beschrijving van het misbruik van het Paulinisch standpunt onder de Joden-Christenen (de brief van jacobus); VI. de brief van judas; VII. aanbeveling van het Paulinisch standpunt aan de gemeenten in Klein-Azië (de eerste brief van petrus); VIII. de theologie van johannes (A. Het boek der Openbaring. B. De brieven van johannes. C. Het Evangelie van johannes); IX. na-apostolische stukken des N.T. (A. Het 21ste Hoofdstuk en de interpretamenten van het Evangelie van johannes. B. De Grieksche overwerker van het Evangelie van mattheüs. C. De tweede brief van petrus). Over ieder dier hoofdstukken een enkel woord.
Maar eerst nog een weinig achterwaarts - wij hebben niet afgehandeld wat de Schrijver over het leerbegrip van paulus geeft. Hij verrast ons met eene tweede afdeeling van zijn derde hoofdstuk, en deze voert ten titel: ‘Sporen der vroegere Joodsche Godgeleerdheid in het leerbegrip van paulus.’ Dat de Geschiedschrijver van de Godgeleerdheid des N.T. in eene derde en vierde afdeeling de verhouding van dat begrip tegenover het O.T. en tegenover de Joodsch-Christelijke partij der reactie kenschetst, daartegen willen wij niets aanmerken, omdat het zijn werk is, de merkwaardigste verschijn-
{==9==} {>>pagina-aanduiding<<}
selen op dit gebied in hun onderling verband en in hun onderlingen strijd te beschrijven, al wordt dit ook bij andere leerbegrippen niet zoo gesignaleerd in afzonderlijke afdeelingen gedaan - duidt dit toch den man, die voor de vrijheid leeft en ademt, niet ten kwade. Maar die sporen van vroegere Joodsche Godgeleerdheid! 1o. Wie bewijst, dat juist hetgeen Prof. scholten in de Paulinische theologie mishaagt (zooals alweer die uiterlijke regtshandel) aan den Joodschen zuurdeesem moet worden geweten, en niet behoort tot hetgeen de Christen werkelijk als waarheid te omhelzen heeft? en 2o. als ik een mensch karakteriseer, neem ik zijne gebreken en zijne deugden, die ten naauwste zamenhangen en uit zijn karakter voortvloeijen, in ééne beschouwing op - en die ‘sporen’ komen, onzes inziens, ook wel degelijk voor als behoorende tot het leerbegrip van paulus en moesten er in verwerkt zijn. Nu geeft de Geschiedschrijver ons eerst een ‘valsch’ overzigt van de theologie des grooten Apostels, en doet haar als volmaakt voorkomen, terwijl het gebrekkige als iets dat maar zoo gemakkelijk van het goede te scheiden is wordt
voorgesteld.
In dit opzigt, wat de éénheid aangaat, krijgen wij meer voldoening bij hetgeen hoofdstuk IV, over de theologie van den brief aan de Hebreën gezegd wordt. Wonderlijke gave der combinatie die scholten bezit! 't Is alsof hij eene wijle in den persoon van diens Schrijver is veranderd, om ons nu na zooveel eeuwen bekend te maken: ‘dit wil ik nu eigenlijk!’ 't is alsof scholten in die Nieuw-Testamentische dagen geleefd heeft. En dat hij nu nog in de denkwijze van éénen Schrijver zich kan verplaatsen, zoo als meer Theologen gedaan hebben en doen, maar neen, jacobus en zijne beteekenis voor het Paulinisch leerbegrip treden u even duidelijk voor den geest. Het opgemerkte over den brief van judas is uit den aard der zaak minder belangrijk, maar met de grootste voldoening zult gij den eersten brief van petrus zijne plaats zien aangewezen, ofschoon gij misschien twijfelt of petrus zelf ooit aan de gemeenten in Klein-Azië het Paulinisch standpunt heeft willen aanbevelen. Ons is 't altijd ongeloofelijk voorgekomen, dat hij ook maar eenigzins met een dogmatisch doel heeft geschreven, hoezeer dan ook zijn dogmatisch standpunt er ons uit openbaar wordt, en hij alzoo een schakel in de keten der N. Testamentische Godgeleerdheid is.

{==10==} {>>pagina-aanduiding<<}

Maar nu de theologie van johannes! Zeker, de behandeling er van behoort tot de rijkste gedeelten van scholten's werk. Eerst staat deze groote Apostel voor uw oog naar het licht der kennis, dat hem bij het schrijven zijner apocalyps bescheen - de man met Joodsch-Christelijke voorstelling van de zigtbare wederkomst des Heeren; dan de briefschrijver op hooger standpunt; eindelijk de auteur van het geestelijk Evangelie. Gij vraagt welligt, waarom paulus ook niet gelijk johannes op den ontwikkelingsweg zijner denkbeelden gevolgd is, maar integendeel de paulus van allerlei tijden tot één paulus is verwerkt? Het onderscheid is zeker bij johannes meer in 't oog vallend, en zij het mogelijk aan te nemen, dat de apocalypticus ook de euangelista is - uit het boek der Openbaringen, uit de Brieven, uit het Evangelie één geheel zamen te kneeden is letterlijk onmogelijk. Gij zult verder wat vreemd opzien, als u gezegd wordt, dat ‘het leerbegrip dat aan de brieven van johannes ten grondslag ligt, uitgaat van de algemeenheid der zonde onder het menschelijk geslacht’ - gij krijgt misschien een anderen indruk, als gij de brieven van johannes leest, en meent, dat scholten's oor wat Paulinisch was, toen hij dien grondtoon hoorde in het liefelijk lied van den Apostel der liefde. Maar vooral zult gij uwe ooren spitsen bij hetgeen scholten schrijft over het Evangelie van johannes! U wordt als theologie van den jonger aangewezen wat gij uitspraak des Meesters waandet te zijn. Het gansche boek wordt, van eene beschrijving des levens van jezus, op eene geheel eigenaardige wijze, eene reflexie van dat leven in den geest des jongers. Gij hoort den Heer niet, maar johannes. En dat bevreemdt
u zeker te meer, als gij opmerkt, dat hetzelfde Evangelie in Hoofdstuk I wordt aangewezen als bron voor hetgeen de Christelijke Godsdienst volgens jezus zelven is. Dankbaar mogen wij dan den man zijn, die ons inzigt in dat heiligdom des N.V. verhelderd heeft, zoo ver met hem gaan - neen, dat kunnen wij niet. Wij begrijpen ook niet - hetzij in 't voorbijgaan gezegd - waarom de eigenaardige kleur, die dan toch de andere Evangeliën insgelijks dragen, zij die al niet zoo sprekend, voorbijgegaan wordt. Hadden mattheüs en lukas geene plaats in den ontwikkelingsgang der N.T. theologie mogen innemen? Wij hadden ook over deze gedenkstukken het geschiedkundig oordeel des Hoogleeraars zoo gaarne ge-
{==11==} {>>pagina-aanduiding<<}
hoord. En dat te liever, omdat zij zeker meer in het midden des werks hunne plaats zouden hebben; want tegen het einde wordt Prof. scholten al stouter en stouter. Wij zwijgen over afdeeling 1 en 3 van hoofdstuk IX - wij gelooven dat hij regt heeft om het 21ste hoofdstuk en de interpretamenten van het Evangelie van johannes, benevens den tweeden brief van petrus, zoo te behandelen als hij doet; maar die Grieksche overwerker van het Evangelie van mattheüs krijgt dan ontzaggelijk veel op zijne rekening! Prof. scholten wijst op zijne regels uit de door hem geleverde kritische inleiding, ‘waarnaar de oorspronkelijke van de latere stukken in het eerste Evanlie kunnen onderscheiden worden’ - en dan moet door die regels veel uit het Evangelie en uit den mond van jezus verdwijnen wat in de theologie van Prof. scholten zelven geene plaats vindt. Waarde lezers! gij maakt u misschien boos - dat moet gij niet doen. Kunt gij bewijzen, dat die kritische regels en hare
toepassing voortvloeijen uit de denkwijze van Prof. scholten? Zij toch uwe denkwijze die der liefde - geen kwaad gedacht; en al ware het zoo wat gij vreest: de grootste Theoloog is ook mensch - en zijn hart arglistig - hij zal het zelf erkennen. En als eens wat hij schreef waarheid was! Dan hieldt gij uw christus over, ofschoon eenige letters van uw' bijbel vervielen. Bovenal, niemand wil minder dan Prof. scholten, dat gij hem op zijn gezag gelooft - grooter vijand van autoriteitsgeloof vindt gij ter wereld nergens.
Wij zijn grootelijks verheugd, dat ons land een Theoloog als scholten heeft, die zoo iets kan leveren als deze Geschiedenis. Wenschten wij haar nog wel wat meer pragmatisch; zagen wij bij eene vernieuwde uitgave gaarne, dat niemand meer zoo op zich-zelven stond als johannes, maar dat alle leerbegrippen, zelfs in den vorm van het geschrift tot in de opschriften toe, naauw vereenigd waren, gelijk dat geschiedt met paulus, den Schrijver aan de Hebreën, jacobus en petrus - wij schrijven dit voornamelijk toe aan het doel van het werk: handleiding bij de Akademische lessen. Hadde scholten meer aaneengeschakeld voortgeschreven, de stroom der N.T. Godgeleerdheid zou nog meer als één geheel voor ons oog daarheen vloeijen, het boek zou nog meer theologisch genot opleveren - maar zij het daarom toch door geen Godgeleerde verwaarloosd bij zijne theologische studiën! De Uit-
{==12==} {>>pagina-aanduiding<<}
gever vraagt meer centen voor het werk dan het pagina's heeft: die schrandere Uitgever weet zeker wel, dat hij op ééne pagina meer geeft dan menigeen op een vel druks. Waarom worden boeken ook altijd nog naar hunne papierwaarde getaxeerd? - Onder de regels, die claus harms in zijne pastoraal voorschrijft, als hij spreekt over het letterkundig leven van den Predikant, is deze de eerste: ‘jaarlijks koope men een paar boeken van een daalder of twee.’ Ach, hij had wel reden om zulke bescheidene eischen te doen; nu, wie maar een daalder of twee kan besteden, beginne zijne rekening voor 1857 met deze Geschiedenis van Prof. scholten! Zij geldt wel tienmaal meer dan zij kost.
Want, summna summarum: er zijn sommige menschen, die in de zamenleving een hoogen toon aanslaan, die beslissen als een ander nog vraagt, en genoegen vinden in een voortdurenden regtshandel over personen en zaken, te weinig gerust op een oordeel, dat per se plaats heeft. Zulk een man is Prof. scholten in de theologische wereld. - Zijn die menschen eigenlijk nietsbeteekenende, oppervlakkige wezens, dan maken zij zich voor den verstandige belagchelijk en stichten meer kwaad dan goed. Tot dezulken behoort Prof. scholten in de theologische wereld in 't geheel niet. - Zijn die menschen inderdaad degelijk en bekwaam, dan mogen wij ze van grooten zegen achten, want zij vestigen voor velen, die lager staan, eene bepaalde opinie, die een einde maakt aan veel wankelen en draaijen en keeren en wenden. Dezen zegen mag Prof. scholten in de theologische wereld verspreiden. - Dat hun karakter nu eene schaduwzijde heeft, spreekt van zelf. Zij zijn niet altijd de aangenaamste in het verkeer, zij hebben te weinig de leus: ‘ik heb het nog niet gegrepen, ik grijp er naar!’ Zij vergeten wel eens, dat wie het best zijn gevoelen kan uitspreken en verdedigen, daarom nog niet het meest de waarheid in pacht heeft. Verwondert u niet, lezers! dat ook deze punten van vergelijking toepasselijk zijn op Prof. scholten's veelzins voortreffelijke Geschiedenis, met welke wij kennis maakten.




Parlementaire Redevoeringen van Mr. J.R. Thorbecke. I.

{==13==} {>>pagina-aanduiding<<}
1840 tot 1 November 1849. Te Deventer, bij A. ter Gunne. 1856. In gr. 8vo. XVI en 274 bl. f 2-90.

Thorbecke! De naam alleen is zeker geschikt om velen dit boek met graagte te doen opvatten, of het met afgrijzen van zich te doen stooten. Wij wenschen bij de beschouwing van een boek echter liever op den inhoud dan den titel te zien, en, zonder geloofsbelijdenissen te geven, waar ze niet gevraagd worden, verklaren wij ons evenmin voorstanders van het nieuwe omdat het nieuw, of van de vrijzinnige (?) partij omdat thorbecke haar hoofd is, evenmin als wij iets goed noemen omdat het oud, of van groen van prinsterer afkomstig is; maar wij reiken beide de hand, als mannen van kennis en moed, als kloeke aanvoerders, om wie zich velen verzamelen, en aan wie velen hun licht ontleenen; en daarom trekt het hier genoemde werk onze bijzondere aandacht.
De parlementaire loopbaan van den Schrijver na te gaan, is even zoo veel als alle politieke gebeurtenissen in ons Vaderland (ten minste wat de laatste jaren aangaat) te vermelden. De Heer thorbecke nam in alles wat den toestand onzes Vaderlands betrof, aandeel, en hij deed dit met eene bijzondere consequentie, en steunende op zijne groote kennis van het staatsregt. Het kan dus reeds uit dit oogpunt niet dan zeer belangrijk zijn, de Parlementaire Redevoeringen, door hem gehouden, te herlezen, omdat daarin de onderscheidene tijdperken, die ons staatsregt sedert 1840 doorliep, op eigenaardige wijze worden wedergegeven.
Ook op zich-zelve zijn de Redevoeringen uiterst merkwaardig. Waar de Heer thorbecke over wetenschappelijke onderwerpen spreekt, zijn wij zeker iets belangrijks te hooren; wij doen het ook hier, en zullen welligt nog meer wetenswaardigs medegedeeld of herinnerd vinden in de Redevoeringen van lateren tijd, een tijd die van grootere spanning spreekt, doch die tevens den Redenaar aan het hoofd van een Kabinet zal zien staan, dat zoo veel verrigtte, en zoo velen in bewondering bragt, of..... ongenoegen verwekte.
Wij kunnen het boek van zoo onderscheiden inhoud niet geheel doorloopen. Wilde men de gehouden Redevoeringen naar eisch beschouwen, men zou de geheele discussie, in welke zij gehouden zijn, moeten nagaan, en deze beschouwing

{==14==} {>>pagina-aanduiding<<}
zou grootere uitgebreidheid vereischen dan het hier aangekondigde werk zelf bezit.
Beschouwt men de Redevoeringen van den Heer thorbecke uit een letterkundig oogpunt, dan zal men wel gaarne erkennen, dat vele sprekers meer woekeren met taal en stijl, dan hij; maar aan den anderen kant heeft de wijze op welke de Redenaar zijne gedachten uitdrukt, iets zeer puntigs en eigendommelijks, dat behaagt en overtuigt beide, en waardoor zelfs datgeen wat men anders genegen zoude zijn, misslagen van stijl te noemen, tot een sieraad wordt. De lezing van het werk zal daarvan het bewijs leveren. De Heer thorbecke is zeer helder en zeer beknopt in zijne zegswijze. Dikwijls echter vermoeit de opvolging van zoo vele korte zinsneden.
Als historische bijdrage tot een belangrijken tijd, als proeve van politieke welsprekendheid, als wetenschappelijk product, juichen wij de verschijning van dit werk gaarne toe, en wenschen het in handen van velen hunner, die met oordeel boeken lezen.
De uitvoering is bijzonder net.




Luttenberg's Chronologische Verzameling der Wetten en Besluiten, betrekkelijk het Openbaar Bestuur in de Nederlanden, sedert de herstelde orde van zaken in 1813; voortgezet door L.N. Schuurman, Secretaris der stad Zwolle. 1855 en 1856. Blad 1-6. Te Zwolle, bij W.E.J. Tjeenk Willink. In gr. 8vo. Bij int., het geheele jaar, f 2-47½; buiten int. f 2-75.

De Schrijver gaat hier weder, op dezelfde loffelijke wijze als vroeger, voort met de verzameling van al datgeen, wat op het Openbaar Bestuur in ons Vaderland betrekking heeft. Voor dien moeitevollen arbeid verdient hij ten volle de dankbaarheid van ons regtsgeleerd publiek, dat hier met de uiterste zorg verzameld vindt, niet alleen wat door Wetten en Besluiten, in het Staatsblad vervat, ter kennisse van elk en een iegelijk gebragt wordt, maar ook wat in Circulaires, Aanschrijvingen van de Ministeriële Departementen, enz., is medegedeeld; welke stukken zich soms niet in het bezit van het publiek bevinden, moeijelijk te raadplegen, en her- en derwaarts verspreid zijn. De bijvoeging van den korten inhoud der regterlijke uitspraken verhoogt de waarde des werks, en hoewel wij moeten erken-
{==15==} {>>pagina-aanduiding<<}
nen dat vele der aanschrijvingen, door de Regering aangaande bestaande Wetten en Besluiten uitgevaardigd, niet altijd den toets der kritiek zouden kunnen doorstaan, en bovenal dat deze circulaires alle gezag missen, wanneer de innerlijke waarde dier stukken ze geen gezag waarborgt; zoo moeten wij aan den anderen kant echter toegeven, dat de kennis dier stukken onmisbaar is, wanneer men zich in verbinding moet stellen met die besturen of autoriteiten, aan welke de brieven gerigt zijn; want mogen ze al bij het publiek geene kracht van wet hebben, en hoogstens als eene interpretatie der Wetten en Besluiten gelden, voor de ondergeschikte ambtenaren zijn zij zeker verbindend. De Registratie en Successie leveren echter voortdurend bewijzen, dat er tusschen de uitlegging der Wet van regeringswege gegeven - die zelden in het nadeel der schatkist blijkt te zijn - en de opvatting der belastingschuldigen, groot verschil kan bestaan. In dat geval treedt de Regter tusschen beide, en deelt deze dikwijls de meening der belastingschuldigen. - Voor de zorgvuldige mededeeling van het een en ander blijft de Heer schuurman weder zorgen, even als hij daarvoor in het
afgeloopen jaar zorg gedragen heeft. Bij een arbeid als de zijne, is volledigheid en naauwkeurigheid de hoofdzaak, en wij gelooven niet dat iemand deze twee vereischten aan het werk van den Heer schuurman zal ontzeggen.
Wanneer men de eerste bladen van den Jaargang 1856 doorloopt, dan verdienen, met het oog op het zoo even gezegde, de aanschrijvingen van het Departement van Justitie zeker wel eenige aandacht. Bij de vele klagten, welke over onze Regterlijke Organisatie bestaan (en wie zal ontkennen dat ze gegrond zijn?), bij de weinige hoop, welke men koesteren mag, om spoedig met eene nieuwe Organisatie begiftigd te worden, moet men voorzeker de pogingen der Regering toejuichen, welke zoo veel mogelijk verbeteren wil, wat te verbeteren valt. Die partiële wijzigingen, zoo lang zij niet tegen het algemeene stelsel, dat nog van kracht is, aandruischen, zijn altijd met genoegen ontvangen, en begroet met de woorden: ‘beter iets, dan niets’. Met veel genoegen nam men alzoo onder anderen kennis van de Circulaire, welke ten doel had de strafgedingen te bekorten, iets dat daarom ook vooral aanprijzing verdient, omdat het stelsel der preventieve gevangenis nog niet tot volkomenheid is gebragt. De Circulaire omtrent de dossiers in

{==16==} {>>pagina-aanduiding<<}
strafzaken bevat alleen eene motie van orde; maar onverklaarbaar is die, waarbij een voorschrift gegeven wordt nopens de behandeling der lijsten van aanbeveling, in geval van vacaturen voor geregtelijke functiën. Dit voorschrift, hetwelk ook na de verdediging des Ministers daarvan, op de interpellatie van den afgevaardigde uit Rotterdam, naauwelijks verdedigbaar schijnt, kwetst zeker de achtbaarheid der regterlijke magistratuur, en is geheel doelloos, daar het regterlijk collegie openlijk kan en mag verklaren, zich daaraan niet te houden, zonder dat er eenig middel van dwang kan bestaan, dan het voorbijgaan van de voorgedragenen. Dit kan echter ten gevolge hebben dat men bekwame personen onbenoemd laat, die een sieraad der magistratuur zouden geweest zijn.
Bij de aanschrijving omtrent de translateurs, had men zeker gaarne eene wetsbepaling gewenscht die meer gaf, en de nu zoo vaag omschrevene bevoegdheid en toestand dier quasiregtspersonen voldoende omschreef. Een regtskundig tijdschrift had daarop reeds vooraf gewezen.
De Circulaire omtrent het Notariaat is tot wering der zaakwaarnemerij - dien kanker in de praktijk - zeker bevorderlijk. Ook voldoende? Men mag dit met regt betwijfelen. Die kwaal eischt geene palliatieven, maar moet met het scalpel worden uitgeroeid; en zoo men meent haar niet te kunnen genezen, dan nog moest er, in onze eeuw van contrôle, toch waarlijk op de personen die zich zaakwaarnemers noemen, en openlijk bij de kantongeregten hunne geleerdheid uitventen, eenig toezigt bestaan, dat nu, tot schade der justiciabelen, volstrekt ontbreekt.
Men vergeve ons deze uitwijding, waartoe de doorbladering van het werk van den Heer schuurman aanleiding gaf. Zij moge alleen de stelling bevestigen, hoe verdienstelijk en belangrijk beide, de hier vermelde verzameling is, voor welker voortzetting wij den Auteur voortdurend lust en kracht toewenschen.

a.

Grieksche Spraakleer. Door W. Caro. Tweede Deel. Te Wijk bij Duurstede, bij W.F. Stramrood. 1856. In gr. 8vo. 244 bl. f 2-40. Twee Deelen compl. f 7-60.

Caro? caro? wie is dat? De voorletter w. verbiedt ons,

{==17==} {>>pagina-aanduiding<<}
aan een pseudoniem te denken; dus misschien eenig onbekend Philoloog.
Maar wij hebben over het boek, niet over den S. te spreken.
Het Eerste Deel van deze Grammatica heb ik niet gezien, en ik bepaal mij bij dit Tweede, dat mij alleen is toegezonden.
Was er behoefte in ons land aan zulk eene Grammatica? Neen!
Het is zoo, kapeyne is oud geworden, en fortman nooit volgroeid, terwijl enger wat kort is uitgevallen. Maar Duitschland had overvloed van werklieden in dit vak, en zij zijn over de grenzen gekomen, na behoorlijk in Hollandsch gewaad gedoscht te zijn.
Wanneer iemand lust gevoelt, om eene Grammatica zamen te stellen, ten einde aan zijne grammaticale studiën duur en degelijkheid bij te zetten, - dat staat hem vrij. Ik kan mij ook begrijpen, dat de lust zoo iemand dan bekruipt, om dat liefhebberijwerk aan de wereld te toonen; maar dat is eene verzoeking, waarvoor men niet te spoedig moet bezwijken.
Maar laat ons zien, wat nieuws ons hier geboden wordt.
Reeds tegen den vorm hebben wij vooral deze aanmerkingen.
Het is eene pygmaeën- en reuzen-onderneming te gelijk, of liever eene onnoodige onmogelijkheid, om de gebruikelijke technische benamingen door Hollandsche te vervangen. ‘Overgankelijk’ (transitief), ‘verzamelende zin of aanhaling’ (= attractie, n.b.), ‘omgebogen toonteeken’ (accentus circumflexus), ‘op elkander antwoordende betrekkelijke bijvoegelijke naamwoorden’ (zegge: pronomina correlativa), zijn vertalingen die de zaak niet duidelijker maken. Zij doen mij denken aan de poging, waarvan ik eens las of hoorde, om de militaire benamingen te nationaliseren, waardoor de majoor van een bataillon in de rapporten voorkwam als ‘de grootere van een gevechtje’, en de corporaal der compagnie als ‘de ligchamelijke van het gezelschap’, of een hussarenregement als ‘een overtrekselmannenbestuur’.
Ten andere, waarom de eenmaal aangenomene, zeer goede gewoonte verlaten, om de aangehaalde voorbeelden met den naam van den schrijver, waaraan zc ontleend zijn, te legaliseren? Waarom bij elk voorbeeld eene vertaling gevoegd? - Misschien ten dienste van eerstbeginnenden, niet waar? Maar voor dezen is het boek toch niet geschikt, en vooral verkeerde vertalingen zijn voor hen niet nuttig. En reeds in de eerste

{==18==} {>>pagina-aanduiding<<}
17 bladzijden treffen wij die aan, op bl. 10, 11, 13, 14 en 17.
Vooral valt dadelijk in het oog de vreemde hoofdverdeeling. In plaats van de gebruikelijke indeeling, die achtereenvolgens spreekt van het Artikel, Pronomen, Nomen en Verbum, en de verschillende verbindingen, waarin die voorkomen, om met eenige opmerkingen over Partikelen en andere constructies te besluiten, waarvoor men tot nog toe geene betere plaats vond, - heeft de S. iets nieuws. Hij verdeelt zijne Syntaxis in twee Afdeelingen, of ‘Boeken’, waarvan het eerste de ‘Algemeene woordvoeging’ behelst, ‘voor zoo verre zij met andere, en dus ook met onze taal overeenkomt’, en het tweede de ‘Bijzondere, voor zoo verre zij op de Grieksche taal alleen toepasselijk is’.
Die inval is niet gelukkig. Al is het waar, dat de gewone indeeling nog zeer gebrekkig is, en te weinig de grammaticale stof naar een leidend systeem behandelt, - zijn systeem is nog minder systematisch.
Wat beteekent toch dat eerste Boek? Voorzeker, de S. heeft zich geene juiste rekenschap gegeven van wat hij er mede bedoelde. Op bl. 1 heet het, dat die woordvoeging algemeen is, ‘voor zoo verre zij met andere talen overeenkomt’. Daarop afgaande zou men eene algemeen linguistische behandeling der Syntaxis verwachten. Maar, neen! Al zeer spoedig worden juist de eigenaardigheden der Grieksche taal aangewezen, zonder dat ze uit linguistische hoofdstellingen worden afgeleid.
Bij nader toezien blijkt het, dat dit geheele boek niet veel anders is, dan eene behandeling van een deel der grammaticale stof, waarbij de logische, in plaats van de grammaticale, analyse tot leiddraad genomen wordt. Maar ook dit, hoe gebrekkig en inconsequent wordt het gedaan!
Het begint goed. Eerst wordt, ofschoon kort, uiteengezet, wat een voorstel, een onderwerp, en eene koppeling is. Maar in Hoofdst. II wordt dat systeem van behandeling eigenlijk al weder verlaten. Wat daar van de verschillende casus gezegd wordt, wordt niet uit dat eenmaal aangenomen standpunt beschouwd, en is bovendien uiterst gebrekkig en antigrammaticaal. Gelukkig komt de S. later, en wat beter, op die casus terug. - Wat we verder over ‘de verbinding der voorstellen’ lezen, waar de voegwoorden behandeld worden, is

{==19==} {>>pagina-aanduiding<<}
zoo slecht niet, maar het meeste daarvan behoort in het IIe Boek te huis. Zoo ook veel van wat over den Inf. en de Pronomina relativa (ik kan zijne lange Hollandsche namen niet overnemen) gezegd wordt.
Kortom, dat eerste Boek hinkt jammerlijk op twee, ja, drie gedachten. Het is iets anders, dan het belooft te zijn, en dat andere is het ook niet goed. Bovendien, het is, òf overbodig, òf de geheele Grammatica had op die leest geschoeid moeten zijn, wat juist niet beter, maar toch meer consequent geweest ware.
Maar nu het tweede Boek. Gelukkig laboreert de hoofdindeeling niet zoo zwaar aan die vreemde genialiteit, maar is nagenoeg de gewone. Het eerste Hoofdstuk handelt over het lidwoord; maar hoe mager is die uiteenzetting van het verschil tusschen het bepalend lidwoord, en de weglating van het lidwoord (het onbep. lidw. der nieuwere talen). Het wordt eigenlijk in 4½ regel afgedaan, want het overige dier § spreekt over het Pron. Indef. τὶς. Achteraan vinden wij met cursieve letters gedrukt een ‘Regel’, als resultaat waarschijnlijk of zamenvatting van het besprokene, iets wat voor een leerboek wel goed zou kunnen zijn. Maar, omdat het besprokene zoo kort is, wordt die regel niet anders dan hetzelfde met eenigzins andere woorden. En daarom zullen wij het den S. maar niet ten kwade duiden, dat hij vergeet, om dit in het vervolg vol te houden.
Wat in § 2 van de Eigennamen met of zonder artikel staat, laat alles aan de willekeur over, waarover elke andere goede Grammatica ons beter kan inlichten.
Wanneer men eens even inziet, hoe, b.v., buttman over het Artikel begint te spreken, hoe duidelijk springt dan caro's gebrek aan precisie en systematische rangschikking in het oog. De eerste handelt in zijne eerste § alleen over die gevallen, waarin het gebruik van het Grieksche Art. van dat der nieuwere talen verschilt. Caro brengt maar wat gevallen en voorbeelden bij elkaâr, maar waarom juist deze, en geene andere, dat weet men niet. Ook hij laat telkens op eenige stelling zoogenaamde aanmerkingen volgen; maar die hebben dan op de stelling dikwijls weinig of geene betrekking.
§ 7, die enkele gevallen opnoemt, waar het Art. op de beteekenis van sommige woorden invloed oefent, neemt de taak des Lexicons op zich, of ook wel eene overbodige taak, als

{==20==} {>>pagina-aanduiding<<}
daar, b.v., staat, dat ε᾽ίκοσι νῆες beteekent ‘twintig schepen’, en αἱ ε᾽ίκ. ν. ‘het twintigtal schepen (waarvan reeds gesproken is)’ = de 20 schepen. Ook vindt αὐτὸς hier eene plaats, en worden er verschillende beteekenissen van opgenoemd, waarop het lidw. toch zeker geen invloed oefent.
Wanneer ik alzoo verder mijne lezers bij de wandeling door dit boek wilde medenemen, zouden wij overal op hetzelfde gebrek aan systematische behandeling, en allerlei onhandige uitdrukkingen stuiten. Wat de S. zegt, is meestal wel waar; maar hij stelt dikwijls als regel, wat een afzonderlijk geval is, en omgekeerd; hij speelt met de woorden somtijds, dikwijls, meestal, als of zij elkanders beteekenis konden overnemen; en vooral de facta, die hij bespreekt, worden te weinig in verband gebragt met het verschijnsel, waartoe zij behooren, te weinig genetisch verklaard. - Ook ware het niet moeijelijk, een vrij aanzienlijk getal volzinnen aan te halen, die letterlijk niet te begrijpen zijn. Overigens schijnt caro een vurig aanhanger van het oude systeem, om alle casus, die in sommige gevallen der Gr. taal eigen zijn, als Genitivus Abs., Gen., Dat. en Acc. na sommige verba, Acc. Graecus, en dergelijke, uit het een of ander voorzetsel te verklaren, wat er onder verstaan moet worden. Met dat ‘er onder verstaan’ werkt hij veel, voorwaar eene weinig psychologische wijze van verklaren. Kleine onnaauwkeurigheden zijn overvloedig; groote echter - als, b.v., bl. 75, waar aan den Acc. en Gen., na de verba van beschuldigen, juist omgekeerde rollen worden toegeschreven - zijn niet zoo veelvuldig. - Mij dunkt, het is niet noodig dit alles met vele voorbeelden te staven. Wij schrijven niet voor mannen van het vak alleen, en bovendien elk Philoloog, die het boek gebruikt of inziet, zal met ons oordeel instemmen.
Een vriend schreef mij aangaande deze Grammatica: ‘Het boek is vreemd, ofschoon er weinig bepaalde dwaasheden in voorkomen.’ Nu, ja! die lof komt aan het boek toe. Mais, ce n'est pas jurer gros! - Doch wij willen volgaarne den S. dezen lof geven, dat vele goede en aardige opmerkingen onze aandacht troffen. Als zoodanig noemen wij de opmerking over ἢ, bl. 11, de behandeling van Hoofdst. IV, over de ‘trappen van beteekenis of vergelijking’, waar zeer goed bij elkander wordt behandeld, wat in andere Grammatica's verspreid gevonden wordt; - ook Hoofdst. V bevat goede deelen;

{==21==} {>>pagina-aanduiding<<}
en, in de Aanhangsels is dat over den Acc. een goed overzigt van dit onderwerp. Over het algemeen echter staan ze te veel op zich-zelf, en zijn meer losse opmerkingen, dan verklaringen. De S. schijnt iemand te zijn, die wel taalstudie, maar misschien minder taalbegrip heeft, en de leerling zal er wel Grieksch, maar minder de Grieksche taal uit leeren.
Het geheel maakt op mij den indruk, als of een middelmatig leerling, van een goeden meester, hetgeen hij van hem op papier, of in het geheugen bewaard had, door deze Grammatica aan den man had willen brengen. - Of hij heeft langen tijd losse taalkundige opmerkingen gemaakt, op zichzelve soms wel aardig, en meende goed te doen, als hij daarvan eene Grammatica zamenstelde, vergetende, dat bij eene Grammatica het juist op verklaring en systematische ordening van de verschillende feiten aankomt.
Ik zal maar niets raden aangaande het al of niet koopen van dit boek. Men koopt zelden eene Grammatica zonder den raad van een Philoloog, en in de philologische wereld, vrees ik, zal caro geen grooten opgang maken. d - d.




Afbeeldingen (,) ten gebruike bij het Onderwijs in de Natuurkunde (;) door A. Koot, onderwijzer te IIaarlem. Onder medewerking van W.M. Logeman. Te Haarlem, bij de Erven Loosjes. 1856. 1e Aflev. Pl. 1-6. In gr. folio. Naamlijst der Afbeeldingen, enz. Blad 1, in kl. 8vo. f 1-50.

Ofschoon wij in den regel geen groote voorstanders zijn van het beoordeelen van eenig werk, waarvan de strekking en de uitvoering bijna uitsluitend moet worden opgemaakt uit, en beoordeeld naar eene eerste Aflevering, zoo meenden wij in dit geval van onzen stelregel te mogen afwijken, eensdeels om de meerdere belangstelling, welke dezer dagen aan het onderwijs in het algemeen, en aan dat in de natuur- en werktuigkunde in het bijzonder, wordt geschonken, en anderdeels om het vertrouwen, dat wij in de Ontwerpers en Uitgevers stellen. - Het onderwijs in de opgenoemde vakken werd tot hiertoe niet dan bij uitzondering op de lagere school gegeven. De ontwerpers van de Wet van 1806 op het Lager Onderwijs, namen deze vakken niet op: doch wat vóór vijftig jaren minder noodig scheen, is in onze dagen niet alleen zeer wenschelijk,

{==22==} {>>pagina-aanduiding<<}
maar zelfs noodzakelijk geworden. Maar hoe gewigtig ook zijn de veranderingen in de eischen van de school. Welk een verbazend verschil in de kennis uit het gebied der natuurwetenschappen in het algemeen, en hare veelzijdige toepassingen in het dagelijksch leven. Wat toen slechts voor enkele betrekkingen en standen nuttig werd geoordeeld, is nu schier eene algemeene behoefte geworden. In dezen stand van zaken meenen wij veilig te mogen aannemen, dat de genoemde vakken in de Wet, die wij te gemoet zien, zullen worden opgenomen. Want hoe groot ook het verschil in de opiniën over de vereischten van zulk eene Wet voor ons land moge wezen, de moeijelijkheid om eene Wet vast te stellen, ligt voorzeker niet in het artikel waarbij bepaald wordt dat de natuur- en werktuigkunde ook op de lagere school zullen worden onderwezen. Ware het nu even gemakkelijk, den onderwijzer de noodige kennis van die vakken bij eenig ander artikel mede te deelen, gewis, wij zouden eene groote schrede vooruit zijn op den weg om aan de gestelde eischen in dit opzigt te voldoen. Doch aangezien hierop weinig uitzigt bestaat, zal de onderwijzer den gewonen weg hebben te volgen, dat is: door studie zich de noodige bekwaamheden eigen te maken, ten einde aan het te wachten besluit zoo goed mogelijk gevolg te geven. - Voor vele onderwijzers moge de studie van natuuren werktuigkunde wel niet geheel nieuw zijn; zoo grondig als noodig is om er met vrucht onderwijs in te geven, zal zij toch wel niet geweest zijn, als men denkt aan de vele vakken, welke zij zich moeten eigen maken. Die studie was meer eene liefhebberij, een gevolg van hunne zucht om hunne kennis uit te breiden. Het meerendeel zal zich derhalve met de borst op deze vakken moeten toeleggen, met het vooruitzigt en onder den indruk van het behandelde te eeniger tijd aan hunne leerlingen niet alleen mede te deelen, maar ook duidelijk te maken. Hiertoe wordt iets meer vereischt, dan tot het geven van eene les over een gedeelte van
geschiedenis of aardrijkskunde. Het overzien van eene les, die men van plan is te geven, kan hierbij alleen dan van nut zijn, als men zich de hoofdwaarheden uit de leer der natuur- en werktuigkunde heeft eigen gemaakt, en daarvan een duidelijk begrip heeft, zoo noodig, om anderen te overtuigen. Maar zal dit den onderwijzer, die zijne roeping ook in dit opzigt begrijpt,

{==23==} {>>pagina-aanduiding<<}
mogelijk wezen, dan behooren hem de middelen verschaft te worden, welke zijne taak aanmerkelijk kunnen verligten. Tot die middelen behooren, behalve eenig goed werk over genoemde vakken, de welmeenende raadgevingen van ambtsbroeders, die in deze vakken reeds lang genoeg werkzaam zijn geweest, om bij ondervinding te hebben geleerd, langs welken weg men tot de beste resultaten kan komen; voorts eene verzameling van de noodzakelijkste werktuigen en modellen (deze kunnen zoo eenvoudig als mogelijk wezen, wanneer zij slechts aan het doel beantwoorden), en, eindelijk, geschikte teekeningen en afbeeldingen van die werktuigen, toestellen en zaken, welke zonder duidelijke voorstelling moeijelijk te verklaren zijn. - Den onderwijzer den noodigen lust tot onderzoek toewenschende, was het ons aangenaam, in het hier aangekondigde werk een van de opgenoemde middelen te zien. Wij haasten ons derhalve met de aankondiging er van.
De eerste Aflevering bevat zes platen. Op plaat 1 treft men afbeeldingen aan om de aantrekkingskracht op te helderen. - Op plaat 2 wordt in een paar teekeningen voorgesteld, hoe men de verschijnselen van de inertie (traagheid) der stof kan doen zien, benevens eenige afbeeldingen van veer-unsters. - Plaat 3 bevat eene reeks van voorbeelden, om den invloed van de ligging des zwaartepunts bij den stand der ligchamen te doen zien. - Plaat 4 stelt verschillende hefboomen, balans en evenaar voor, alsmede de gewone of Romeinsche unster. - Plaat 5 geeft nog eenige hefboomen; benevens een paar afbeeldingen van werktuigen welke den hefboom tot grondslag hebben. - Plaat 6 stelt de brug-balans of bascule voor, met een paar ophelderende teekeningen. Bij deze platen heeft men eene naamlijst der afbeeldingen, welke er op voorkomen, met eenige aanmerkingen en toelichtingen van den Heer w.m. logeman.
Namen wij reeds met eenig welgevallen, om vroeger gemelde redenen, deze eerste Aflevering op - de nadere kennismaking met haren inhoud heeft onze verwachting niet te leur gesteld. De afbeeldingen zijn op eene behoorlijke schaal geteekend, en de lijnen, waar het op aankomt, zwaar genoeg, om door al de leerlingen eener klasse gezien te kunnen worden. Over het algemeen zijn de afbeeldingen eenvoudig, en doen datgene uitkomen waar de hoofdzaak op neêrkomt. - Dit vermeerdert hare bruikbaarheid daardoor, dat zij ook

{==24==} {>>pagina-aanduiding<<}
buiten de eigenlijke les in de natuurkunde, den leerlingen als modellen kunnen worden gegeven om na te maken. Over het groote nut van deze oefeningen zullen wij nu niet uitwijden; wij stippen het slechts aan, om de opmerkzaamheid er op te vestigen. - Wat de keuze der onderwerpen betreft, deze kwam ons niet altijd even gelukkig voor; dit betreft vooral die welke iets aanschouwelijk moeten voorstellen, dat door den onderwijzer met eenige trekken op het bord even zoo goed te bereiken is (pl. 1, afb. 2 en 4); of zulke voorwerpen, die gemakkelijk in natura kunnen worden aangetoond, zonder dat men in het bezit van een natuurkundig kabinet behoeft te zijn (pl. 2, afb. 1 en 2). Ook konden de teekeningen No. 3, op pl. 2, en No. 18 op pl. 3, onze geheele goedkeuring niet verwerven. Gaarne zouden wij nog wat meer afbeeldingen van werktuigen, als No. 4, 5, enz., op pl. 5, hebben aangetroffen, waarin de toepassing der enkelvoudige werktuigen wordt aangewezen. Men heeft zoo veel gewonnen als men den knaap heeft gewend, het tot grondslag liggend enkelvoudige werktuig op te sporen. - Daarom beviel ons pl. 6 zoo uitnemend, al stelt zij niet meer dan één werktuig voor. Ook hier is de regel van kracht: beter één goed dan tien oppervlakkig of ten halve gekend. Jammer, dat in afb. 2 de verhouding tusschen de lengte van de armen van den eersten hefboom niet meer in overeenstemming is met die in de hoofdfiguren. Wij hopen in de volgende bladen meermalen onderwerpen aan te treffen, welke even zoo behandeld zijn als die op plaat 6. - Wat de ophelderingen betreft, deze kunnen, ofschoon wel wat kort, voor velen echter haar nut hebben. Meer licht zullen echter de aangeduide §§ van het werk van Dr. t.e.j. cruger, ‘Grondbeginselen der Natuurkunde’, enz., te Sneek, bij van druten en bleeker, moeten verspreiden. - Aangenaam zou het
zeker velen geweest zijn, als zij bij die toelichtingen ook hadden aangetroffen eene opnoeming en korte aanwijzing van de namen der verschillende onderdeelen der afgebeelde werktuigen. Hoe velen, die alleen de theorie beoefenen, zitten wel eens in verlegenheid met de juiste benaming van een of ander onderdeel eens werktuigs, en dit zou voor den Heer l., die proeven heeft gegeven in beide bedreven te zijn, geene groote moeite hebben gekost. - De uitvoering is zeer goed, weshalve wij, zoo als gezegd is, vertrouwende op de

{==25==} {>>pagina-aanduiding<<}
welgemeende pogingen van Ontwerpers en Uitgevers, geen bezwaar vinden, dit werk in veler handen te wenschen.




De Godsdienst in het Leven, voorgesteld in Novellen, door J. Hoek. Twee Deelen. Te Schoonhoven, bij S.E. van Nooten. 1856. In post 8vo. VIII en 624 bl., met in staal gegrav. titelvignet, f 3-20; geb. in linn. band, met verg. stempels, f 3-80.

Niet zonder ingenomenheid namen wij bovenstaand werkje, ter recensie ons toegezonden, in handen. Strekte reeds de zoo gunstig ten onzent bekende naam des Schrijvers ons ten waarborg, dat ons hier iets goeds, iets degelijks zou worden aangeboden; ook het onderwerp, welks behandeling hij blijkens den door hem aan 't hoofd van zijn boekje geplaatsten titel, zich ten doel heeft gesteld, nam ons gunstig voor 't zelve in. Zoo aan iets toch in deze dagen, van hoog gaande regtzinnigheid ter eene, en van verregaande ligtzinnigheid ter andere zijde, behoefte is, wij meenen, ons lezend publiek heeft behoefte aan dergelijke geschriften, waarin, met vermijding van alle ‘Dogmatisirung’, de godsdienst in hare groote en eigenlijke kracht, in hare waarde voor en invloed op het leven wordt voorgesteld, en op hare beoefening wordt aangedrongen. - Deze hare wezenlijke aard en bestemming worden, bij den strijd die thans op kerkelijk en godsdienstig gebied wordt gevoerd, maar al te vaak over 't hoofd gezien; en hoe treurig zulk eene miskenning werkt, ja, hoe zij niet zelden allerlei ongeloof en spotternij te voorschijn roept, mogen getuigen de hetzij openlijke, hetzij bedekte aanvallen tegen het Christendom, van de zich noemende ‘hoog verlichten’ onzer dagen, alsmede de meer en meer toenemende geest van onverschilligheid, die zich van velen, ten opzigte der ons dierbare Evangeliewaarheid, meester maakt. En geen wonder! Zoo lang men toch de godsdienst slechts als een zamenstel van waarheden beschouwt, van welker al of niet aanneming de zaligheid afhankelijk is, kan zij, bij de onmogelijke vooronderstelling dat allen met die waarheden evenzeer zullen instemmen, ook onmogelijk gereeden en algemeenen ingang en waardering vinden. Maar van zulk eene stelselmatige voorstelling weten dan ook de gewijde Schrijvers, ja onze Heer zelf niets. Hunne, de Bijbelsche voorstelling van godsdienst is die
van leven in gemeenschap met God, een leven

{==26==} {>>pagina-aanduiding<<}
gewerkt in den mensch door den Geest Gods, verkrijgbaar op het geloof, en zich openbarende in liefde. Dat leven nu is, uit den aard der zaak, aan geene bepaalde vormen gebonden, maar openbaart zich, ofschoon door één Geest gewerkt, bij ieder mensch op de meest verschillende wijze, naar mate van zijn aanleg, geslacht en ontwikkeling: één kenmerk slechts draagt het bij allen, dat het niet op sommige, maar op alle 's menschen gedragingen en handelingen den krachtigsten invloed oefent, en slechts daardoor onderscheidt zich de Christen werkelijk van alle niet-Christenen, dat bij hem een ander, hooger levensbeginsel werkzaam is, en hij zich in al zijne beschouwingen en handelingen door een anderen en hoogeren Geest laat leiden, dan door dien der wereld. Men kan dan Christen zijn, en tevens in alle standen en kringen vrij zich bewegen; ja, zoo verre is het er van af, dat men het wezen der godsdienst in het aannemen van zekere waarheden, of in het inachtnemen van zekere vormen zou moeten zoeken, of dat men haar als iets van het gewone leven afgezonderd zou moeten beschouwen, dat onze Heer zelf de Evangeliewaarheid juist bij een zuurdeeg heeft vergeleken, hetwelk bestemd is om, in de menschheid verborgen, haar allengs geheel te doordringen, en zoo wel in- als uitwendig te hervormen.
Met deze gedachten bezield, openden wij het werkje van den Heer hoek, en vonden ons, wat de strekking en bedoeling er van betreft, in onze verwachting geenszins teleurgesteld. Werkelijk toch is de Schrijver van hetzelfde denkbeeld uitgegaan, en poogt hij ons in een tiental Novellen de zoo even genoemde waarheid aanschouwelijk voor te stellen, en den invloed der godsdienst op het huiselijk zoo wel als op het maatschappelijk leven te schetsen.
Ook hem is de godsdienst niets anders, maar ook niets minder, dan leven in gemeenschap met God; en het doel van zijn schrijven is blijkbaar dit: aan te toonen en te doen zien, hoe, waar dàt leven ontbreekt, de zelfzucht met al hare vertakkingen van hoogmoed, heerschzucht, liefdeloosheid, niettegenstaande al het vernis van uitwendige beschaving, soms meer bedekt, soms geheel naakt, ten troon zit; hoe, daarentegen, waar dàt leven, zij 't ook in beginsel, aanwezig is, een geheel andere geest huisgezin en maatschappij bezielt, en het leven zoo van elk mensch afzonderlijk als van allen te zamen

{==27==} {>>pagina-aanduiding<<}
eerst regt leven wordt. Voorwaar eene loffelijke poging, waarmede wij niet anders dan ten hoogste onze instemming kunnen betuigen, en waarvoor wij den Schrijver in gedachte regt hartelijk de hand drukken.
Wat nu echter den vorm aangaat, waarin hij zijne denkbeelden heeft gekleed - dien van Novellen of losse verhalen - deze heeft zijne eigenaardige moeijelijkheden, en geen wonder ook, dat de Auteur die moeijelijkheden niet altijd even gelukkig is te boven gekomen. 't Gold hier toch niet zoozeer de godsdienst, gelijk zij zich in het leven, in alle gedragingen moet openbaren, te beschrijven, maar haar te doen zien, haar aanschouwelijk voor te stellen, de opgevoerde personen zoodanig te doen handelen, dat de lezers door den Christelijken geest, die hen bezielt, worden getroffen, en uit de vruchten den boom zouden leeren waarderen. Zulks vereischt echter eene ware meesterhand, en zonder nu iets van den lof te willen afdingen, welken wij den Schrijver over 't geheel wegens zijn boeijenden en levendigen verhaaltrant moeten toekennen, komt het ons toch voor, dat in dit opzigt de door hem in 't licht gegeven schetsen nog wel iets te wenschen overlaten. 't Is - dien indruk maakten zij althans over 't geheel op ons, en gaarne geven wij ons oordeel om beter - als of het den Schrijver soms wel eenige moeite heeft gekost zijne godsdienstige denkbeelden in dien novellen-vorm te wringen. Van daar, bij al het verdienstelijke wat zij bezitten, toch wel iets eentoonigs, in dat telkens wederkeerend contrast tusschen doode orthodoxie of volslagen onverschilligheid te eener, en de rigting in 't godsdienstige, door onzen Schrijver voorgestaan, ter andere zijde, welke laatste altijd zegeviert, en van welke zijne helden en heldinnen altijd de getrouwe representanten zijn. - Van daar ook zeker gemis aan natuurlijkheid en ongedwongenheid, uitkomende zoo wel in de gevoerd wordende gesprekken, die ons soms meer bij den Schrijver in zijn studeervertrek, dan bij den jongman of het meisje in de voor ons liggende Novellen verplaatsen, - als ook in de
intrigue zelve, die dikwijls niet van groote gezochtheid is vrij te pleiten, - en ons soms den indruk geven, als ware de Schrijver in verlegenheid geweest, wat verder met zijne personen aan te vangen.
Dat gebrek aan natuurlijkheid, gevoegd bij zekere gerektheid, aan zijne verhalen eigen, werkte niet altijd even gunstig op

{==28==} {>>pagina-aanduiding<<}
den invloed, welken de Schrijver zich natuurlijk van zijne Novellen bij zijne lezers heeft voorgesteld. Daardoor toch hoort men te veel van den Heer hoek, waar men slechts de door hem beschreven personen en gebeurtenissen had moeten hooren en zien. Maar 't wordt tijd dat wij dit ons min gunstig oordeel over den anders zoo hoog door ons gewaardeerden arbeid des geachten Schrijvers door eenige proeven staven.
Wij beginnen met ‘Elise’, - waarmede de reeks van verhalen wordt geopend, - ofschoon in dit, dat wij voor een der best geschrevene uit den bundel houden, het minst dat gebrek aan natuurlijkheid van den Schrijver op den voorgrond treedt.
't Is, integendeel, een stukje vol waarheid en natuurlijk gevoel. Meesterlijk schetst de Schrijver ons den toestand der arme elise, die haren echtgenoot meer en meer van zich ziet vervreemden, wie alleen de kracht harer liefde, geworteld in het levend geloof in christus, staande houdt onder de zwaarste beproeving, als haar echtgenoot - na op schrikkelijke wijze uit zijn zwijmel te zijn opgewekt - van de uiterste ligtzinnigheid op eenmaal overslaat tot een somber en ziekelijk Piëtisme. Niets schijnt hem daaruit te kunnen redden. - Dan ziet, weder is het elise, de vrouw, de Christinne, die met onuitputtelijk geduld, met onverdroten zachtmoedigheid en liefde zijne bezwaren aanhoort en tracht op te lossen, en hem, eindelijk, tot hetzelfde heldere inzigt in de Evangeliewaarheid weet te brengen, dat zij bezit. Jammer, dat de Schrijver niet op bl. 63 zijn verhaal heeft geëindigd. De indruk ware dan wèl zoo krachtig geweest.
Overigens hebben wij - 't zij nog eenmaal gezegd! - voor dit verhaaltje niets dan lof. De Schrijver geeft ons hier werkelijk hetgeen hij beloofd heeft: Godsdienst in het Leven. Hij stelt ons de kracht des geloofs en der liefde op eene wijze voor oogen, die beide in 't liefelijkst licht doet verschijnen, terwijl hij de godsdienstloosheid in august als naakte zelfzucht op 't levendigst ten toon stelt. - Roerend is de beschrijving van den dood van hun kind (bl. 39 en volgg.).
Waartoe toch - 't is slechts eene kleine aanmerking - de gedurige herhaling van dat leelijke woordje ‘verdekseld’?
Gunstig is evenzeer ons oordeel over het laatste stukje van het Eerste Deel: ‘Episode uit het leven van Doctor ***’. Ook

{==29==} {>>pagina-aanduiding<<}
daarin is de handeling natuurlijk gesteld, de verhaaltrant levendig en boeijend, en wordt de invloed des Christendoms op ongezochte wijze geschetst en aangewezen. Het onderwerp is de bekeering van een jong Medicus, die, door den schrik des doods aangegrepen (leerzaam bewijs, dat 't nog iets anders is, dagelijks stervenden te zien, als zelf te moeten sterven), tot het onderzoek der Christelijke heilwaarheid wordt gebragt, daardoor zijne vorige dwalingen leert inzien, en nu met even hartelijk geloof het Evangelie omhelst, als hij er zich vroeger hevig tegen had aangekant. - Mediei en Natuurphilosophen! is ook op u niet in vele opzigten dat woord van den beroemden coquerel nog van toepassing: ‘Il n'y a pas des incrédules, il n'y a que des ignorants’? En zou van velen uwer ook niet nog mogen gezegd worden: Gij lastert hetgeen gij niet kent?... Leest en oordeelt!
Nog beviel ons ook in dit opzigt: ‘Suse’, een verhaaltje voorkomende in het Tweede Deel, en geschreven onder den indruk van, of ter gedachtenis aan de bekende April-beweging. 't Is een degelijk, lief stukje, met warmte geschreven, en zonder overdrijving, De intrigue, ofschoon eenvoudig, is goed gespannen; en van kennis van het vrouwelijk hart getuigt het, als de Schrijver (bl. 194) zijne heldin allen aandrang tot hereeniging met den vroeger geliefde standvastig laat weêrstaan: ‘Zij voelde niets van afkeer of tegenzin tegen hem’, maar gelijk vroeger weder met hem zijn, dàt kon zij niet meer. - Doch vooral het thema door den Schrijver aan 't hoofd van zijn boekje gesteld, wordt hier fiks en degelijk ontwikkeld; geene redeneringen over de godsdienst, maar aanschouwelijke voorstelling van den invloed des geloofs en der liefde geeft hij ons in Ds. van der meer als Herder, Leeraar en vader, en in het gedrag van suse, zijne dochter, onder al het bitter leed dat haar trof; en, ofschoon ook het individuëel gevoelen van den Schrijver, over het gebeurde in April 1853, niet zonder invloed is gebleven op zijne voorstelling van personen en zaken (zoodat de lezer wel eens glimlacht als Ds. van der meer altijd in 't gunstigste licht verschijnt, en alle ontmoetingen, welke de waardige man op de wandeling met zijne dochter heeft, strekken moeten om te bewijzen dat hij in zijne opvatting regt heeft gehad), wij aanschouwen bij hem en bij suse - en dit is de hoofdzaak -
{==30==} {>>pagina-aanduiding<<}
toch, op onmiskenbare wijze de vruchten van een levend Christendom: geloof, hoop en liefde. Schilderingen als die van den jeugdigen Predikant waalberg en diens vernederende ondervindingen op het buiten der familie van hoelderen, zijn nuttig
en leerzaam, ook nog in onzen tijd. Waarom - 't is slechts eene vraag ten slotte - waarom moesten toch èn waalberg en suse beide aan 't eind weêr ‘iemand krijgen’? De Heer hoek schijnt magtig ingenomen met de spreuk: 't eind goed, al goed. Nu, wij hebben er vrede mede, indien 't maar niet te veel tegen de waarschijnlijkheid indruischt.
Min gunstig nu echter, in tweeledig opzigt, òf in 't geen betreft de wijze van inkleeding, òf in de schildering en aanschouwelijke voorstelling van des Schrijvers hoofddenkbeeld: Godsdienst in het Leven, meenen wij te moeten oordeelen over de overige Novellen in den bundel bevat, die alle - niettegenstaande het vele goede en voortreffelijke dat zij, zelfs boven de reeds genoemde, bezitten - toch in een der beide opzigten ons minder voldaan lieten. Als proeve halen wij aan, in de eerste plaats, ‘Koenraad en Marianne’.
In dit verhaaltje is de intrigue zóó fabuleus; dat koenraad en marianne elkaâr eindelijk toch ‘kregen’, zóó tegen alle waarheid en gezond verstand indruischende, en het verhaal zóó vol onwaarschijnlijkheden, dat niemand bij mogelijkheid zich zoo iets als werkelijk gebeurd zou kunnen voorstellen. Maar ook het godsdienstig element komt er weinig in uit, en de godsdienst wordt er op vreemde wijze in te pas gebragt. Hoe onnatuurlijk toch, als die oude doodslager (de vader van koenraad) op 't laatst over het eeuwige leven begint te redeneren, gelijk een Theoloog ex professo. Hoe zonderling die verwijzing van den Heer linsberg (bl. 106) naar de ‘herstelling aller dingen’ als vasten troostgrond, waarbij hij zelfs koenraad's ongeloof aan dat leerstuk berispt [koenraad, namelijk, geloofde eenvoudig weg: dat een ieder eenmaal zal maaijen, wat hij hier heeft gezaaid]. Hoe impopulair en stijf, eindelijk, die toespraak (bl. 107) tot den ‘armen jongen’: ‘O, lees uw N. Testament; als gij dieper in den geest van christus indringt zult gij grootscher voorstellingen krijgen van Gods heerlijke bedoelingen’, enz. 't Is meer de Schrijver met de pen in de hand in zijn studeervertrek, dan de Heer linsberg op de

{==31==} {>>pagina-aanduiding<<}
Keizersgracht bij ‘de gouden ketting’, dien wij hier meenen te hooren. Wie zal zóó tot een armen jongen spreken?
Erger nog springt de onwaarschijnlijkheid van het gebeurde in 't oog in een ‘Ongelijk Huwelijk’. Verbeeld u, lezer! een turfschipper van zeer lage afkomst, die, gedandyneerd, geparfumeerd en met gele glacé handschoentijens (sic), uit zijne turfschuit te voorschijn kruipt, welke hij zoo even nog in gewone schipperdragt heeft bestuurd, en die vervolgens zijn hof gaat maken aan eene voorname steedsche jonge dame, welke jonge dame zoodanig smoor verliefd op hem wordt, dat zij met hem wegloopt en trouwt. Hieruit ontstaat, natuurlijk, een allerzonderlingst en allerongelukkigst huwelijk. Het jonge paar vestigt zich in den Haag. Zij, geparenteerd aan voorname lui, welke zij blijft zien; hij, omgaande met zijne confraters, en in zijn gedrag jegens zijne vrouw ruw, grof en brutaal. Eindelijk, na veel wederwaardigheden, waardoor zij alles verliezen, raken zij in connexie met zekere Mevrouw de groot, die hen den weg tot waar geluk leert kennen, door hen bekend te maken met christus en het Christendom. Dit laatste wordt echter slechts aangestipt; en de geheele voorstelling van de nieuw bekeerden, om hen zoo eens te noemen, bij de beschrijving van het ‘Doopfeestje’, is zonderling, en laat den lezer vrij onvoldaan.
Zoo is het ook in ‘Marie’, een verhaaltje waarin geschetst wordt het leed dat eene dochter in stilte draagt over het wangedrag harer moeder (de vader toch bemoeit zich met niets), en de verbetering der laatste door de eerste. Gezegd wordt echter die invloed van de dochter op de moeder wel, maar beschreven, geschilderd niet, zoodat wij ook hierin een weinig bevredigenden, aanschouwelijken indruk ontvangen van de godsdienst in het leven.
Gunstiger, veel gunstiger, wij erkennen het, onderscheiden zich in dit opzigt Brieven van ‘Pauline’, ‘Mathilde’ en ‘Sara’, en geenszins zouden wij schroomen deze met ‘Elise’, ‘Suse’ en ‘Episode uit het leven van een Doctor’ gelijk, ja er boven te stellen, indien er, behalve menige kleine onwaarschijnlijkheid (als, b.v., in ‘Pauline’ het vinden van dien brieventasch, een ware Deus ex machina; in ‘Mathilde’ die scène tusschen johan en liesveld (bl. 198), en het bezoek van haar zelve bij den ouden liesveld), ook niet zoo vele stijve en boekjes-
{==32==} {>>pagina-aanduiding<<}
achtige zinnen over de godsdienst in voorkwamen, die het bewijs leveren, dat het den Schrijver niet volkomen gelukt is, ook zonder altijd van rigtingen en partijen op godsdienstig gebied te spreken, ja zonder juist altijd de godsdienst er bij ter sprake te brengen, haren stillen, heiligenden en vernieuwenden invloed in het leven aanschouwelijk voor te stellen. Zoo, b.v., vonden wij stijf en onnatuurlijk in ‘Pauline’ die speeches van Dr. dalhof (bl. 148). Zoo liet op ons een vreemden indruk achter in ‘Mathilde’ dat slot-discours onder de veranda, waarin al wat mathilde heeft gedaan en gewild, in haar bijzijn, ja door haar zelve wordt gerecapituleerd, als moest het daaruit eerst blijken, dat zij eene echte Christinne was. Zoo konden wij ons volstrekt niet vereenigen (in ‘Sara’) met dat discours tusschen de hoofdpersoon, amalia, en den Rector vrijman, te Bentheim. De Heer
vrijman zelf vreest (bl. 34): ‘een beetje al te schoolmeesterachtig te redeneren’. Trouwens, de meisjes betalen hem met gelijke munt, als wij straks amalia hooren zeggen: ‘Ik lees eigenlijk het liefst van alle boeken in den Bijbel, dat is altijd onvervalschte melk.’ En dan bl. 38 - 't is bijna eene preek!!
Over het algemeen - en deze is, bij de erkentenis van al het hoog verdienstelijke in den arbeid van den Heer hoek, onze hoofdbedenking tegen de meeste der door hem geleverde schetsen - over 't algemeen spreken zijne personen, die, dus gezegd, het ware Christendom representeren, te veel, en daarbij te mooi en te boekjesachtig, en zijn zij daardoor op de grens van te vervallen tot datgene, wat de Schrijver, en te regt, in menschen van andere rigtingen laakt, te weten, tot het met hunne godsdienstige denkbeelden te koop loopen. Men kan toch - de Schrijver zal ons dit gaarne toestemmen - zeer godsdienstig zijn en handelen, zonder juist over de godsdienst te spreken, en ook zonder dit zoo mooi en in zulke verlichte termen te doen als vele der door hem ingevoerde personen, b.v. pauline, mathilde, of sara, bezigen. Wij weten wel, het valt een gestudeerde, die dagelijks in de boeken zit, gemakkelijker, die termen te gebruiken, dan zulke die in 't gemeene leven gangbaar zijn; gemakkelijker ook, zijne personen te laten spreken over godsdienstige dingen, dan hen, in al hunne gedragingen en gesprekken, door den reinen geest des Evangelies bezield en er van doordrongen, voor te stellen;

{==33==} {>>pagina-aanduiding<<}
maar van zelf missen dan ook zijne producten dat vrije, ongedwongene en ongezochte, dat aan verdichte verhalen soms eene zeer groote natuurlijkheid bijzet, en ziet men het hun te veel aan, wat moeite de Schrijver heeft gehad om zijne denkbeelden in een passenden vorm te kleeden, die geen al te zonderling aanzien heeft.
Intusschen willen wij geenszins beweren, dat zulks in alle opzigten bij de Novellen van den Heer hoek het geval is. Ook stonden wij misschien reeds te lang bij de beschouwing van het min gunstige stil, en wekten daardoor ligt bij onze lezers het vermoeden als waren wij met den arbeid van den Heer hoek over 't geheel weinig ingenomen. Tegen zulk een vermoeden protesteren wij echter ten sterkste. Gelijk wij toch met de strekking van zijn boekje reeds hoogelijk onze instemming hebben betuigd, zoo verklaren wij ook den inhoud er van van dien aard, dat wij het aan een ieder, die prijs stelt op goede, degelijke en, zij 't ook in den vorm van romankleed gehulde, stichtelijke lectuur voor zich of de zijnen, dringend ter lezing aanbevelen. Moge ook de vorm niet altijd even onberispelijk zijn, veel uitstekends, en dat ver boven onzen lof verheven is, moesten wij in onze aankondiging onvermeld laten. Bovenal, men vindt hier eene warme en gemoedelijke aanprijzing van een gezond, helder, levend Christendom - van een Christendom, dat het hoofd verlicht en het hart verwarmt, en dat vruchtbaar is in goede werken. Tegenover doode orthodoxie en ziekelijk piëtisme handhaaft onze Schrijver met kracht de eer van het Bijbelsch Evangelie, dat wel is waar geene liefde kent die niet geworteld is in het geloof, maar ook geen geloof dat zich niet werkzaam betoont in liefde - dat geen leven kent zonder godsdienst, maar ook geene godsdienst, die niet gelijkelijk alle toestanden en betrekkingen des levens evenzeer doordringt en heiligt, en waardoor ook de meest gewone en dagelijksche bezigheid veel waarde en gewigt verkrijgt - doordien alles gedaan wordt ter eere Gods in den naam van christus. God geve dat zulk eene erkentenis en behartiging der Evangeliewaarheid meer en meer ingang vinde niet slechts bij alle hoog regtzinnigen, maar ook bij
alle hoog vrijzinnigen onzer dagen: bij alle ultra's en isten, opdat aller zin meer en meer daarin overeenkome, dat men het ware leven zoeke in gemeenschap met God door

{==34==} {>>pagina-aanduiding<<}
christus den Heer. Daartoe zegene God rijkelijk ook de Iezing van dit werkje van den Heer hoek, en vinde het ruimen ingang in de huisgezinnen en harten onzer Nederlandsche lezers en lezeressen.

o.






Almanak voor het Schoone en Goede, voor het jaar 1857. Onder Redactie van Mevr. A.L.G. Bosboom-Toussaint. Te Amsterdam, bij A. Jager. In kl. 8vo. XII en 189 bl., in verg. linnen band f 2-10.

Christelijke Volks-Almanak, voor 1857. Nieuwe Serie. 2e Jaargang. Verzameld door P.A. de Génestet en C.P. Tiele. Te Amsterdam, bij P.N. van Kampen. In kl. 8vo. VIII, 20 en 160 bl., met 4 in staal gegrav. plaatjes f :-75.

Almanak voor Hollandsche Blijgeestigen, voor het jaar 1857. Nieuwe Serie, 11o Jaargang. Te Schoonhoven, bij S.E. van Nooten. Met platen. In kl. 8vo. XII en 192 bl., in karton f :-60.

‘La critique est aisée, mais l'art est difficile.’ Dezen regel van den welbekenden despréaux meende ik aan het hoofd te moeten plaatsen mijner aankondiging van de drie bovenstaande Jaarboekjes. Vraagt gij; ‘waarom?’ omdat hij mij toeschijnt op onze Almanak-literatuur, meer dan op eenige andere, van toepassing te zijn. - Deze toch beschouw ik als eene van geheel bijzonderen aard. Wie aan het hoofd van eene Almanak-redactie heeft gestaan of lid van eene zoodanige is geweest (Recensent heeft meer dan eens dat genot gesmaakt), weet hoe vele moeijelijkheden daaraan zijn verbonden, en in welke lastige parketten de redactie soms kan geraken. - Wat de Schrijvers zelven aangaat, die bijdragen inzenden, ook zij zijn aan zekere gène onderhevig. - Bij de keuze hunner stukken gevoelen zij zich bepaald binnen zekere grenzen van vorm, ruimte en tijd; daarbij bestormt men hen niet zelden met allerlei aanvragen te gelijk, in een oogenblik waarin 't hun juist minder dan ooit gelegen komt daaraan te voldoen. Bovendien, voor wie schrijven zij? hoe lang worden onze Almanakken gelezen, door wie en hoe? Als eene voorbijdrijvende wolk aan onzen letterkundigen hemel, trekken zij voor eene poos de aandacht, omstreeks den tijd van St. Nicolaas of

{==35==} {>>pagina-aanduiding<<}
daaromtrent, en dienen hoogstens om een ledig uur of eene pauze in het gesprek aan te vullen - zij worden gretig ter hand genomen - vlugtig ingekeken en doorbladerd - en - met de meest mogelijke onverschilligheid ter zijde gelegd. - Alleen de Recensent of Referent, die veroordeeld is ze alle, en dat nog wel met een kritisch oog, te doorsnuffelen, wijdt hun eene meer aandachtige lezing, en heeft handen vol werks om zijne aankondiging nog te behoorlijker tijd klaar te krijgen.
Zoodat - om kort te gaan - ik mijn opregten eerbied betuig aan alle mogelijke Almanak-Redacteurs of Redactrieesdie ten bestemden tijd, en op eene wijze geëvenredigd aan de eischen van een veel-eischend publiek, hunne producten in 't licht zenden, en tevens bewijzen eene ruime dosis toegevendheid te bezitten, voor al de met zooveel moeite en zorg door hen bijeen verzamelde lettervruchten. Trouwens, misschien klinkt u dit laatste ietwat aanmatigend in de ooren - en vindt gij dat de lettervruchten die gij ons nu juist aanbiedt, geene zoodanige toegevendheid behoeven: 't kan zijn, geëerde Dames en Heeren! - Soms echter......!!?? Maar genoegligt zeide ik reeds te veel. - Punctum!
Wij beginnen met den Almanak voor het Schoone en Goede, van onze beroemde landgenoote, Mevrouw bosboom-toussaint. Op waardige wijze prijkt hij aan het hoofd van ons drietal: ‘met zijne vijf heerlijke staalgravuren, in linnen prachtband met vergulde stempels en op snede.’ Reeds dadelijk bij het openen valt ons oog op het plaatje tegenover het titelblad, voorstellende een Zee- en Strandgezigt bij Maanlicht; maar over de plaatjes straks iets.
De Redactrice opende, als naar gewoonte, ook nu weder haren Almanak met een voorwoord van dank en erkentenis aan hare medewerkers, eindigende met eene ontboezeming, die in alle Nederlandsche harten ongetwijfeld luiden weerklank moet vinden, en die haar werd ontlokt door da costa's treffende dichtregelen op willem I den Vader des Vaderlands - wiens afbeeldsel,

‘Hoe menigwerf gemaald, hoe menigwerf bezongen’, 

toch Neêrland nooit te veel.... het einde van den Almanak versiert.
Overigens konden de dichterlijke bijdragen (zelfs die van den Heer beeloo) over 't geheel ons 't minst behagen. De Heer

{==36==} {>>pagina-aanduiding<<}
römer bezong eene episode uit het leven van peter den Groote; een dichtstukje misschien niet zonder verdienste - maar de toon daarin aangeslagen kwam ons vóór niet geëvenredigd te zijn aan het onderwerp, dat toch waarlijk zóó verheven niet is, als men uit den epischen aanhef van den Heer römer zou vermoeden. Naar huis, van tatum zubli, is..... wel een lief versje, maar juist niet uitmuntende door rijkdom van gedachten. Gods Vaderhuis, van wijsman, zou in ons oog grooter verdienste hebben, indien de dichter zijne zangdrift een weinig had weten in te toomen; hij zou, meenen wij, hetzelfde hebben kunnen zeggen met minder woorden. Aan Aagjen, door didymus, verkiezen wij verre boven de Pijp, welk laatste dichtstukje onzes inziens noch wat den vorm noch wat den inhoud betreft eenigzins ter lezing zich aanbeveelt. Dit laatste zouden wij bijkans ook zeggen van Uit de verte, door prudens van duyse, in zooverre namelijk de lezing er van geenszins gemakkelijk valt, en de dichtregelen ook hier en daar moeijelijk te verstaan zijn. Ter proeve geven wij regels als de navolgende:

Ik las d' ontroeringstrek zelfs op hun roozenwangen 
Waarlangs geen droef verlies nog tranen vloeijen deed; 
Ik scheen, in hooger lucht op zilvren vlerk te hangen, 
De gouden lier ter hand, die zalfster van elk leed. 
En 'k zong een' hemeltoon als zij, die mij verlieten 
Voor korter proeftijd, en ik zag op aarde neer, 
En aan der schoot der lier hoorde ik het woord ontschieten: 
‘Algoede, keert die tijd, die zaalge tijd niet weer?’ 

Intusschen 't lag misschien aan ons, dat wij (op gewone vlerken altoos) de vlugt des Dichters niet altijd konden volgen.
Wij spoeden ons tot het proza-gedeelte, en vestigen allereerst den blik op Oude kennissen, eene in ons oog, wat vorm, stijl, verhaaltrant enz. betreft, keurige bijdrage van de hand der Redactrice zelve. Op ongezochte wijze is het verhaal vastgeknoopt aan de beschrijving van de gravure van den Heer van ingen (waarbij wij de hippologische kennis der Schrijfster hebben bewonderd). 't Stukje munt uit door fraaiheid van schildering, en door juistheid en keurigheid van dictie. Jammer dat de inhoud zoo onbeduidend is. Voorts houde de geachte Schrijfster het ons ten goede, als wij - 't zij met een diepen zucht gezegd - de door haar aan het slot harer Novelle geuite verzekering moeten tegenspreken. Van eene ver-
{==37==} {>>pagina-aanduiding<<}
vanging toch der trek- en jaagpaarden door stoomsleepbooten is ons nog niets met zekerheid ter ooren gekomen. De beide tot dit verhaaltje behoorende gravures verdienen, wat bewerking en uitvoering betreft, allen lof; alleenlijk zouden wij op de tweede, die van den Heer bosboom, voorstellende, naar 't schijnt, een Gezigt op Alkmaar, de aanmerking hebben, (zoo 't al eene aanmerking is) dat de voorgrond een weinig is geïdealiseerd. Niet in dezelfde mate waren wij ingenomen met Een echtpaar, door gerard. Op de vraag toch door den Schrijver ten slotte gedaan: Zouden onze lezers nog een slot, eene ontknooping verlangen? kunnen wij niet anders dan toestemmend antwoorden. - en misschien menige lezer of lezeres met ons. Het slot liet ons onbevredigd: gemeenschap des lijdens alleen brengt de menschen niet nader tot elkander, veeleer verwijdert ze hen soms nog meer. Halen wij ons daardoor het oordeel des Schrijvers op den hals, dat wij dan ‘ten eenemale vreemdelingen zijn in de kennis van 't menschelijke hart,’ 't zij zoo: hij zij dan zoo goed en leide ons een andermaal beter, dan hij nu heeft gedaan, tot de kennis er van op.
En wat nu te zeggen van het laatste verhaaltje, getiteld: de Weduwe van den Landbouwer; wij lazen het over 't geheel met genoegen. Met grooter genoegen echter nog rustte ons oog op het keurige plaatje dat er bij behoort, en schoon niet ongevoelig voor de lotgevallen van mieken en treesken, konden wij ons toch niet onthouden in den geest aan moeder en kind andere, meer poëtische namen te geven en - er een roman bij te dichten op onze eigene hand. Misschien gaat het menigen lezer ook zoo. - Trouwens, gerust raden wij een ieder aan de proef er van te nemen en zich den Schoone en Goede aan te schaffen. Het bezit van vijf fraaije staalgravuren en van de keurige schets van Mevrouw bosboom zal wel maken dat zij zich dien koop niet beklagen. De Almanak voor het Schoone en Goede bevordere ook dit jaar den smaak voor het schoone en stichte in ruimen kring veel goeds.
Met gunstige vooringenomenheid openden wij het tweede der door ons aan het hoofd dezes vermelde Jaarboekjes, den Christelijken Volks-Almanak, sinds het vorige jaar onder eene nieuwe Redactie gekomen, bestaande uit de Heeren de génestet en tiele. Beloofden beide namen ons reeds veel

{==38==} {>>pagina-aanduiding<<}
goeds, ook die der door hen gekozen medewerkers gaven grond tot de gunstigste verwachtingen, en - wij vinden ons in deze niet teleurgesteld. 't Is over 't geheel gezond, degelijk voedsel voor verstand en hart, geen laauwe water-en-melkkost, welke ons hier wordt opgedischt, en ook de vorm, waarin zulks geschiedt, doet beide, de Redactie en den Uitgever, eer aan. Onder de proza-stukjes komt eene eerste en eervolle plaats toe aan ‘Een goed begin,’ uit het dagboek van een burgerwijsgeer, door thrasybulus, 't welk wegens zijne naïve lessen en bevalligen verhaaltrant, gezonde humor en degelijke echt praktische strekking, aan menigeen, die nu en dan zich met het schrijven van dergelijke genre-stukjes onledig houdt, ten model mag strekken, en ons den Schrijver, als een gansch niet onverdienstelijk burger-filosoof, deed hoogschatten. Evenzeer beviel ons ‘Twee hoeden, door ines, een lief, gevoelig stukje, keurig door eenvoud, en bevattende eene zeer behartigingswaardige les voor menige jeugdige... reina.
Van een ‘Vroom gezin,’ door j.j. van vollenhoven, behaagden ons 't meest de geest en de strekking. Inleiding en uitvoering hadden, dacht ons, gelukkiger kunnen zijn, maar... gedachtig aan het vroeger door ons gezegde, zwijgen wij liefst.
De Heer a. pierson leverde eene niet onbelangrijke bijdrage getiteld: Eene gedachte over de welsprekendheid van Monod, bevattende vele juiste en belangrijke opmerkingen over ware welsprekendheid. De Heer pierson beschouwt haar, in navolging van theremin, teregt niet als een bijkomend iets, dat den Christelijken prediker ook wel kan, maar als een onmisbaar iets, dat hem moet versieren, als eene deugd, van welke hij in geenen deele ontbloot mag zijn. Onze Heer en Heiland bezat die deugd in volkomen mate. Elk Christenleeraar is geroepen, gelijk monod, de welsprekende, helaas te vroeg ontslapen christus-prediker, mede haar volkomen bezit tot zijn levensdoel te stellen. Hoog rijst zoodoende het ideaal - maar kan, mag men zich in zulk eene zaak het ideaal ook wel te hoog stellen?
Onder den titel: ‘Eenige trekken uit het leven van een Amsterdamsch Predikant,’ deelde de Heer rogge ettelijke treffende bijzonderheden mede uit het leven van den grooten arminius. De Schrijver rekene op onze volkomene sympathie (en zeker niet op de onze alleen), wanneer hij blijft voortgaan met dergelijke

{==39==} {>>pagina-aanduiding<<}
gezonde en verkwikkelijke vruchten zijner kerk-historische studiën den Christelijken Volks-Almanak te verrijken.
In vier Parabelen, door den Heer tiele, vonden wij veel schoons en waars. Alleen ten opzigte der derde parabel vergunne de Schrijver ons de bescheidene vraag, of hij hier niet een weinig triomfantelijk heeft gesproken, en of de oude leeuw niet nog wel soms bewijzen geeft, vooral in den jongsten tijd, van meer te kunnen dan alleen ‘brullen?’ In plaats van dat: ‘vreest toch niet,’ hadden wij liever gelezen: ‘Past toch op, vrienden! voor zijne klaauwen.’
Op het stukje: ‘Hoe vrouwen den Heer kunnen dienen, hebben wij, hoezeer met den geest er van instemmende, de aanmerking: dat het minder geeft, dan de titel belooft. Weinigen toch zullen zich door de genoemde voorbeelden in alle deelen in hunne verwachting bevredigd gevoelen; die voorbeelden betreffen louter exceptionele toestanden; wij gelooven dat een zoodanig onderwerp moeijelijk in zoo weinig bladzijden kon worden afgehandeld. Voorts is de verklaring van het plaatje, waarvan wij ons nog al iets beloofd hadden, vrij onbeduidend.
Beter beviel ons de volgende bijdrage van den Heer tiele: ‘Iets over de vóór-Christelijke godsdiensten. De Schrijver is hier blijkbaar meer op zijn terrein dan in het voorgaande, en beweegt zich dus gemakkelijker; of echter de behandeling van een zoodanig onderwerp eenig wezenlijk nut zal aanbrengen aan het volk, voor 't welk toch de Almanak bestemd is... hij vergunne ons, ook niettegenstaande het door hem in de inleiding gezegde, daaraan te blijven twijfelen. Edoch - wij stappen van de vermelding van zijnen, in vele opzigten, verdienstelijken arbeid af, om nog met een enkel woord gewag te maken van het laatste proza-stuk dat den Almanak versiert, te weten: ‘de miskende Apostelen Jacobus en Johannes in hunne eer gehandhaafd,’ door s. hoekstra, bz. De naam van den Heer hoekstra is te gunstig bij het publiek bekend, dan dat wij veel ter aanprijzing ook van deze vrucht zijner vruchtbare pen zouden behoeven te zeggen. De door hem gegevene verklaring werpt in waarheid een nieuw en helder licht op het raadselachtig gedrag en de vraag (Marc. X:35 vg.) der beide Apostelen. Als stichtelijke bijdrage (stichting namelijk

{==40==} {>>pagina-aanduiding<<}
in den zin van opbouwing in Christelijke kennis) achten wij deze een waar sieraad te zijn van den Almanak.
En nu de bijdragen in Poëzij?
Maar waar zouden wij eindigen met ons verslag, indien wij ook van deze eene uitvoerige en gedétailleerde opgave wilden doen? De geachte H.H. inzenders mogen het ons vergeven, indien wij vele hunner, in ons oog verdienstelijke bijdragen met stilzwijgen moeten voorbijgaan, en slechts ons genoegen kunnen te kennen geven, dat wij namen als die van van den bergh, van leeuwen, c. des amorie van der hoeven, e.a. (van elders met lof bekend) wedervinden. Mogen steeds meerdere zich aan hen aansluiten! Den Heer de génestet komt de lof toe, dat hij als Redacteur zich ijverig van zijne verpligtingen heeft gekweten en geenszins karig is geweest in het afstaan van de voortbrengselen zijner altijd liefelijke en zangerige Muze. Hebben wij steeds zijne talenten hoog gewaardeerd, wij maken ook nu niet zonder hooge ingenomenheid melding van hetgeen hij ons heeft geschonken, en achten verzen als: ‘Met schade en schande’, ‘Strijdleuze’, ‘Verscheidenheid - geen Harmonie’, maar vooral ‘Den in zich zelf gekeerde’, niet slechts in het algemeen proeven van hoogst gelukkigen dichttrant, maar ook keurige bijdragen voor een Chr. Almanak voor het volk. Wij kunnen ons niet onthouden laatstgenoemd vierregelig versje, dat voor wie den Heer de génestet kent, geheel den stempel draagt zijner persoonlijkheid, hier mede te deelen.

‘O mensch, keer tot u zelven in,’ 
Hoor droomer, dat beduidt: 
Daal in uw hart en zoek en zin, 
Maar haal er ook wat uit! 

Indien wij nog in 't algemeen ons eene enkele aanmerking zouden mogen veroorloven, 't zou deze zijn, dat onzes inziens te vele bijdragen nog supra captum zijn van hen voor wie toch eigenlijk de Almanak bestemd is. Dat men het volk tot zich wil opheffen, zijn smaak veredelen enz. enz., wij hebben er vollen vrede mede, mits de regte volkstoon daarbij dan ook aangeslagen en de meer degelijke spijs voor het volk ‘geniessbar’ worde gemaakt. Dit..... maar: wij gevoelen het l'art est difficile!! Voorts merken wij nog aan dat de plaatjes, hoewel niet onaardig, toch, wat de teekening betreft, voor

{==41==} {>>pagina-aanduiding<<}
verbetering vatbaar zijn. En hiermede wenschen wij de Redactie en den Uitgever heil en zegen op hunnen arbeid, die, zoo wij hopen en bidden, in ruime mate bevorderlijk zij aan de opwekking van Christelijk leven onder Neêrlands volk.
Deze laatste bede kunnen wij niet uiten met betrekking tot het derde Jaarboekje, dat nu voor ons ligt, en dat wij mede met een enkel woord willen aankondigen: de Almanak voor Hollandsche Blijgeestigen. Deze is dan ook blijkens den titel niet bestemd voor het gansche volk, maar alleen voor het opgeruimde gedeelte der Natie, en indien zijn doel geen ander is dan de vrolijkheid der vrolijken zoo wat op te wakkeren en aan te blazen, kan hij daarin misschien ook zeer wel geslaagd zijn - wij, voor ons, onthouden ons liefst om daarover te oordeelen. De Proza-stukjes, drie in getal, zijn over 't geheel vrij onderhoudend geschreven, schoon de inhoud als gewoonlijk niet veel om 't lijf heeft. Onder de Dichtstukjes trokken meer bijzonder onze aandacht 't Waschmeisje, Levenswijsheid en bij Maria's Tehuiskomst. Distels en Klaprozen II is eene leelijke imitatie van van lennep's ‘Winternacht.’ Steinmetz in zijn ‘Dorpschoolmeester’ wint het in pittigheid niet van huygens. Zie 's mans zedeprinten. Als een proefje van zoutelooze humor deelen wij mede:
Antwoord van Jufvrouw arnolda geel, toen zij met den ouden Heer thomas blaauw getrouwd was, en op zeer intimen voet stond met den Heer petrus groen:

Ik. 
Als men uw' kindren groen noemt, 
Wat zult ge er tegen doen? 
Zij. 
Wel niets! - met goed fatsoen! 
Als blaauw en geel zich mengelt 
Dan krijgt men 't heerlijkst groen! 

De plaatjes zijn niet beneden het middelmatige. Overigens, wie den Almanak voor Blijgeestigen ter hand neemt in een ledig uurtje, onder de thee b.v., zal daarin ligt gewenschte verpoozing vinden - mits hij in eene opgeruimde bui zij. - Misschien echter [wij schreven nooit bepaaldelijk voor Blijgeestigen] is ook op dit genre in verhoogde mate toepasselijk, wat boileau in den boven aangehaalden regel zegt:
La critique est aisée, mais l'art est difficile.

o.


{==42==} {>>pagina-aanduiding<<}

Aubrey, uit het Engelsch, door R. Reudler. Twee Deelen. Te Sneek, bij van Druten en Bleeker. 1856. In gr. 8vo. IV en 661 bl. f 6-90.

Onder de nieuwe romans mag zeker ‘Aubrey’ genoemd worden als eene zeer aangename lectuur tot uitspanning.
Er is hier (zoo als anders bij de meeste Engelsche verhalen het geval is) volstrekt geen slepend, vervelend begin, dat men doorworstelen moet; maar het werk boeit den lezer, van de eerste tot de laatste bladzijde, door een vlug voortgaanden stijl en afwisseling van tooneelen.
De karakters zijn goed geteekend en volgehouden, elk doet zich vóór juist zoo als men kan begrijpen dat het onder de plaatshebbende omstandigheden moest zijn en worden.
Daarom wekt ook iedere persoon de belangstelling des lezers: de gulle openhartige zeeman, het jonge landmeisje, met haar fijn gevoel voor regt en onregt, dat een oogenblik in de Londensche groote wereld verkeert, zonder hare eenvoudigheid te verliezen, en de eigenlijke held der geschiedenis, die, zonder bepaald slecht te zijn, door zijne hartstogten geheel wordt beheerscht en ten val gebragt. Ook de personen die niet zoozeer op den voorgrond staan, zijn niet verwaarloosd; men kan zich zeer goed de familie hurstmonceaux voorstellen, ook den diep gezonken speler, Lord algernon, een zoon van zulke ouders, en den rijk geworden burger, aubrey, wien niets nader aan het harte ligt dan de verheffing van zijn geslacht. Er is echter nog eene figuur, eene vrouw, ondergeschikt in stand, maar, door hare daden, van den grootsten invloed op den gang der gebeurtenissen. Het is alice craven, de minne van william aubrey, en zoo men ergens eene aanmerking op mogt maken, zou het zijn op de magt die zij steeds over haren voedsterzoon behoudt; hij kent haar toch slechts als zijne minne, en men zou van een man van zijn rang en met zijn krachtig karakter niet verwachten, dat hij de zwakheid kon hebben om ieder oogenblik, als het ware, aan deze vrouw zijn nood te klagen. - Om dit op te lossen moet men aan sympathetische betrekkingen gelooven. - De Turksche metamorphose van edward is, even als de daarmede in verband staande épisode der familie birchell, wel

{==43==} {>>pagina-aanduiding<<}
wat avontuurlijk, en herinnert den lezer dat hij een roman in handen heeft; of was het niet zeer wonderlijk dat emma onder de millioenen wereldbewoners juist die vrouw en dat kind moest ontmoeten?
Het gezegde mag men echter niet als gebreken beschouwen, en de slotsom dezer beoordeeling is - eene aanbeveling; te meer daar de zedelijke strekking van dezen roman goed is en er waarlijk edele en godsdienstige beginselen in worden gepredikt. - Aan treffende beschrijvingen ontbreekt het niet, en onder de bijzonder welgeslaagde zou men die van het verval der goederen en des gezins van den Ierschen Lord kunnen rangschikken. Wie gevoelt daarmede geen medelijden, of heeft emma niet lief als zij onder hare verwaarloosde broeders en zusters den goeden engel voorstelt?
De vertaling is zuiver en vloeijend; slechts een paar gewrongen zinnen komen in het werk voor. De correctie is zeer zorgvuldig geweest. Slechts enkele en geringe fouten zijn haar ontsnapt.
De uitvoering is net.

m.p.h.





Marie en Pauline of Nederigheid en Hoogmoed, door P.J. Andriessen. Te Amsterdam, bij J.D. Sijbrandi. 1856. In post 8vo. VIII en 197 bl. f 1-80.

De Leidsman der Jeugd, Tiental Verhalen. Te Amsterdam, bij J.D. Sijbrandi. 1856. In kl. 8vo. VIII en 101 bl. f :-75.

De Voorzienigheid Waakt! Twee Verhalen voor de Jeugd. Derde druk. Te Amsterdam, bij J.D. Sijbrandi. In kl. 8vo. VIII en 143 bl. f :-90.

Dat het op verre na ieders zaak niet is, voor de jeugd te schrijven, blijkt wanneer wij nagaan, hoe weinig goeds er aangetroffen wordt onder de menigte van kinderwerkjes, welke jaarlijks het licht ziet. Het is daarom Ref. een genoegen met lof te mogen gewagen van I. der bovenstaande bij den Heer sijbrandi uitgegeven boekjes. De Heer andriessen, die zich reeds meermalen door zijn werk voor de Nederlandsche jeugd verdienstelijk heeft gemaakt, heeft zijne taak zeer goed begrepen; hij geeft in zijne Marie en Pauline veel nuttigs en leerrijks in aangenamen en voor kinderen geschikten vorm. Ref. twijfelt niet of het boekje zal gretig ontvangen

{==44==} {>>pagina-aanduiding<<}
worden, en gaarne beveelt hij het ten ruimste aan. Één verwijt slechts hebben wij den Heer a. te doen; het betreft het hier en daar bijna woordelijk imiteren van stowes Negerhut. Men vergelijke onder anderen arabella met topsy en men zal zien dat dit een billijk verwijt is. De Schrijvers van kinderwerkjes moeten origineel zijn, niet minder dan andere Auteurs.
Voor II heeft Ref. geen lof over. Hun echter, wien Brave Hendrik, de gedichtjes van van alphen enz. doelmatige kinderlectuur toeschijnt, zal De Leidsman der Jeugd zeer welkom zijn. Ref. stelt andere eischen aan een kinderboekje; hij gelooft, dat waar kinderen handelend en sprekend worden ingevoerd, deze moeten handelen en spreken als kinderen, en niet als deftige, bejaarde menschen. Waar onnatuurlijke voorstellingen gegeven worden als in dit werkje, waar b.v. pagina's vol van de ernstigste beschouwingen voor Avondgedachten van een kind doorgaan, zullen de jeugdige lezers alle vertrouwen op hun boekje verliezen, en kan de Schrijver op hunnen bijval niet rekenen.
Gunstiger verslag kan Ref. uitbrengen over III. De derde druk bewijst dat de publieke opinie over De Voorzienigheid Waakt gunstig is geweest. Beide daarin voorkomende verhalen zijn onderhoudend geschreven en zeer geschikt om bij kinderen het geloof aan eene wakende Voorzienigheid te bevorderen. Alleen had Ref. gaarne gezien dat de Vertaler zich niet gewaagd had aan het vertalen der gedichtjes; beter geene verzen dan zulke hortende en stootende.
Den Heer sijbrandi zij lof gegeven voor de uitvoering dezer drie boekjes. De plaatjes zijn van veel beter allooi dan men gewoonlijk in kinderboeken aantreft, en heel het uiterlijk is keurig. Moge een ruim debiet hem voor de zorgen daaraan besteed beloonen!





Het Hoofdbeginsel der Schoolverordeningen van 3 April 1806, beschouwd in aard en gevolgen, (;) [eene] Feestrede ter viering van haar vijftigjarig bestaan (,) in de Algemeene Vergadering der Onderwijzersgezelschappen van het 9e District van Noord-Holland, gehouden den 8sten Augustus 1856, door J. van der Haar, Hoofd-Onderwijzer (Hoofdonderwijzer) aan den Hel-
{==45==} {>>pagina-aanduiding<<}
der. Te Nieuwe Diep, bij C. Bakker. B.z. 1856. In gr. 8vo. 32 bl. f :-40.

Op den omslag van 't ons toegezonden exemplaar dezer Feestrede staat met inkt geschreven: ‘Aan de Redactie van de Vaderl. Letteroeffening,’ en wij bekennen gul, dat deze spel- en taalfouten (van wien ook afkomstig) ons bij den eersten opslag onaangenaam stemden. Ook de fouten in den titel en in de brochure (zie onder anderen bl. 19 van verschillende aard), gaven ons geen zeer hoog denkbeeld van de taalkennis des Schrijvers; en de wijdsche omhaal van woorden, aan den titel verspild, deed ons onwillekeurig denken aan het Fransche spreekwoord: ‘Beaucoup de bruit, et peu de besogne.’
Titel, opdragt en naschrift afgerekend, bevat het boekje 27 bl., die, volgens het gezegde op pag. 32, zijn zamengesteld met raadpleging (!!) van een aantal geschriften, tot welker aandachtige lezing iemand, die niets anders te doen heeft, eenige maanden zou moeten besteden. Wij achten dit bluffen geheel verkeerd, en mogen het niet goedkeuren, dat Onderwijzers der Jeugd charlatannerie gebruiken, om den schijn van belezenheid aan te nemen.
Doch gaan wij tot den inhoud over. Deze is ver beneden het middelmatige, en de versjes (rijmpjes?), er in gevlochten, zijn wezenlijke prullen.
Verbeeldt u verder, dat de Schrijver, op bl. 16, van de Schoolopzieners sprekende, nazegt: ‘de Schoolopzieners moeten met eene lantaarn gezocht worden!..’ - Zijn er dan in den noordelijken hoek van Noord-Holland geene te vinden?...
Van het goede en het slechte, in het schoolwezen aanwezig, gewagende, roept de Schrijver uit: (zie pag. 24) ‘terwijl ik mij tevens op mijne eigene ondervinding en die van u allen beroep, enz.’ - niet zuinig pedant!.. Immers een beschaafd mensch zegt wel: ‘Ik en mijn hond,’ maar nooit: ‘Ik en mijne ambtgenooten.’
Wanneer zulke geschriften op vereerenden aandrang (pag. 3) worden uitgegeven, ware het te wenschen, dat de aandringers nog zelven eens ter schole gingen. l.a.h.


{==46==} {>>pagina-aanduiding<<}

Korte mededeelingen.

Bij den Boekhandelaar p. van zweeden te Groningen is uitgegeven: Eenige op- en aanmerkingen over verschillende vertalingen van het O.T., onderling vergeleken en derzelver meerdere of mindere afwijking van den grondtekst. Door s.j. van ronkel, beëedigd Translateur en Hoofdonderwijzer aan de Nederlandsch-Israëlitische Armenschool te Groningen. I. Genesis. 39 pag. f 0-45. De titel is al vreemd; van de op- en aanmerkingen komt weinig; grootendeels bestaat het werkje uit opgave der verschillende vertalingen van ettelijke plaatsen uit het boek Genesis; de Vertalers, die nu het O.T. onder handen hebben, zullen zelven wel hunne voorgangers niet vergeten; misschien is dit overzigt geschikt om hen een of ander niet over 't hoofd te doen zien; in weinige woorden: nut moge het hebben, zich zulk eene verzameling voor eigen gebruik te maken, maar haar uit te geven?.... Het debiet zal misschien wel de voortzetting verbieden. Kwaad kan zij niet .... maar goed?.....

Een vierden druk, keurig uitgedost in linnen met stempels, heeft s.e. van nooten in 't licht gegeven van c.e. van koetsveld's Oudejaars-Avond, nu in klein formaat, (ingen. f 1-60, in linn. f 1-90). Dat is een leerrijk boek; daar is ook humor in; gij kent het; koopt het nu: en leest het dan in de laatste dagen des jaars, maar niet op den laatsten avond: de verstandsmensch treedt er nog te veel op den voorgrond om in die laatste uren u te voldoen; dan dien gehoord bij wien alles in harmonie is, gevoel en smaak en verstand, alles ... alles! Dan johannes 13-17; van koetsveld neemt het u niet kwalijk. Hij leidt u tot dezen henen. 't Is een kostelijk boek, die Oudejaarsavond van den voormaligen Mastlandschen leeraar!

De nimmer rustende Uitgevers allart en van der made hebben plan het Hermansburger-Zendingsblad in het Nederduitsch te laten vertalen. De eerste aflevering ligt voor ons, met een woord ter inleiding van Ds. lentz. 20 à 30 cents kost de maandelijksche aflevering. De vertaling begint met den eersten jaargang, zal waarschijnlijk spoedig het oorspronkelijke hebben achterhaald, en het dan maandelijks vol-
{==47==} {>>pagina-aanduiding<<}
gen. Zou deze onderneming waarlijk gelukken? Wij denken het niet, en betreuren dit ook niet. Wel zouden wij het betreuren, als er in Nederland geene sympathie was voor harms en zijne zaak. Maar wij willen die bevredigd zien door mededeelingen, aan het Zendingsblad ontleend, en teregtwijzingen van eene bevoegde hand. Aan deze behoefte wordt immers bereids hier en elders in maandberigt of traktaatje voldaan. Waarom een voetstoots vertalen van het geheele blad? Ergert u nog niet aan het exclusief Luthersche standpunt van harms, maar erkent toch, dat zijn ijver met al hare warmte, die ons aantrekt, niet vrij is van dweeperij. Een huis te bouwen zonder zekerheid van te kunnen betalen, een schip niet te assureren omdat God het wel zal behoeden ... dat is zorgeloosheid, heel iets anders dan onbezorgdheid. En toch, die zorgeloosheid heeft iets liefelijks - en toch - wie moet harms niet liefhebben?

De Erven f. bohn, te Haarlem, geven in het licht: Het ware Christendom vergeleken met de heerschende denkwijze van zijne uitwendige belijders. Door w. wilberforce. Uit het Engelsch. Derde druk. Uitgegeven door j.j. van toorenenbergen, Predikant te Vlissingen. In kl. 8vo. XVI en 319 pag. à f 1-80. De Eerw. van toorenenbergen zegt: ‘Wij zouden niet gaarne onzen arbeid te koste leggen aan een werk, bloot of voornamelijk om een geschied- of letterkundig belang.’ Toch gelooven wij, dat het werk van wilberforce voornamelijk geschied- en letterkundig belang heeft, en keuren wij de vernieuwde uitgave er van af. Wij meenen, dus oordeelende, niet te kort te doen aan den eerbied, dien wij verschuldigd zijn aan den edelen wilberforce. Hij zelf zou, dunkt ons, tegen zulk eene hernieuwde uitgave geweest zijn, daar hij zou erkend hebben, dat ieder tijd zijne eischen heeft en zijne vormen huldigt, en dat slechts zeer weinige boeken boven den tijd verheven zijn. De omslagtige manier van betoog van 1797 was niet door besnoeijing goed te maken. En zij er veel in het werk, dat nog volle behartiging verdient, dat zelfde wordt nu beter in onderscheidene geschriften gezegd. 't Is dwaas eene voorliefde voor het oude te hebben, quand même!

Nog veel minder zijn wij ingenomen met de Werken van

{==48==} {>>pagina-aanduiding<<}
wilhelm leendert krieger, vijfde druk, in afleveringen van 3 vel. In gr. 8vo. à f :-25, op best papier à f :-40, bij allart en van der made. Wij ontkennen wat de Uitgevers zeggen: ‘Voor de Huis-Godsdienst bekleedt het naast de (n) Bijbel eene eerste plaats.’ In der tijd moge dit werk van den Haagschen prediker goede dienst gedaan hebben, het is verouderd en kan nu alleen behagen om sommige geijkte voorstellingen en uitdrukkingen. Reeds zien verscheidene afleveringen van dit boek, welks nieuwe uitgave speculeert op de mode-orthodoxie, het licht.

De Bijdragen tot bevordering van het Christelijk Leven, verzameld door m.a. amshoff en w. muurling, zijn in 1856 weêr uitgegeven bij m. smit te Groningen. 't Zijn twee stukjes, uitmakende den veertienden jaargang, ieder 60 pag. à f :-40, ten voordeele van eene stichting der liefde voor kinderen. Wij kunnen ze niet onvoorwaardelijk aanbevelen, hoezeer druk en papier voor zulk eene volksuitgave tot model kunnen dienen. Ons ‘niet onvoorwaardelijk’ geldt niet de bijdragen van de verzamelaars zelven, maar bijna alle van hunne medearbeiders. Die zijn flaauw en sommige ziekelijk. Er zijn reeds genoeg verhalen van de schier regtstreeksche inwerking der Goddelijke Voorzienigheid op de lotgevallen der menschen, die gelijk dat van daniël lört verkeerde begrippen aangaande geloofsmoed geven, en die gelijk het vers van j. de boer, ez. alleen ligtgeloovigen kunnen treffen.

Met warme ingenomenheid vestigen wij de aandacht onzer lezers op de overdrukken van het mengelwerk van den Almanak voor Hart en Huis, nu onder den titel Hart en Huis. Lectuur bij de verwisseling der Jaren, door j. de liefde. Te Amsterdam, bij h. höveker, 6 Stukjes, prijs elk f :-10; 25 Ex. f 2-: - Wij lazen zelden beter stichtelijke lectuur. Den preektoon, geschikt voor den kansel alleen, ontmoeten wij hier gelukkig niet zooals in de meeste stichtelijke boeken. 't Is alles zoo door en door praktisch. 't Is een product van geestelijke geestigheid; toch ernstig, misschien te weinig zalvend. Gedurig dachten wij aan luther. Hier en daar komt de godsdienstige denkwijze des Schrijvers wel uit, maar nergens hinderlijk; 't is hem hier meer om het leven dan om leerstukken te doen. Dwaas wie niet gesticht wordt dan door een Schrijver die dezelfde theologie heeft als hij! Och, vonden

{==49==} {>>pagina-aanduiding<<}
de liefde's woorden maar weerklank in menig hart en gehoor in menig huis.

De Economist, tijdschrift voor alle standen, door Mr. j.l. de bruyn kops, wordt geregeld door den Heer gebhard aan zijne Inteekenaren verzonden. De Nummers van Augustus, September en October liggen voor ons. Wij willen niets zeggen over de noodzakelijkheid van verspreiding van Staathuishoudkundige kennis: wij willen niet herhalen dat de Heer de bruyn kops bij uitstek de kunst verstaat van duidelijk en helder te zijn, een bewijs hoe duidelijk en helder de wetenschap hem zelven is: wij willen, hoewel wij daartoe wel lust zouden gevoelen, als wij niet bevreesd waren voor Staathuishoudkundige ketters gehouden te worden, niet eens tegen de afschaffing der gemaal-belasting spreken, die wij gaarne afgeschaft zagen, des noods met al de andere belastingen er bij, maar die wij nog liever hebben, dan hetgeen er voor in de plaats is gekomen; wij willen alleen de aandacht van het publiek op de uitgekomen Nummers vestigen, en de lecture aanbevelen van het supplement-nummer over de Gezondheidsleer (Hygiène), dat de lezing ongetwijfeld beloonen zal.

Het zesde nummer van den Klapper op de Staatsregtelijke en andere Wetten enz., betreffende het Administratief Burgerlijk Bestuur in Nederland, bewerkt door h. verwoert, is ons ter aankondiging toegezonden. Welligt komen wij bij het verschijnen van het laatste nummer op het geheel terug. Voorloopig mogen wij echter dit ons toegezonden nummer niet onopgemerkt laten. De beoefening van het Administratief Regt is te zeldzaam in ons Vaderland, en toch bij de meerdere verwikkeling van ons Staatsregt, te gewigtig, dan dat niet elke poging die strekt om dezen verwaarloosden, en elders veel rijker ontwikkelden tak der Regtsgeleerdheid te kweeken, eene loffelijke vermelding verdient.

De herziening der Belastingen voor het Rijk en de Gemeenten is eene onlangs verspreide Brochure, welke bij de Uitgevers gebhard en comp. het licht zag. De Schrijver wil het belastingstelsel herzien; hij wenschte daartoe de personele belasting af te schaffen of te verminderen, en daarvoor eene suc-
{==50==} {>>pagina-aanduiding<<}
cessiebelasting van twee percent over al hetgeen in de regte lijn geërfd wordt, in de plaats te stellen. Het is met de belastingen als met de straffen: men kan tegen elke straf en elke belasting gewigtige bezwaren aanvoeren, omdat elke belasting, op zich-zelve beschouwd, een kwaad is. Hoezeer men gaarne erkennen zal, dat de Schrijver menigen goeden wenk geeft, zoo wenschen wij toch protest aan te teekenen tegen zijn beweren, dat de personele belasting en de income-tax eigenlijk hetzelfde is. Het tegendeel is waar. Deze belast het inkomen hoe men ook leve, gene treft alleen den uiterlijken schijn, hoe groot of klein het werkelijke inkomen zij. Wat de voorgestelde uitbreiding der successiewet betreft, zal men wel geen finantiëel bezwaar in het voorgestelde middel vinden, maar eerder zal men den Schrijver tegen werpen, dat het beginsel geheel tegen den geest onzer wet aandruischt, en dat, bij zulk eene wijziging, de geheele successiewet, welker onvoldoendheid voor de administratie, en hardheid voor de belastingschuldigen dringend eene herziening eischt, veranderd moest worden. Sedert 1817 heeft men zoo veel geleerd, en eene wet van 1817 is veelal voor 1856 niet meer van goede gehalte.
Bij de gemeentebelastingen zouden wij den Schrijver vragen, hoe hij het mogelijk acht de tappers zoo hoog te belasten, en hun beroep te brandmerken. De tappers doen het kwaad niet, maar zij die de tappers te druk bezoeken. Zoo zou men evenzeen de glasblazerijen zwaar kunnen belasten, omdat zij de glazen leveren, waaruit de dronkaard drinkt.
Wij stipten slechts een paar punten aan. Hij die naar eene belasting zoekt, die genoeg opbrengt en toch geene tegenspraak ontmoet, zoekt naar den steen der wijzen. De hier vermelde Brochure is echter helder geschreven en verdient, door allen die in het onderwerp belang stellen, gelezen te worden.

Hoffmann von fallersleben. De Vlaamsche Beweging. Naar het Hoogd. Met een Voorwoord van Dr. a. de jager. Te Rotterdam, bij Otto Petri. 1856. In gr. 8vo. 48 bl. f :-75. - De bevolking van België is tweederlei, Vlamingen en Walen, Nederlandsch- en Franschsprekenden wonen er te zamen. Niet vreemd was het, dat na de afscheuring van de noordelijke gewesten in 1830 de laatstgenoemden, schoon het kleinste getal uitmakende, de overhand verkregen. In den beginne zagen de Vlamingen dit zwijgend aan. Maar toen bestuur, wetgeving, scholen, kortom alles, op Fransche wijze werd in-
{==51==} {>>pagina-aanduiding<<}
gerigt, toen de gemeentezaken in het Fransch werden behandeld, en het regt in het Fransch gesproken in steden waar niet of nabij niet dan Vlamingen woonden, toen begon men het onregt te gevoelen dat de meerderheid des volks was aangedaan, wakkere mannen stonden op die er hunne stem tegen verhieven, en de Vlaamsche beweging nam eenen aanvang. De geschiedenis van dezen strijd, die nog steeds met kracht gestreden wordt, vindt men in dit werkje kort en zakelijk verhaald. Het is niet meer dan eene soort van kronijk; toch zal het, hopen wij, vele belangstellende lezers vinden, want het behandelt een onderwerp, dat geenen Nederlander onverschillig zijn mag. En men moge soms lagchen om de ingenomenheid met zich-zelven, welke de Duitsche Professor toont, wanneer hij zijne bezoeken in België vermeldt als feiten die tot de geschiedenis der Vlaamsche beweging behooren, en eenige bladzijden vult met zijne verzen, die wij hier zeer goed hadden kunnen missen, men zal het den man vergeven, die vroeger vele malen, en nu weder door de uitgave van dit werkje, zijne belangstelling in Nederland en Nederlands taal en letterkunde heeft doen blijken.

Waarheid en Droomen, door jonathan. Vierde, veelvermeerderde druk. f 2-: - De Waarheid en Droomen van jonathan zijn bekend; een onpartijdig beoordeelaar zal ze, naar den maatstaf van ons land, een tweeden druk wel waardig keuren; er is gevoel in, maar och ... ook zooveel ... ziekelijks; geen frissche humor! - Hoe dan een vierde druk? Zeker publiek weet wie jonathan is ... en ergo. Jammer dat de naam zooveel doet, jammer alleen niet voor de Uitgevers. Zij verdienen lof, behalve voor het vignet; er had waarlijk wel een steendrukje op kunnen overschieten. De vermeerderingen van dezen druk zijn, behalve een paar vaderlandsche stukken, schetsen, vroeger - ni fallor - in ‘de Nederlanders’ geplaatst. Deze laatste zijn niet van de minste. Maar zij komen vreemd bij de andere meditatiën van het boek in zijne eerste gedaante. 't Heeft nu iets tweeslachtigs. Maar alles is van jonathan ... Spreek nu niet van hildebrand! Die had nog wat anders achter de hand: de familie Kegge, vergeleken met de Koning gaat ten grave, de Koning komt, de Straatjongen en het Melkmeisje, wint het in allen deele. De Waarheid en Droomen doen vragen: och, hildebrand! is er niet nog wat in uwe portefeuille?... Maar jonathan is toch niet onverdienstelijk.

De beide Helden en de Oude van den Rhijn-Gravenstein. Een tafereel uit den Hervormingstijd in Duitschland. Vrij uit het Hoogduitsch gevolgd, door a. bosman. Ten voordeele van een noodlijdend Protestantsch huisgezin. Te Dordrecht, bij J.P. Revers. 1856. In gr. 8vo. IV en 71 bl. f :-50. - Eene historische, uit het Duitsch overgebragte Novelle. De ‘helden’ zijn frans von sickingen en ulrich von hutten. De ‘Oude van den Rhijn-Gravenstein’ (1. Rijngr.) is een gefin-
{==52==} {>>pagina-aanduiding<<}
geerd persoon, een oud edelman, die, door zijn verkeer met de Waldenzen tot beter inzigt van de beoefening des Christendoms gebragt, de beide helden wijst op het onchristelijke van de Hervorming door het zwaard, en wel het zwaard van den opstand, voort te planten. Zijne raadgevingen worden in den wind geslagen, maar de uitkomst bevestigt hare deugdelijkheid.
Men leest het verhaal met genoegen en verplaatst zich daarbij in den gewigtigsten tijd der nieuwere geschiedenis. De Schrijver of Omwerker had zijn idée zorgvuldiger kunnen uitvoeren, zijn stijl duidelijker mogen maken en de correctie aan naauwkeuriger oogen moeten toevertrouwen. Doch waar zijne Christelijke liefde niets voor zich-zelven vraagt, daar ontvalt den Recensent de pen en wordt hij slechts Referent. Protestantsche landgenooten! koopt het werkje: gij doet iets goeds; leest het: gij doet niets kwaads.

Wie iets schrijven wil, zonder juist te weten, waartoe en waarover, kiest den vormloozen vorm van ‘losse gedachten, bladen,’ ‘opmerkingen,’ enz. Onder vele dergelijke Potpourri's zijn de ‘Aanteekeningen op den tegenwoordigen tijd, of losse bladen, gewaaid uit het boek van desiderius erasmus, staande op de groote markt te Rotterdam: gevonden door een Commis-voyageur,’ te Amsterdam uitgegeven bij j.m.e. meijer, à f :-90, - niet van de onbeduidendste. - Heeft men het boekje gelezen, dan is men bezig gehouden; zelfs niet geheel zonder nut misschien. Maar men zal niet verder gekomen zijn, dan wanneer men met een aardigen prater, over verschillende, onzamenhangende onderwerpen, gekeuveld had. Want alleen de grilligheid van een gemeenzaam gesprek kan sprongen doen gelijk hier worden gewaagd, van ‘Ambassadeur’ op ‘Geschiedboeken in onzen tijd,’ - van ‘Restauratiën’ op ‘Protestantsche feesten,’ - van ‘Geld en Philantropie’ (de tweede h is ook verwaaid) op ‘Adel of geen adel, meester of geen meester’. - De verdere onderwerpen, die onder den naam van Hoofdstukken behandeld worden, zijn: ‘De stoffelijke en zedelijke vooruitgang, het hoogste en eenigste doelwit voor den mensch.’ Hoofdst. II. ‘De verscheidenheid en het nut der verschillende menschelijke bestemmingen.’ - Hoofdst. III. ‘Ontwikkeling van de algemeene vraag der ouders: waartoe moeten wij onze zonen opleiden?’ en Hoofdst. IV. ‘Welke vakken kunnen thans met een gewenscht gevolg beoefend worden?’
Men kan zien, de Schrijver is zoekende, en heeft zijne krachten en gedachten nog niet aan eenig bepaald vak gewijd. Overigens heeft hij met een redelijk goed geoefend oog, maar minder tevreden gemoed, zijne blikken geslagen in de groote werkplaats der menschen, die men wereld noemt. Zijn stijl heeft in vele opzigten iets zuivers, is echter alles behalve gesoigneerd en gelijkmatig, (misschien wel het gevolg van een goed geheugen bij eenige belezenheid). Gezette oefening zou hem, geloof ik, tot een goed stylist maken. - Kortom, - goede schuit- of spoorweglectuur voor Commis-voyageurs.





{==53==} {>>pagina-aanduiding<<}

Boekbeschouwing.

Het Geloof des Harten volgens het Evangelie. Studiën en Beelden. Door S. Hoekstra, B.Z., Predikant te Rotterdam. Te Rotterdam, bij Altmann en van der Palm. 1857. In gr. 8vo. XVI en 400 bl. f 3-60.

Toen we onlangs het drietal voor 't vacante Professoraat aan 't Seminarie der Doopsgezinden onder de oogen kregen, dachten we bij ons zelven: wie de keus heeft, heeft den angst. Jammer, dat er geen meer plaatsen beschikbaar waren: harting, hoekstra, sepp, aan van gilse toegevoegd - wat uitgelezen viermanschap voor den bloei en den roem der Protestantsche Theologie in ons Vaderland zou dat hebben uitgemaakt! Intusschen was 't anderzijds voor de kiezers eene aangename gerustheid, bij de groote verantwoordelijkheid, die op hen lag, gewaarborgd te zijn, dat hunne keuze, hoe zij die thans bepaalden, op geenen onbevoegde meer vallen kon. En dat zij er waarlijk ook niet op gevallen is, daarvan heeft hoekstra, gelijk in zoo vele andere geschriften, dus ook in het voor ons liggende, de voldoendste bewijzen gegeven.
Van de dankbare opdragt aan den voormaligen leermeester - nu voorganger - s. muller, en van de cordate Voorrede, waarin de mannen van den Dageraad c.s. met wèlverdiende gestrengheid op hunne regte plaats gezet worden, mogen wij slechts in 't voorbijgaan gewag maken, ten einde we niet voor de beschouwing van 't werk zelf, rijk van inhoud als het is, de noodige ruimte verliezen. Hoe volledig en grondig toch het ‘Geloof des Harten’ door h. behandeld wordt, zullen onze lezers zelven best kunnen opmaken uit het vooropgeplaatste schema, 't geen wij hun ten gevalle hier afschrijven.
‘Wat geloof is - blijkbaar, zoo wel uit den volstrekten eisch van geloof, als uit zijne leven wekkende en heiligmakende kracht. I. Gelooft alleenlijk! II. Wie gelooft, heeft leven. III. Zalig die gelooven. IV. Wie gelooft, leeft Gode. - Hoe het hart gesteld moet zijn, zal het geloof daarin ontkiemen, tot wasdom en rijpheid komen. V. Het geloof niet aller. VI. De

{==54==} {>>pagina-aanduiding<<}
weg tot geloof. VII. Ontwikkeling en wasdom des geloofs. VIII en IX. Paulus. Een levensbeeld van het geloof in zijne wording en ontwikkeling. 1. De weg tot christus. 2. Wasdom en leven in christus. X. Groot geloof. XI. Heilige diepte des geloofs. - Ziekte-verschijnselen, die de vrije en alzijdige ontwikkeling en openbaring des geloofs en vooral der geloofsgemeenschap belemmeren. XII. Klein geloof. XIII. Geloof des harten bij bekrompen en vrije toepassing. Zwakken en sterken in het geloof. XIV en XV. Geloof des harten bij dwaling des verstands. 1. Het geloof eener dwalende. 2. Waarom geloof des harten bij dwaling des verstands genade vindt. XVI. Eenheid van geloof bij verschil van denkwijs. - Ziekteverschijnselen, die het levensbeginsel van het geloof aantasten. XVII. Eene oorzaak van twijfel en ongeloof. XVIII, XIX en XX. Schipbreuk in het geloof. Hymenéüs en alexander. 1. Ongeloof. 2. Wangeloof uit misleiding des gewetens. 3. Wangeloof uit verdooving des gewetens. - De vaste grond van het geloof in een gezond gemoed en eenen gezonden geest. XXI en XXII. Gelooven zonder te zien. 1. Gelooven zonder te zien en geloof op anderer getuigenis, of ook om der wonderen wil. 2. Gelooven zonder te zien en geloof op gezag der Schrift. XXIII en XXIV. Zelfstandig of redelijk geloof. 1. Wat zelfstandig of redelijk geloof is. 2. Het geloof des Christens is zelfstandig en redelijk geloof.’
Zoo dit gansch niet dorre of drooge plan u veel belooft, de uitwerking stelt u niet te leur. We zouden den Schrijver te kort doen, indien we u eene proeve daarvan onthielden; maar hier hebben wij zelven ondervonden: wie de keus heeft, heeft den angst. Na veel wikkens bepaalden we ons tot een gedeelte der ontwikkeling, die h. (bl. 76 en volgg.) van de wedergeboorte geeft:
‘Dat zulk eene verandering niet zonder innerlijke beweging van ons gemoed plaats grijpen kan, behoeft wel niet gezegd te worden. Hieruit volgt evenwel niet, dat bij elken Christen de ware bekeering tot geloof voorafgegaan is door zulk eenen strijd der ziel, waarin hij, als zondaar, zich nameloos ellendig gevoeld, en met tranen en gebeden den waren vrede Gods gezocht zou hebben, zonder dien te kunnen vinden. Op zulk eene wijze voorgesteld, zal buiten twijfel menig Christen zich in geenen deele eenen strijd herinneren. Ja, wanneer ik mij menschen voorstel van eenen soortgelijken

{==55==} {>>pagina-aanduiding<<}
gemoedsaard als de Apostel johannes, of van kinds af reeds tot christus gebragt, dan schijnt het mij toe, dat er voor eene dergelijke bange worsteling in de ontwikkeling van hun godsdienstig leven geene plaats is.
Intusschen staan zij, die volstrekt van geenen strijd willen hooren, en die meenen, dat langzame zedelijke verbetering eenen zondaar in eenen waren Christen zou kunnen veranderen, nog veel verder van de waarheid, dan zij die geenen anderen weg tot christus kennen, dan die heênloopt door de enge poort eener zoodanige bange worsteling. Immers de laatsten begrijpen dit althans levendig, dat er geene speelruimte is tusschen kinderen Gods en kinderen der wereld, zoodat men half het ééne, half het andere zou kunnen zijn, en zij gevoelen, welke groote dingen er in het hart plaats moeten hebben, zoo een kind der wereld een kind van God zal worden. Is het zoo onnatuurlijk, dat zij zich die verandering niet zonder bange worsteling kunnen denken? Dat zij dwalen, het is alleen hierin, dat zij den weg, langs welken God hen zelve tot den Heer gebragt heeft, den eenig mogelijken noemen, terwijl zij vergeten, dat de wijsheid Gods in hare werken aan geene bepaalde wegen of vormen is gebonden. Bij johannessen, maria's van Bethanië, en dergelijke karakters, stel ik mij de toebrenging tot christus voor, “gelijk wanneer een mensch het zaad op de aarde werpt, en slaapt en opstaat, dag en nacht, en het zaad uitspruit en lang wordt, hij zelf weet niet hoe.” 't Is echter ook bij hen geen langzame overgang van natuurlijke (psychische) tot geestelijke menschen; zulk een trapsgewijze overgang is volstrekt niet denkbaar: maar het punt van overgang is bij hen het oogenblik, waarop het zaad in de aarde valt; doch eerst later, als het zich ontwikkeld heeft, zien zij met vreugde, welke groote verandering het gewerkt heeft in hun hart en leven, zij zelve weten niet hoe.
De meeste Christenen nogtans herinneren zich waarlijk een langer of korter, niet altijd scherp begrensd, tijdperk in hun vroeger leven, waarin zij wakker begonnen te worden, en zij met telkens klimmende duidelijkheid eene stem in hun binnenste vernamen, dat er met hen eene verandering moest plaats grijpen, indien zij door christus behouden zouden worden. Dat nu kan men waarlijk, zoo men wil, een tijdperk van geestelijke worsteling noemen, wanneer de onrustige gedachte

{==56==} {>>pagina-aanduiding<<}
meer en meer het hart inneemt: “Zoo als ik nu nog ben, sta ik niet op den goeden weg!” terwijl men met gedurig hoogeren ernst zich-zelven de vraag doet: “Wat moet ik doen om zalig te worden?” -’
De geheele schets, waaruit dit staal genomen is, en die ten opschrift voert: De weg tot geloof, behoort, in onze schatting, tot de fraaiste van het boek. Met haar wedijveren: Het geloof niet aller; Ontwikkeling en wasdom des geloofs; Kleingeloof; Ongeloof; Wangeloof uit misleiding des gewetens, waarin eene zóó kortbondige en menschkundig-ware beschrijving van piëtisme en mysticisme voorkomt, als wij nog nergens aantroffen; en, eindelijk: Gelooven zonder te zien; waaruit wij de schoone en althans voor ons nieuwe opmerking mededeelen: ‘Ook de wonderen waren voor jezus zijne werken. Zulk een persoon als Hij moest wonderen doen, indien Hij het goddelijke leven, dat in Hem was, niet met opzet wilde verborgen houden, even als een weldadige weldaden bewijzen, ja, even als een levende zich bewegen en zijn leven openbaren moet.’
Doch, moge, als van zelf spreekt, 't eene stuk er meer dan 't andere opleveren, geen der ‘Studiën en Beelden’ lazen wij, waarin wij geheel geene kostbare parels aantroffen. Aan ieder beschaafd mensch, die, in plaats van de gewone water-en-melk-, of paardeboonen-, of opium-ascetiek, gezonde, krachtige en vruchtbare stichtelijke lectuur begeert, bevelen wij h.'s arbeid ten dringendste aan. 't Is een boek om Christen te worden, Christen te blijven, als Christen op te wassen. Dien lof verdient het, en hooger lof kennen wij niet.
Evenwel, ge vraagt ons, en met regt, ook nog naar den vorm? Wij antwoorden: h.'s stijl en taal laten zich best kenteekenen met de geijkte vergelijking van eene door geen wind beroerde, door geen ontuig getroebelde beek, die zacht en liefelijk murmelende daarheen vliet. Dat die beek echter ook wel eens eene enkele maal statig ruischen kan als een opgezette vloed, daarvan zult ge u met ons overtuigd houden, wanneer ge (bl. 163 en volgg.) de heerlijk-stoute schildering van den storm op zee hebt gelezen. 't Kost ons zelfverloochening, onze recensie er niet meê te versieren.
Hebben we dan hoegenaamd geene aanmerkingen? Doet ge ons die vraag uit vrees dat de vriendschap ons zulke uitbundige lofspraken in de pen geeft? In trouwe, we hebben

{==57==} {>>pagina-aanduiding<<}
den man nooit gezien, noch met hem gecorrespondeerd: hij behoort niet eens met ons tot hetzelfde Kerkgenootschap. Maar vraagt ge enkel op grond der algemeene menschelijke feilbaarheid, of dit geschrift dan, naar onze meening, eene uitzondering daarop maken zou, dan antwoorden we u als eerlijke recensenten, die zelfs voor geen boek eene partijdige vóórliefde mogen koesteren: neen.
Wat ons dus in h.'s stijl soms wel eens hinderde, was het herhalen van sommige lievelingsgedachten of uitdrukkingen. Om wèl te doen verstaan wat wij bedoelen, nemen we van die herhalingen de meest aanstootelijke ten voorbeelde. Zie hier. Bl. 17: ‘zoodat van het christus-bloed ons door de aderen vloeit’; bl. 143: ‘Hun stroomt waarlijk van het christus-bloed door de aderen’; en dadelijk daarop (bl. 146): ‘indien iets van het johannes-bloed ons door de aderen stroomt’. Door zulk een veelvuldig gebruik zou zelfs het schoonste beeld in waarde verliezen; maar we staan bovendien nog half en half in twijfel, of dit beeld - zij het ook uit Joh. vi ontleend - wel aan onzen hedendaagschen aesthetischen smaak voldoet. - Daarentegen verheugen we ons zeer, dat h. den rijkdom zijner moedertaal beter toont te kennen en te waarderen dan onze vele theologische Germanomanen; des te liever doen we hem opmerken, dat wanneer hij toch (bl. 107) meent, het Hoogduitsche aus einem Guss in 't Neêrduitsch niet volledig te kunnen uitdrukken, hij alsdan aan ons: ‘uit één stuk gegoten’, niet gedacht heeft.
Wijders komt de bewijsvoering des Schrijvers ons niet overal even afdoende voor. Wij voor ons ten minste twijfelen zeer, of dezulken, die 's Heeren goddelijke natuur niet van Zijne volmaakt-menschelijke onderscheiden, zich wel gewonnen zullen geven voor de door h. op bl. 9 genomen conclusie: ‘Zoo is er dan geen derde: òf Gods Zoon, òf godslasteraar! Want alzóó over zich zelven, alzóó tot den Vader te spreken, dat ware godslastering in den mond van eenen gewonen mensch!’ Ons dunkt, de genoemde tegenpartij zou zich - onder veel meer - op 2 Petr. i:4 kunnen beroepen, en daarnaar zoo wel het Goddelijk Zoonschap van jezus, als Zijne hierop betrekkelijke uitspraken verklaren. H. heeft hier - hij vergeve ons het woord - wel iets magtspreukigs, en waarlijk, er is iets beters noodig om de wèl aangegorde strijders, die hij op dit

{==58==} {>>pagina-aanduiding<<}
punt tegen zich over heeft, aan zijne zijde te brengen! - Evenzeer hebben wij in de studie: Heilige diepte des geloofs, op de zwarigheid gestooten, welke h. wel gevoeld, maar niet genoeg weggenomen heeft: dat zij, aan wie eene mindere diepte van geest en gemoed gegeven is, buiten hunne schuld minder bemind zijn bij den Heer. In de gelijkenis der talenten is 't geheel anders: die met de vijf en die met de twee talenten winst gedaan hebben, vinden bij hunnen regtvaardigen heer geheel dezelfde goedkeuring en belooning. H. is te veel aan de aardsch-menschelijke betrekking van jezus tot johannes blijven hangen; en wat maria van Bethanië betreft, heeft hij vergeten, dat het liefdevolste woord, 't geen ons van den Heer is opgeteekend, niet haar, maar de Magdaleensche gold: dat ‘maria’, door haar ‘Rabbouni!’ gevolgd!
Dan, hier treden we reeds min of meer op 't gebied der uitlegkunde over, waar wij onzen Schrijver weder met eene andere - echter ook onze laatste - aanmerking moeten lastig vallen. 't Is deze, die reeds bij de lezing van zijn ‘Lied der liederen’ in ons opkwam: dat h.'s exegetische scherpte nog wel iets te wenschen overlaat. Aangenomen, b.v. - wat ons nogtans wegens david's geenszins wraakgierig karakter zeer onwaarschijnlijk voorkomt - dat de CIXe Psalm van de hand dezes Konings zij (op 't gezag der Psalm-opschriften, wier onwaarheid dikwijls zoo kennelijk blijkt, zal h. zich immers niet beroepen?); maar hoe heeft hij toch de verouderde meening, dat vs. 6-19 woorden van david's vijanden zijn, weder kunnen opnemen, en daarvoor 't enkelvoud in die verzen bijbrengen? ‘Es ist bekannt’ - zegt de wette - ‘dasz der Numerus sehr oft in den Psalmen wechselt, und der Singul. collective vorkommt, wie Ps. 5, 10, 17, 12. u.a. St.’; en - wat alles afdoet - ‘selbst hier, v. 15, kehrt der Plur. wieder.’ - Gelijk protest leggen we in tegen h.'s nieuwe verklaring van Matth. xx:20-28 (bl. 155 en volgg.), welke hij óók in een ons niet onder 't oog gekomen opstel in den Chr. Volks-Almanak heeft voorgestaan. Ten hoogste zouden we hem toegeven, dat de liefde voor den Heer bij jacobus en johannes een prikkel te meer tot het door hen en hunne moeder geuite verlangen kan geweest zijn; maar dat rangzucht toch altoos als de hoofddrijfveêr moet beschouwd worden, hiervoor pleiten niet alleen de elders voorkomende twisten der

{==59==} {>>pagina-aanduiding<<}
gezamenlijke Jongeren over den voorrang in 't Messiasrijk, maar nog sterker de wèl gestaafde opmerking, dat de plaatsen aan 's Konings regter- en linkerhand, door de zonen van zebedeus begeerd, destijds juist voor de hoogste eereplaatsen doorgingen; terwijl de bedenking, dat een zóó hoovaardige en baatzuchtige wensch met het karakter van johannes in strijd is, eensdeels weinig beteekent bij de niet meer dan oppervlakkige kennis, welke wij met name van zijn vroeger leven bezitten, en anderdeels opgeheven kan worden door de zeer natuurlijke veronderstelling, dat hij zich door 't voorbeeld en gezag van zijne moeder en ouderen broeder op eene hem anders vreemde baan hebbe laten meêslepen. - Van dezen aard stipten wij nog het een en ander aan, 't geen we, om niet al te uitvoerig te worden, laten rusten; doch verre zij 't van ons te ontkennen, dat wij dáártegenover óók, en in meerderen getale, uitnemende proeven van naauwgezette en doorwrochte exegese ontmoet hebben. Zoo maken wij onze lezers bijzonder opmerkzaam op de verklaring van Joh. vi:44 (bl. 60 en volgg.); van Joh. i:16 (bl. 93 en volgg.); van saulus' bekeering (bl. 110 en volgg.). Maar van waar dan de straks aangewezen mispassen? Van waar anders, dan van de nog niet geheel uitgeroeide, door niemeijer in zijne Karakterkunde zóó krachtig gelaakte zucht, om de in den Bijbel over 't algemeen gunstig beoordeelde personen door 't bemantelen hunner gebreken tot heiligen te idealiseren, ja, ook den ganschen schoonen inhoud des Bijbels, zoo mogelijk nog schooner te maken, al moest men daartoe de inspraak van 't waarheidsgevoel geweld aandoen?
Maar genoeg! wij zouden den schijn op ons laden, of we iets op onze vorige aanbeveling wilden afdingen. En voorwaar, die schijn zou ons in de hoogste mate onaangenaam wezen. Neen, zeker, de Heeren altmann en van der palm mogen 't aan ons niet kunnen wijten, indien zij zich op hunne uitgave van dit schatbare boek niet in 't ruimste debiet hadden te verheugen. Te minder, wijl ook zij hunne taak loffelijk hebben verrigt; want druk en papier zijn keurig net, en de errata - meest bestaande in het uitvallen van kleine woordjes - niet vele. Alleen was 't ons op bl. 324 en volgg. zeer hinderlijk, dat de rollen van a en b aldaar verward zijn geraakt. Maar, ach! bij 't aanhoudend uitgeven van onze

{==60==} {>>pagina-aanduiding<<}
dagen wordt er naar de glorie der elzeviers - boeken zonder ééne éénige drukfout te leveren - niet sterk meer getracht. Toch - 't zou ook nu nog, evenzeer als voorheen, de hoogste en degelijkste glorie der Heeren Uitgevers wezen.

v.p.




De weldadige Invloed van geheim Verdriet; Leerrede over 2 Cor. XII:7. Door Dr. F.W.B. van Bell, Predikant bij de Nederduitsche Hervormde Gemeente te Amsterdam. Te Amsterdam, bij Weytingh en van der Haart. 1856. In gr. 8vo. 23 bl. f :-20.

Er was geene bijzondere aanleiding voor Dr. van bell om deze leerrede in 't licht te geven, tenzij dan de begeerte van eenige zijner hoorders; van ééne hoorderes zeker niet het minst; van zijne moeder, die bij het uitspreken er van tegenwoordig mogt zijn. En de snaren haars gevoels moeten hebben getrild, toen zij, de weduwe sints jaren, haren zoon over een onderwerp haar ongetwijfeld bekend, woorden van stichting en opbouwing hoorde uitspreken. Wie de innige opdragt, aan haar gerigt, leest, wie de geheele preek met heilbegeerte volgt, moet wel ongevoelig zijn, zoo zij hem niet ten minste eenigzins goed doet. Ref. heeft een welbehagen in het boekske; 't geeft hem altijd stof tot blijdschap, als hij den man, wiens helder hoofd hij kent, ook als warm van hart ontmoet. Geleerdheid kan ons zoo koud laten, en de naauwkeurige bepaling van ϕανέρωσις en ἀποκὴλυψις voldoet maar half, als ge niet zeker weet, dat de Openbaring Gods invloed heeft gehad op de ziel van hem, die haar geeft. Dr. van bell leverde het bewijs, dat hij geen vreemdeling is op het gebied der Christelijke levenservaring. Zoo als in deze leerrede kan alleen hij spreken, die het geheim verdriet, die teedere zaak, bij ondervinding kent; dat gaat uit het hart... tot het hart. En geen wonder, dat de schare der hoorders geroerd henen ging, verlangende het gesprokene te lezen. - Waarom echter - vragen we - kunnen hoofd en hart niet trouw zamenwerken? Ons dunkt, de nadenkende hoorder was niet voldaan in één voornaam opzigt, namelijk is er wel verband tusschen tekst en onderwerp? Niemand zal ontkennen, dat ‘de scherpe doorn in het vleesch, de Engel des Satans’ een

{==61==} {>>pagina-aanduiding<<}
verdriet van paulus is, voor onze exegese met den sluijer des geheims bedekt; maar dit bewijst nog niet dat hier in den eigenlijken zin ook maar sprake is van wat wij gewoon zijn geheim verdriet te noemen. 't Is zeer wel mogelijk, dat de Corinthische lezers naauwkeurig geweten hebben waarop de Apostel doelde. Dit neemt niet weg, dat veel wat in Inleiding en Deel I gezegd wordt, onze volle goedkeuring wegdraagt. Wij kunnen ons zelfs niet onthouden een zeer behartigingswaardig woord van bl. 11 aan te halen: ‘Er is hier sprake, M.H., van verschijnsels op het gebied van hoog ontwikkeld geestelijk leven onder den Oosterschen hemel, welke wij, kinderen van het Noorden en Westen, te minder volkomen kunnen begrijpen, omdat die verschijnsels met de gloeijende verbeelding en de beeldrijke geestesrigting van Oosterlingen zamenhangen. Want de Heilige Geest werkt door verscheidenheid van gaven, reinigende en veredelende, maar niet uitwisschende de natuurlijke eigenaardigheden van volken en tijden.’ Ook noemen wij het even opligten van den sluijer des geheimen verdriets zoo uitmuntend gelukt als minder gepast geënuntiëerd. 't Moet menig hoorder door merg en been zijn gegaan, vooral waar zaken genoemd worden, die het beschaafd publiek ‘min kiesch’ noemt, omdat zij het geweten wakker schudden. Is er dus, onzes inziens, veel goeds in I, niet minder erkennen wij dat in II; maar ook van dat deel zoeken wij te vergeefs den grondslag in den tekst. 't Zij eens ‘geheim verdriet’ geweest, dat paulus kwelde, dan lezen wij toch van den weldadigen invloed er van niets anders in dien tekst dan: opdat ik mij niet zoude verheffen. Geheel wordt dit eigenaardige voorbijgezien door te spreken over geheim verdriet als weldadig voor des menschen eigen gemoedsbestaan, voor zijne betrekking tot medemenschen,
voor 's menschen omgang met God. In de uitwerking van dit alles is weêr zeer veel stichtelijks; maar wat beteekent nu de tekst voor zulk eene preek? In geenen deele is hij er de ziel van. En zoo lang wij gelooven dat het behandelen van een tekst niet alleen door gewoonte gevorderd wordt, maar een zegen is, dien wij moeten waarderen, blijven wij protesteren tegen zulk eene manier van preken als die Dr. van bell hier blijkt goed te keuren. Vrede hebben wij alleen met het boekje, maar dan ook meer dan vrede, als wij het als stichtelijk boekje beschouwen, en die

{==62==} {>>pagina-aanduiding<<}
woorden der Schrift als een motto. Wij gelooven nog altoos dat eene preek iets anders moet zijn dan een stichtelijk vertoog, voor het een of ander tijdschrift uitnemend geschikt: wij houden haar voor eene uitdrukking van het gemeenschappelijk geloof der Gemeente, gegrond in, en vast gehecht aan een gedeelte of eene uitspraak van de Schrift, die de oirkonde van het oorspronkelijk en zuiver Christendom is.




Vijftal Leerredenen, uitgegeven ten voordeele van de Kerkekas der Hervormde Gemeente te Saaxum, door J.P. Bruinwold Riedel, Predikant aldaar. Te Groningen, bij K. de Waard. 1856. In gr. 8vo. VIII en 103 bl. f 1-:

Het goede doel, waarmeê preken worden uitgegeven, mag der kritiek het zwijgen niet opleggen; dezen regel moeten wij volgen, willen wij niet aan allerlei ontuig de vrijheid geven ter markt te komen. Ref. zou dan ook niet aarzelen een ongunstig, een hoogst ongunstig oordeel over deze preken te vellen, al waren zij met nog veel edeler en verhevener oogmerk publiek gemaakt. Maar gelukkig behoeft hij dit niet te doen, en kan hij volmondig betuigen, dat hier het doel de middelen niet behoeft te heiligen; al meent hij dat het doel toch alleen maar de uitgave wettigt.
Reeds de Voorrede van dit net uitgevoerde bundeltje doet ons ingenomen zijn met Ds. bruinwold riedel. Nadat hij den nood van de kerkekas zijner Gemeente heeft beschreven, en zich zeer bescheiden over zijn werk heeft uitgelaten, zegt hij: ‘En toch - nu ik zoo aan u schrijf, Lezer! - toch hindert het mij eenigermate, dat deze preken alleen zullen gedrukt, door u gekocht en gelezen worden om het lieve geld, hindert 't (het) mij, dat ze alleen zullen dienen om eene Gemeente te helpen in haren geldelijken nood. Zou ik u voor uw geld dan niets in ruiling geven? Zie, dat mag ik toch niet denken noch (of) hopen, zoo ik anders een dienaar van christus ben. Moge er, wat vorm, stijl en inhoud aangaat, ook nog zooveel aan ontbreken - wie is er dieper van overtuigd dan ik zelf? - ik vertrouw evenwel, dat het Evangelische preken zijn, dat zij de getuigenis met zich voeren, hoe lief ik den Heer heb en hoe hoog ik Hem schat, hoe Hij

{==63==} {>>pagina-aanduiding<<}
mijn één en mijn alles is, en hoe ik van het Christendom alleen het heil der wereld verwacht.’
Gij krijgt den man lief, die zoo schrijven kan. En uwe achting voor zijne kenn is en bekwaamheid blijft niet achterwege, als gij de leerredenen inziet. De eerste handelt over Joh. i:4: het leven van christus het licht der menschen; waarlijk geen gemakkelijk onderwerp. De Johanneïsche begrippen van leven en licht te ontwikkelen, zoo dat ook maar een beschaafd publiek ze vat, is reeds moeijelijk - hoe veel te meer wordt het dit voor eene dorpsgemeente. Ref. zou er dan ook zeer aan twijfelen of deze preek met vrucht door die van Saaxum is gehoord. De begrippen blijven vrij wat zwevends behouden, ofschoon zeker de dispositie zich door naauwe aansluiting aan den tekst aanbeveelt. De tweede leerrede gaat over Joh. ix:25b, het geloof eene zaak van gemoedservaring, zeker beter uitgedrukt in de preek, dat het geloof in jezus door eigen ervaring in het gemoed des menschen wordt opgenomen, want de blindgeborene had (sit venia verbo!) eene ligchaamservaring gehad. Ook gelooft Ref. niet dat het gebruik, 't welk jezus van dit voorval maakte, om van blindheid der oogen tot blindheid der ziel te komen, regt geeft op het spelen met woorden bij eene homiletische behandeling. De derde preek handelt over de ware wedergeboorte. Dat woord komt hier zeker niet te pas, volgens den tekst (Efez. iv:20-24). Deel I blijft ook vrij oppervlakkig. Deel II bevat veel goeds. De beide laatste preken, over Ps. cxix:136 en Luk. x:21a, zijn pendanten: onze droefheid over de zonden van anderen,
onze vreugde over het goede van anderen (dit ligt toch zeer zeker evenmin in dezen tekst, als dàt wel in genen). De dispositie van beide is geheel op dezelfde leest geschoeid, en gebruikt die rekbare woorden grond en aard. De uitwerking blijft geheel bij het uitwendige staan. Gij zoudt bij den grond van die droefheid of die vreugde meenen te zien aantoonen, waarom de zonden van anderen of het goede in hen ze kweeken; maar, neen! iets daarvan vindt gij bij het behandelen van den aard (om Gods wil, om christus' wil [moeijelijk te scheiden], om der menschen wil). In plaats daarvan wordt gij bekend gemaakt met de gelegenheid, die er nog bestaat om over anderer zonden te treuren, over het goede in anderen u te verblijden. Maar, basta! op de ontwerpen der preken is veel aan

{==64==} {>>pagina-aanduiding<<}
te merken - en zoo de homiletiek alleen leerde schetsen maken, zou zij deze producten veroordeelen. Maar zij weet dat eene goede schets nog bij lang na geen goede preek geeft. Zij vraagt ook naar den vorm waarin de gedachten worden meêgedeeld, den stijl, den toon. En dan durven wij deze preken tot op zekere hoogte modellen noemen. Menig theologant komt van de Akademie en spreekt eene taal, die zoo naar de lamp riekt, dat de arme gemeente er niets van verstaat. Hier is alles levend en boeijend. De gemeente moet luisteren naar die eenvoudige, opgewekte taal, zonder platheid. Alleen hinderde ons het berigt zeer: ‘dat in de stad die zich gaarne de grootste der wereld noemt, vijfhonderd huizen gevonden worden, dier ondeugd (der ontucht) gewijd.’ Met zulk eene statistiek heeft men te Saaxum, noch ergens in de kerk noodig. Doch dit is eene kleinigheid. Studenten in de theologie, en vooral dorpspredikanten, maar toch ook die in de stad, mogen den Heer r. zijn fiks stichtelijken toon afhooren. Menig gemeente-lid moge de zaken, die hier zoo echt Evangelisch worden voorgesteld, wel ter harte nemen. En alzoo worde dit boekske door velen gekocht en gelezen niet om des lieven gelds wille alléén!

Onderwijsboekje over de Geschiedenis en Leer der Roomsch-Katholieke en Protestantsche Kerkgenootschappen. Te Leyden, bij Gebroeders van der Hoek. 1856. In kl. 8vo. 32 bl. f :-15.

Het getal der geschriften over de verschilpunten tusschen de Roomsche en Protestantsche Kerken is onlangs met het bovenstaande Onderwijsboekje vermeerderd op eene wijze die goedkeuring verdient. Het vormt als 't ware een vervolg op, of aanhangsel tot de reeks van Onderwijsboekjes, door de Nederduitsche Hervormde Predikanten van Leiden over de Bijbelsche en Kerkelijke Geschiedenis en de Christelijke Geloofs- en Zedeleer uitgegeven, en is blijkbaar op denzelfden leest geschoeid. De Opstellers, die zich echter niet noemen, hebben gemeend door dezen arbeid in eene bestaande behoefte te voorzien. Zij vergenoegen zich niet met de korte opgave, in vragen en antwoorden, eerst van het ontstaan, de lotgevallen en den tegenwoordigen toestand van, daarna van de voornaamste verschilpunten tusschen de beide genoemde Kerkgenootschappen,

{==65==} {>>pagina-aanduiding<<}
en, eindelijk, van de roeping van het Protestantisme in onze dagen; maar zij hebben ook aan de beantwoorde telkens een aanzienlijk getal van onbeantwoorde of losse vragen toegevoegd, met verwijzing soms naar gepaste Bijbelteksten, en leveren aan het slot eene menigte van wèl gekozen bewijsplaatsen uit de belijdenisschriften der Roomsche Kerk, ten einde het verwijt te ontgaan, als of zij hare leer min juist hadden opgegeven. Dit kleine boekje bevat alzoo in goede orde een grooten rijkdom van zaken. Het vereischt echter tevens bij het gebruik een bekwamen onderwijzer, die de noodige toelichtingen geeft. En verrassend is het berigt, dat de Opstellers zich hebben voorgenomen, om op dit leerboekje een meer uitgewerkt, populair geschrift te laten volgen, hetwelk als handleiding of leesboek er bij gebruikt zal kunnen worden.
Op gewone katechisatiën zal men, tenzij in bijzondere gevallen, of bij enkele vergevorderde leerlingen, dit boekje niet kunnen invoeren. Het schijnt bestemd te zijn om Roomschgezinden, die onderrigt begeeren, volledig in te lichten. Het komt ons echter daarvoor geleerd genoeg voor. Sommige antwoorden zij ook te lang, van zes à acht regels, om van buiten geleerd te worden. En de Roomschgezinde heeft regt, om te vragen, welke Protestantsche Kerk hier tegenover de Roomsche geplaatst is. Dat er onder de Protestanten verschillende rigtingen en kerkvereenigingen bestaan, wordt slechts in 't voorbijgaan opgemerkt, en van hunne belijdenisschriften, geplaatst tegenover de Roomsche, wordt met geen enkel woord gewag gemaakt. Alleen het Protestantsch grondbeginsel, dat geene andere gehoorzaamheid dan aan christus alleen vordert, en den Bijbel alleen voor kenbron en toetssteen der Christelijke Godsdienst erkent, staat op den voorgrond. Wij keuren dit niet af, en zouden het zelfs in geenerlei opzigt anders wenschen; maar meenen toch, omdat er op den titel gesproken wordt van Roomsche en Protestantsche Kerkgenootschappen, dat er iets méér had moeten gedaan zijn, om voor den onderzoeklievende en heilbegeerige den tegenwoordigen staat van zaken onder ons, Protestanten, toe te lichten. Hoe dit echter ook zij, het boekje verdient algemeen verspreid te worden, kan vooral in handen der Evangelische Maatschappij uitgebreid nut stichten, en eindigt met deze vredelievende en verzoenende stelling: ‘Wanneer Roomschen en Protestanten

{==66==} {>>pagina-aanduiding<<}
het goede, dat bij beiden gevonden wordt, wederzijds opmerken en waarderen, en zich gezamenlijk toeleggen op de belijdenis en beoefening van hetgeen de hoofdzaak en het wezen des Christendoms uitmaakt, dan zal er langzamerhand eene Evangelisch-Katholieke Kerk ontstaan, die volkomen aan het doel van jezus beantwoordt.’ Deze toekomst, hoe wenschelijk ook, is, zoo wij meenen, nog zeer verre te zoeken. Wij willen hopen, dat dit boekje, onder Gods zegen, mede dienstbaar moge zijn, om haar te verhaasten. Het bedoelt althans den triomf der waarheid die uit God is, tegenover dwaling, bijgeloof en menschelijk gezag.




Précis des Négociations du Congrès de Rastadt (1798). Par Mr. H.A. van Dijk, Docteur ès Lettres et en Droit. A Utrecht, chez Kemink et Fils. 1856. In gr. 8vo. IV en 187 bl. f 1-90.

Een beroemd geschiedschrijver heeft reeds vroeger het Congres te Rastadt een eenig voorbeeld in de Diplomatie genoemd, hoe er tusschen overmoed en zwakheid onderhandeld kan worden, en er bijgevoegd: dat Duitschland nimmer dan met blozen aan dat Congres denken kan. Dit ontneemt echter niets aan de groote belangrijkheid van de dáár gevoerde onderhandelingen.
Het is algemeen bekend dat 1 November 1797 een keizerlijk schrijven aan den Rijksdag gerigt werd, om eenen duurzamen vrede met Frankrijk te bedingen, waarvan reeds préliminairen te Leoben geopend waren, en dat eene deputatie van tien standen, gevolgd door afgezanten van vele andere Staten, naar Rastadt ijlden, waar het Congres op 9 December van dat zelfde jaar geopend werd.
Zelden was eene vergadering van het Corps diplomatique zoo belangrijk als deze, niet alleen om het eigenaardige dat in den Franschen overmoed gelegen was; want daaraan was men waarlijk wel gewoon geraakt, en men behoefde zich slechts het jaar 1672 uit onze geschiedenis te herinneren; maar omdat dit Congrès van zulk een overwegend gewigt voor Europa was, en den regten stand der partijen en den toestand van ons werelddeel zoo volledig deed kennen.
Het is hier ongetwijfeld de plaats niet om een volledig ver-
{==67==} {>>pagina-aanduiding<<}
slag van het gebeurde op dat Congres mede te deelen; alleen moest het gewigt van de onderhandelingen te Rastadt worden herinnerd, ten einde de belangrijkheid van het hier aangekondigde werk te doen kennen.
Uit officiële stukken heeft de Heer van dijk, wiens arbeid op het gebied der politieke geschiedenis algemeen met lof wordt genoemd, en dien lof ook ten volle waardig is, het gebeurde op het Congres te Rastadt beschreven. De tijd is voorbij, dat schröck's Geschiedenis de fons der historie was; men eischt eene kritische zamenvoeging der feiten uit de officiële stukken, ten einde uit eigen oogen te zien; en hij die slechts ter loops onze geschiedenis, b.v., gadeslaat, ervaart al dadelijk hoe de correspondentiën en staatsstukken onmisbaar zijn voor elk, die meer van de geschiedenis weten wil, dan hij van den eersten ondermeester op het school van Monsieur x of y geleerd heeft. Daarom zijn de brieven van d'estrades, van de witt, van het Huis van Oranje, van zulk een onberekenbaar gewigt voor onze historie, en daarom danken wij ook den Heer van dijk, die ons hier een geheel nieuw licht doet opgaan over de gewigtige vergaderingen te Rastadt gehouden.
Wij moeten ons van verdere aanprijzing onthouden; het vermelden van den belangrijken inhoud van het werk zou de ruimte overschrijden, welke voor eene aankondiging bestemd is; maar zeker zegt men niet te veel door te beweren, dat het boek in de bibliotheek van geen historicus mag ontbreken.
De Fransche taal - die wereldburgeres - in welke het is geschreven, zal het, ook buiten ons Vaderland, in veler handen doen komen.




Eenvoudige Gezondheidsleer. Een boekje voor allen. Door Mr. J.L. de Bruyn Kops. Te Amsterdam, bij J.H. Gebhard en Comp. (Zonder jaartal.) In post 8vo. XII en 177 bl. f :-90.

Daar de welvaart eener natie minder afhankelijk is van het getal harer inwoners, dan van dat der producenten, zonder wier vlijt en bekwaamheid de noodige voortbrengselen ontbreken zouden, zoo kan het naauw verband tusschen de Staathuishoudkunde en de Gezondheidsleer, tusschen den wel-
{==68==} {>>pagina-aanduiding<<}
stand der maatschappij en het ligchamelijk wèlbevinden der personen, waaruit de maatschappij is zamengesteld, evenmin aan bedenking onderhevig zijn, als de betrekking betwijfeld wordt, die men tusschen de nationale beschaving of maatschappelijke ontwikkeling, en de gesteldheid van het onderwijs en andere tot hoogere ontwikkeling van het verstand leidende middelen, geregtigd is aan te nemen. Niettemin is dat verband in vroegeren tijd veelal voorbijgezien, en heeft men den invloed, dien de toepassing der openbare en bijzondere gezondheidsleer op de gewigtigste en veelzijdigste belangen der maatschappij uitoefent, dikwijls miskend. Thans is men dienaangaande tot betere inzigten gekomen, en de mannen der wetenschap hebben het in de laatste jaren aan geene ijverige pogingen laten ontbreken, om deze hunne overtuiging ook meer algemeen ingang te doen vinden. Onder de met dat doel uitgegeven geschriften, mag ook bovenstaande Eenvoudige Gezondheidsleer op eene vriendelijke en welwillende ontvangst aanspraak maken. Uit de Voorrede leeren wij haar kennen als eene vrije vertaling en omwerking van een, ons overigens onbekend, Engelsch werkje: ‘The book of health’, van robert james mann. Reeds de benaming: ‘Eenvoudige Gezondheidsleer’, duidt de populaire strekking aan, die de Heer de bruyn kops aan zijnen wetenschappelijken arbeid wenscht toegekend te zien, terwijl dit door de bijgevoegde woorden: ‘een boekje voor allen’, nog nader wordt aangewezen. Aan die bestemming beantwoordt het werkje, naar onze meening, op allezins loffelijke wijze, vermits daarin de meest
belangrijke bijzonderheden, die den grondslag en den hoofdinhoud der gezondheidsleer uitmaken, bevattelijk en overeenkomstig het tegenwoordig standpunt der wetenschap, ontwikkeld worden. Daardoor zal het boekje, gelijk in de Voorrede gezegd wordt, ‘misschien bij dezen of genen eenigzins aanvullen, wat bij de opvoeding tot nu toe (een twintigtal jaren geleden, althans stellig) te veel werd verwaarloosd. Hoe menig onzer, Lezer, konde niet de Romeinsche Keizers, of de Departementen van Frankrijk (met de chef-lieux er bij) op zijn duimpje opnoemen, terwijl men ons nimmer geleerd had waar onze longen zitten, die dan toch ook hoofdplaatsen zijn. Wat jupiter en leda deden, dat wisten wij maar al te goed; maar wat doen onze maag en onze ingewanden? Wat is ademhaling, bloedsomloop, stof-
{==69==} {>>pagina-aanduiding<<}
wisseling? Ja, dàt alles was voor ons mythologie, en eene der schoonste bladzijden van het leerboek der schepping, namelijk “de mensch”, bleef voor ons gesloten. Trachte een iegelijk onzer dit nog te verhelpen.’
Achtereenvolgens worden in veertien Hoofdstukken de volgende onderwerpen behandeld: ‘Verschillend leven in de Natuur. - Grondstoffen der bewerktuigde Natuur. - Voedsel en spijsvertering. - Bloed. - Bloedsomloop en ademhaling. - Het menschelijk ligehaam. - Spieren, zenuwen, hersenen. - Afscheiding en natuurlijk verval. - Gezondheid en ziekte. - Voedsel in betrekking tot de gezondheid. - Het drinken in betrekking tot de gezondheid. - Lucht, baden, en beweging. - Invloed van het klimaat op de gezondheid. - Toepassing. Aanteekeningen.’ Uit deze opgave blijkt, dat het aan geene verscheidenheid ontbreekt, en dat de Schrijver evenzeer gepoogd heeft om den physiologischen grondslag, waarop elke Gezondheidsleer steunen moet, te doen kennen, als om de voornaamste onderwerpen, welke tot de bijzondere gezondheidsleer behooren, naar de mate onzer tegenwoordige kennis, afzonderlijk te behandelen, en door voorbeelden op te helderen. Wat de orde betreft, ware het, onzes inziens, geleidelijker geweest, om aan de beschouwing van ‘het menschelijk ligchaam’, die thans den inhoud van het zesde Hoofdstuk uitmaakt, de plaats van het derde Hoofdstuk aan te wijzen, en haar dus aan de beschrijving van het bloed, den bloedsomloop, enz., te laten voorafgaan. Verder blijkt ons uit den inhoud, dat de Openbare Gezondheidsleer, die zich met de bevordering der algemeene gezondheid en met het wegnemen der hinderpalen, waardoor deze benadeeld wordt, bezig houdt, van de taak des Schrijvers bleef uitgesloten, hoewel daaromtrent in het laatste Hoofdstuk eenige algemeene denkbeelden worpen medegedeeld. De voornaamste aanmerking, die steller dezes op het verdienstelijk boekje van den Heer de bruyn kops maken moet, is hierin gelegen, dat er somtijds, ten koste der duidelijkheid, een al te groote rijkdom van zaken wordt aangetroffen. Men leze, b.v., wat er op bl. 9 over de koolstof en hare, bij verbranding plaats hebbende, verbinding met de
zuurstof (hier minder eigenaardig een ligt gas genoemd) gezegd wordt. Gelijk deze en eenige andere plaatsen, door vermelding van te vele bijzonderheden, en derhalve door overlading

{==70==} {>>pagina-aanduiding<<}
en opeenstapeling van denkbeelden, onduidelijk gemaakt worden, vooral wanneer men bedenkt, dat het boekje voor beschaafde lezers uit alle standen bestemd is, zoo geldt hetzelfde in nog grootere mate van de volgende beschrijving van het bekken en de onderste ledematen (bl. 47): ‘Aan het beneden eind loopt de ruggegraat uit in een breed bekken, met eene holligheid aan elke zijde om de einden der beenen in te ontvangen, die het geheele ligchaam voortdragen, door het beurtelings voor en achter te bewegen. Om de beweging gemakkelijk te maken, is elk been van meer dan één stuk gemaakt, en geplaatst op den top van een gewelf, dat op zich zelf niet minder dan 24 beenderen heeft. Dit laatste is zoo bijeengevoegd om eene soort van veerkracht te hebben, wanneer de geheele vracht van het ligchaam plotseling op één punt, het benedeneind der beenen, te zamen komt.’




Verpoozingen op letterkundig gebied, door Nicolaas Beets. Te Haarlem, bij de Erven F. Bohn. 1856. In gr. 8vo. VI en 292 bl. f 3-:

Onder dezen bescheiden titel ontvangen wij hier een boek, dat we inderdaad als eene verrijking onzer literatuur mogen beschouwen, een boek, uitmuntende door losheid en gemakkelijkheid van stijl en voordragt, door juistheid van opmerking, door goeden smaak. Het is een boek, dat wij ook daarom in veler handen wenschen, omdat het een uitstekend middel kan zijn ter opwekking van den lust, om met sommige van de beste onzer oudere en nieuwere dichters meer gemeenzame kennis te maken. Wij vinden van de vijf ons hier aangebodene stukken vier, die met zulk een doel zijn geschreven. Zij handelen over willem van haren's Friso, over vondel, over poot en over bilderdijk. Eenigzins vreemd zeker wordt de bundel van deze stukken geopend met eene voorlezing over het Populaire, gevolgd van losse opmerkingen en aanteekeningen als naschrift. Men zou toch kunnen zeggen, dat zij in sprekend contrast staat met alles, wat we hier vervolgens vinden, en dat we hare toepassing volstrekt niet moeten zoeken bij een van de dichters, over wier werken de Schrijver ons later zoo veel voortreffelijks zal mededeelen. Het populaire - neen, dat is zeker van geen van die allen het

{==71==} {>>pagina-aanduiding<<}
eigenlijke, het onderscheidende kenmerk. En zoo staat de voorlezing hier op zich zelve; aan het hoofd van de overige stukken geplaatst, maakt zij een pijnlijken indruk, juist door hare wezenlijke voortreffelijkheid. Wij lezen daar (bl. 30 en 31) bijna als de slotsom van het geheel: ‘Het gemeenmenschelijke, ziedaar wat het populaire in zich sluit. Geen wonder dat het waarlijk populaire niet alleen voor het volk, maar voor allen is. Het gemeenmenschelijke. En om dat te leeren kennen, te leeren sparen, te leeren ontwikkelen, te kunnen dienen, moet niets dan het eigen binnenste ondervraagd worden. Schamen wy ons, indien by dit onderzoek het binnenste ons verlegen laat. Laat ons treuren, indien, onder welken naam en met welken schijn des rechts ook, de verwoester is binnengeslopen, die het kostelijkste niet gespaard heeft; indien de luite met geborsten zangbodem nederligt in het stof; het tiensnarig instrument nog maar ééne snaar overig heeft; de aeoolsche harp niet meer beantwoordt aan den adem des winds; en zelfs de echo de beroofde en verlatene woning heeft vaarwel gezegd. Aeh, indien het grootendeels, indien het eenigermate aldus gesteld is, laat ons dan afzien van de schoone eer, de schrijvers, de dichters, de redenaars des Volks te wezen. Daar zijn kleinere kringen, waarin wy misschien nog veel roem behalen en eenig nut kunnen stichten: wy deugen nog voor elke wareld waar men het doen kan met den vervormden, met den conventioneelen mensch: wy zijn nog goed genoeg voor de groote wareld die klein is; maar voor de groote wareld die groot is, voor de wareld der Menschen, voor de wareld des Volks zijn wij verloren.’ In vele opzigten fraai gezegd, maar weinig geschikt, om den lezer met ingenomenheid te bezielen voor de dichters, over wie in de volgende stukken zal worden gesproken, en die allen zich dan zouden moeten schamen en treuren, indien de voorstelling niet ter wille van het effect eenzijdig ware. Met dat alles, en ofschoon
Rec. het stuk liever elders, dan aan het hoofd van de volgende voorlezingen had gezien, er is veel goeds en waars gezegd, vooral ten aanzien van datgene, waarin het populaire niet moet worden gezocht. Als het er op aankomt, om te toonen, wat het nu eigenlijk wel is, dan worden we wel gewezen op de bron, waaruit het voortvloeit; maar van de wijze, waarop het zich uit, hooren wij niet veel. ‘Het instrument van den

{==72==} {>>pagina-aanduiding<<}
populairen toon,’ zegt de Schrijver (bl. 31), ‘is het volledig, is het welbesnaard menschelijk hart.’ Maar die snaren kunnen op onderscheiden toon gestemd zijn, ze kunnen zeer onderscheidene melodiën laten hooren, zonder dat er aan het welbesnaard zijn valt te twijfelen, en toch niet al die toonen, niet al die melodiën zullen populair zijn. Zoo komt het Rec. althans voor, en daarom bevredigde deze voorlezing hem maar ten halve.
Met onverdeelder bijval las hij de volgende stukken; ze zijn regt geschikt, om de belangstelling voor de vaderlandsche dichters op te wekken, die er in behandeld worden; maar vooral ook kunnen zij dienen, om het oordeel over deze te leiden en op goede gronden te vestigen. Aan het gros der lezers is zeker de Friso van van haren het minst bekend, en de poging, om dezen in zijne waarde te doen kennen, is daarom dubbel welkom. Indien zij al niet menigeen tot de lezing van het geheele dichtstuk zal brengen, ze geeft toch een voldoend overzigt over het geheel, en aanwijzing ter regte beoordeeling van den verdienstelijken dichter. Toen Rec. op bl. 59 las, dat de versifieatie ‘op vele plaatsen eerder eene fransche is, die zich vergenoegt al de lettergrepen te tellen, dan eene hollandsche, die ze beide telt en meet,’ herinnerde hij zich vóór ettelijke jaren in handen gehad te hebben een aantal Fransche brieven van van haren, doormengd met Fransche verzen. Zoo hij zich niet bedriegt, maakten ze een deel uit van eenen rijken voorraad handschriften der van harens. Hij verbeeldt zich, dat die voorraad nog in Leeuwarden zal te vinden zijn, en dat het welligt de moeite wel zou beloonen, dien eens te doorzoeken, en daarvan op de eene of andere wijze partij te trekken.
Op meer bekend terrein beweegt de Schrijver zich, als hij over vondel spreekt, den rijkdom en de frischheid van zijnen geest, benevens eenige van de meest uitstekende zijner dichterlijke gaven in het licht stelt, en ofschoon hij ter beoordeeling van den grooten dichter niets nieuws bijbrengt, toch vele heerlijke stukken zijner poëzij voor den geest roept. Doch 't was zeker geen overtollig werk, toen de Schrijver in de volgende proeve hoorders of lezers nader met poot trachtte bekend te maken. Behalve met het: ‘Hoe genoeglijk rolt het leven’, en: ‘De zuster van de Zon’, hebben zeker de minsten

{==73==} {>>pagina-aanduiding<<}
met zijne poëzij eenige kennis gemaakt, en men zal die uit het regt fiksche en boeijende stuk van den Heer beets in hare wezenlijke waarde en onwaarde kunnen leeren beoordeelen. Eindelijk vinden wij in de laatste verhandeling de waarheid aangetoond, dat de poëzij van bilderdijk poëzij is in den waren zin des woords, getuigenis draagt van de hoogste kunst, en de Nederlandsche taal in al hare kracht en schoonheid in het licht stelt. Ook in dit stuk is regt veel goeds en schoons, dat tot regte waardering van bilderdijk dienen kan. Het eenige, wat Rec. bij het tweede punt zou vragen, is dit: of de hoogste kunst wel altijd genoegzaam verborgen is? en dat zal wel, gelijk in welsprekendheid, zoo ook in poëzij de allerhoogste kunst zijn.
En hiermede nemen wij van deze Verpoozingen op letterkundig gebied afscheid. Ze mogen voor velen eene verpoozing zijn, voor zeer velen kunnen ze méér dan dat wezen: een boek tot onderrigting, een middel ter zuivering van den smaak, ter opwekking van belangstelling in vaderlandsche letteren en dichtkunde. Wij hopen van ganscher harte, dat de Heer beets zich nog dikwijls op deze of soortgelijke wijze verpoozen zal.




Charles Mackay. L.L.D. Longbeard, of de Anglo-Saksische volksstammen van 1193-1196. Historisch-Romantisch Verhaal. Uit 't Engelsch, door M. Keijzer. II Deelen. Met vignet. Te Maassluis, bij J. van der Endt. 1856. In gr. 8vo. VI en 522 bl. f 4-80.

Dit werk, uit het Engelsch vertaald, en in het vaderland van den Schrijver gunstig ontvangen, zal ook onder ons zijne lezers wel vinden. Mackay heeft blijkbaar zijnen grooten landgenoot walter scott voor oogen gehad, maar hem niet slaafs gevolgd. Gelijk in Ivanhoe vinden wij ons hier verplaatst in de tijden toen zucht naar avonturen en krijgsgevaren, door de godsdienst tot geestdrift opgewonden, scharen naar het Heilige Land dreef. Die togten hadden voor handel en nijverheid, en ook voor den landbouw door het vrij worden der lijfeigenen, weldadige gevolgen, deden de vorige barbaarschheid wijken, en openden voor de volken van ons werelddeel de baan der beschaving. Doch die voordeelen werden niet dan voor zware offers verkregen. De meeste kruistogten mislukten,

{==74==} {>>pagina-aanduiding<<}
de groote legers smolten, nog meer door gebrekkige organisatie en oneenigheid onder de aanvoerders, en door vermoeijenis en honger, dan door het vijandelijke zwaard, als sneeuw voor de zon, en van de hoopen volks die uittrokken, mogten slechts weinigen den vaderlandschen bodem weder betreden. Aan duurzame vestiging in Palestina en behoud van het daar bemagtigde viel niet te denken, en met den val van Ptolemaïs kwam het einde van een krijg die twee eeuwen geduurd, en Europa zes millioen menschen had doen verliezen. Was het lot der naar het Oosten opgetrokkenen gemeenlijk gevangenis of dood: de te huis geblevenen hadden hun niet te benijden. Zij zagen zich, van hunne natuurlijke beschermers en verzorgers beroofd, ter prooi gelaten van grootere en kleinere dwingelanden, die door het vertrek der aan het hoofd hunner legerbenden uitgetogen Keizers en Koningen, Hertogen en Graven, de handen ruim hadden.
In Engeland bestond nog eene andere oorzaak van verwarring en ellende. Een tijdsverloop van vier geslachten had de klove niet kunnen dempen tusschen Normandiërs en Saksers. Met misnoegen en wrevel verduurden de laatsten de heerschappij, door de eersten uitgeoefend met den overmoed dien de zegepraal, en met de hardheid die de ruwheid der tijden en het gemis van behoorlijke wetten en regtsbedeeling medebragt. Maar de onderdrukten verloren den moed niet. Uit hunne woonplaatsen verbannen en vogelvrij verklaard, verzamelden zij zich in de bosschen, trotseerden de door de Normandiërs gemaakte jagtwetten, en werden de schrik hunner Édelen. Ook in Londen stond in william fitzosbert of longbeard, aldus naar zijnen langen baard geheeten, een verdediger op. Ofschoon zelf van Normandische afkomst, betoonde hij zich den vriend en voorspraak der mishandelden. Door zijne schranderheid, moed en vurige welsprekendheid wist hij de volksmenigte voor zich te winnen en aan zich te boeijen, tot dat het zijnen vijanden, door de toen alvermogende geestelijkheid gerugsteund, gelukte, hem ten val te brengen. Longbeard onderging het gewone lot van volksleiders, die, voor een tijd toegejuicht, zich in het uur des gevaars verlaten zien. De Schrijver laat zijner bedoelingen regt wedervaren tegen den smaad van hen die, door vooroordeelen verblind, den vriend des volks niet begrepen, of wier pen ter

{==75==} {>>pagina-aanduiding<<}
dienste stond aan bij de voortduring der misbruiken belanghebbenden. Hij beweegt zich vrij op het historisch terrein, doch heeft den geest van het door hem behandelde tijdperk wèl gevat. Zijne voorstellingen maken ons met het toenmalige Engeland in zijne politieke, burgerlijke en natuurlijke gesteldheid, en met de gevoelens en zeden der verschillende standen bekend. Hij heeft een open oog voor de schoonheden der natuur, en schildert en verhaalt goed. Longbeard, zijn broeder brian, en de oude gleeman zijn goed volgehouden; nog beter beviel ons fridolinda; terwijl wij in jordan de type van de gezeten burgerklasse, en in le boutelier met zijne vrienden die van de losbandige Normandische Baronnen zien. Menschen als le robaulx, die om zijne geschaakte beminde terug te vinden, veel moeite doet, maar op den weg om haar te zoeken, op eene andere verlieft, zouden er ook nu aan te treffen zijn. Aan een kortstondig luchtverschijnsel gelijk, vertoont zich Koning richard bij zijne wederkomst, als hadde hij na zijn langdurig afwezen niets anders te doen dan nieuwe avonturen te gaan opzoeken, tot een leerzaam voorbeeld, dat de schitterendste Vorsten niet altijd de beste Regenten zijn, en dat een volk zeer kan te beklagen wezen onder een Koning wiens bedrijven de wereld bewondert.
De vertaling is goed Hollandsch, met enkele uitzonderingen, b.v.D. I, bl. 86: ‘Zij hief een kreet aan, die de Vorstelijke persoon deed gevoelen, als of 't balkon onder haar voeten beefde.’ De spelling van koncessiën, kontrast, intellektueel, produkten, enz. wil er bij ons slecht in. Waarom dan voor die uitheemsche niet liever goede Nederduitsche woorden, die er voor de meeste bestaan, verkozen? De correctie had naauwkeuriger kunnen zijn. Het bijvoegelijke trotsch voor het zelfstandige trots komt nog al eens voor.




Hyperion. Reis-, Dag- en Levensboek van een Amerikaan. Naar het Engelsch van Henry W. Longfellow. Te Amsterdam, bij J.H. Scheltema. 1856. In gr. 8vo. VI en 264 bl. [Met eene aanprijzende Voorrede van den Heer Lublink Weddik.] f 2-75.

Amerika! wat zijt gij? Zijt gij in onze dagen alleen het land van vervulde en onvervulde droomen, waar grievende teleurstelling of verrassende voorspoed den landverhuizer wacht?

{==76==} {>>pagina-aanduiding<<}
Zijt gij het land, dat onze verbazing wekt, omdat er de meest mogelijke vrijheid en de gruwelijkste slavernij, de meest jaloersche eerbiediging en de meest tirannieke verkrachting van de menschelijke regten, wel niet in vrede, maar toch in hetzelfde staats-organisme zamenzijn? Zijt gij het wonderland van den stoom, die dampt en dreunt als nergens elders, en door zijne toovermagt uwe groote rivieren, uwe ondoordringbare wouden, uwe wijd uitgestrekte prairiën bevolkt, en in ongeloofelijk korten tijd bloeijende steden, groot en bedrijvig als de eeuwen oude hoofdsteden van Europa, doet verrijzen? Zijt gij te vreezen als eene hel, waarheen alles wat God niet vreest en geen mensch ontziet, wat de oude wereld niet dragen kan, henen stroomt, om zich een rijk te stichten op de grondslagen van zonde, list en ijdelen hoogmoed? Of zijt gij, integendeel, de hoop der Christenheid, die in uwe magtige en gadelooze ontwikkeling eene kiem ziet ontluiken van nieuw en frisch leven voor het rijk van jezus den Heer?
Wij doen ons zelven en onzen tijdgenooten gedurig deze vragen, wanneer wij over dat land spreken, 't welk ons jaar op jaar door stoom en electriciteit naderbij komt en zich jaar op jaar meer doet gelden. Amerika (wij gebruiken dezen naam voor de Unie der Staten van Noord-Amerika) verrast ons telken jare meer, en blijft ons nog een raadsel. Men plagt het vroeger voor te stellen als een oord van landbouw en veeteelt. Maar het treedt op als eene belangrijke zeemagt, als de uitvindster van den stoom en allerlei industrie. Men noemde het een land, waar de kunsten des vredes bij uitnemendheid worden beoefend, en welks aan subordinatie vreemde inwoners geen geregelden krijg kunnen voeren. Maar het verschijnt bij New-Orleans op het oorlogsveld, verslaat wellingtons veteranen, en weet later met het zwaard aan Mexico uitgestrekte landen te ontnemen. Men beschrijft het ons als een land van geldzucht, van egoïsme, van eigenbaat bij uitnemendheid, waar de Mammon alleen als Godheid wordt gehuldigd. Maar wij zien het als eene grootmoedige, eene milde, eene hartelijke beschermster van opvoeding, onderwijs, wetenschap en godsdienst. Men spreekt er van, als of de hoogvliegende geest des dichters, ook bij allen rijkdom van natuurschoon, er gekortwiekt wordt door de baatzucht, en als of de letterkunde er slaapt onder het oorverdoovend stoom-gedruisch. Maar ziet,

{==77==} {>>pagina-aanduiding<<}
Amerika levert ons dichterlijke geniën, die in nieuwheid van vorm en kracht van ideën zich naast de gevierde Europesche namen, zoo niet in vele punten boven hen scharen.
Amerika, wij herhalen het nog eens, is ons een raadsel. Het is werkelijk eene nieuwe wereld. De menschheid formeert er met eene schier bovenmenschelijke, althans in de geschiedenis nog onbekende energie, eene nieuwe maatschappij, die door andere banden wordt vereenigd, op andere grondslagen rust, door een anderen geest gedreven wordt, dan de oude Europesche maatschappij. Deze blijft altijd wel de moeder der Amerikaansche, maar de dochter is nu reeds mondig geworden, en kan zich niet meer vinden in de stijve manieren en den kleingeestigen toon der deftige matrone. Amerika zal, wij zeggen het met overtuiging, aan het hoofd staan van dien beschavenden invloed, welken de Europeanen door koloniën of anderszins, op de wereld buiten Europa binnen kort zullen oefenen. In dit opzigt mag het waar zijn, dat de nationaliteit van den Amerikaan veel meer een universalistisch of kosmopolitisch karakter heeft, dan die van eenigen anderen landaard; maar wij kunnen het Keizer napoleon III niet toestemmen, wanneer hij de nationaliteit van den Amerikaan geheel ontkent, en zegt: ‘L'homme n'a pas encore pris racine en Amérique.’
Men vergeve ons deze breede inleiding eener korte recensie. Zij moge de zwakheid vergoêlijken, waarvan wij ons bewust zijn, terwijl wij den Hyperion van longfellow in Nederlandsch gewaad zullen aankondigen. Het boek is, gelijk de beschaafde wereld er reeds lang uitspraak over heeft gedaan, een meesterstuk, het kunstwerk van een verheven genie, die, door de Amerikaansche wereld gevormd, door de oude wereld gevoed, in kunst en wetenschap en godsdienst een universalistisch standpunt heeft bereikt, 't welk hem eene oneindige massa voorwerpen in een edel licht doet aanschouwen. Men weet niet, waarover men zich het meest moet verbazen, over den rijkdom van studie en leetuur, of dien van verfijnd en veredeld menschelijk gevoel, of dien van fantaisie en kunstkennis, welke den Schrijver ter dienste stond. Hij heeft, voor zoo ver wij dit beoordeelen kunnen, de meeste verwantschap met jean paul, gelijk de Heer lublink weddik ook in de Voorrede zegt, hoewel er tevens veel verschil is op te merken, wat, èn

{==78==} {>>pagina-aanduiding<<}
uit den verschillenden leeftijd, èn de verschillende nationaliteit, maar wel het meest uit de verschillende persoonlijkheid van beiden moet worden verklaard. Longfellow is gemakkelijker te verstaan dan jean paul; doch er is ons in den Hyperion, ook bij herhaalde lezing, nog veel raadselachtigs overgebleven. Wij wagen zelfs te vermoeden, dat noch de geeerde en bekwame Vertaler, noch ook de Heer lublink weddik zelven volkomen zijn doorgedrongen in den geest en de eigenlijke strekking van het boek, dat zij ons aanbieden. Zij ‘kenmerkten tot beter verstand deze lettervrucht als het “Levens-, Dag- en Reisboek van een Amerikaan”’ (Voorr., bl. v); en in zoo ver als de Schrijver zijne gedachten verbindt aan de dagelijksche levens-ervaringen en ontmoetingen van zijnen held, den geleerden en gemoedelijken paul flemming, op eene reis door Duitschland en Zwitserland, in zoo ver heeft deze benaming hare waarde. Desniettemin houden wij het er voor, dat het oogpunt van den lezer hooger moet gerigt worden, en dat noch de intrigue van het verhaal, noch het beschreven natuurschoon, noch de aanhaling van legenden, noch zelfs de beoordeeling van kunst, als: literatuur, muzijk, poëzij, schilderkunst, veel meer is dan de inkleeding, waarmede het hoofdidée veelsoortig en veelzijdig omgeven is. Dat hoofd-idée, meenen wij verder, heeft de Schrijver met zijn vreemden titel en met zijn motto willen uitdrukken. Hyperion, de titel, is de bekende Homerische bijnaam van den Zonnegod, en beteekent letterlijk over heen gaande. Hij zou dus het hooge, het alles afziende, of wel het alles verhelderende standpunt beduiden kunnen, van waar longfellow zijne voorwerpen wil gadeslaan. Maar behalve de aanmatiging, die in zulk eene toepassing van het woord zou liggen, is zij
minder rijk van zin, en daardoor, onzes inziens, minder in den geest des Schrijvers, dan wanneer wij eenvoudig den Titan Hyperion voor den naams-oorsprong van het boek houden. Deze Hyperion was met Oceanus, Coeus, Crius, Japetus en Cronus (Saturnus) een zoon van den Hemel (Uranus) en de Aarde (Gea). Cronus wierp zijne broeders in den Tartarus, waaruit zij later voor een tijd door Zeus (Jupiter) verlost werden. Bij zijne zuster en vrouw Thia (de goddelijke), ook Euryphaëssa (de wijd stralende) geheeten, verwekte Hyperion drie kinderen, de Zon (Helius), de Dageraad (Eos) en de Maan (Selene). Vgl. hesiod.,

{==79==} {>>pagina-aanduiding<<}
Theog., 371; Odyss. XII, 176; Hymn. hom. XXXI, 4; apollod., I, 2, 2. Men ziet, welk een schat van denkbeelden een dichter als longfellow in dezen naam alleen zou kunnen vinden! Wij willen hem echter niet meer toeschrijven, dan hij zelf opgeeft, en zeggen daarom alleen: Hyperion, de Titan, is een mythologische naam, die ons terugvoert tot de vóór-historische tijden der klassieke Oudheid, tot een zeer ver verleden, 't welk echter de zaden eener volgende heerlijke beschaving ontspruiten deed. Dat de Schrijver de vóór-tijden weet te verbinden met de nieuwe historische menschheid, blijkt uit eene passage, waar hij zich-zelven schrijvende voorstelt, terwijl hij aangenaam op een heerlijken zomerschen morgen aan zijn venster zit, en het breede grasperk en de blaauwe rivier hem aan Unterseen en de Aar, en de verre opgestapelde wolken hem aan de Zwitsersche Alpen doen denken. ‘Zoo’ (schrijft hij, bl. 200) ‘schijnen de schimmen van washington en van willem tell te zamen in deze Elyzeesche velden te wandelen; want hier was het, dat in lang vervlogen jaren onze groote vaderlander woonde; en gindsche wolken gelijken zoo zeer naar de besneeuwde Alpen, dat zij mij onwederstaanbaar Zwitserland herinneren. Edele voorbeelden van een groot doel en een vasten wil! Verheffen zij zich niet hemelwaarts even als Hyperion? Waren zij niet tevens zonen des hemels en der aarde?’
In verband met deze verklaring van den titel beschouwen wij het motto, dat onvertaald gelaten is, alhoewel het op bl. 252 in het Nederlandsch gelezen wordt. Wij zullen het in onze moedertaal mededeelen: ‘Zie niet treurig op het verledene terug. Het keert niet weêrom. Verbeter met wijsheid het tegenwoordige. Het behoort aan u. Ga voort de duistere toekomst zonder vrees en met een mannelijk hart te gemoet te treden.’ Het was de inscriptie op een marmeren grafsteen in den muur eener kleine kapel in het Oostenrijksche, welke den zielskranken paul flemming de gemoedsrust wedergaf. Het motto schijnt dus alleen te slaan op de geschiedenis van den held des boeks, zijne teleurgestelde liefde en zijne daarop gevolgde kalmte. Maar, wij zeiden het reeds: de roman-intrigue is onbeduidend, en wij kunnen het ons daarom niet voorstellen, dat de Schrijver ter eere dier bij hem niet zeer uitgewerkte, dus ook wel niet zeer hoog gestelde intrigue het

{==80==} {>>pagina-aanduiding<<}
titel-motto zou gekozen hebben, waarin toch het hoofd-idée van een boek wordt aangeduid. Wij wagen bij gevolg het gevoelen, dat de Schrijver in den naam Hyperion zoo wel als in zijn motto den lezer laat raden, wat hij hem in zijn boek doet gevoelen en bedenken. Het is, dat eene aesthetische beschaving, zoo als Europa die thans ontwikkelt, en de klassieke Oudheid bedoelde, hoe waardig overigens den geest bezig te houden, evenwel onvoldoende is voor den Christen des tegenwoordigen tijds. Onze tijd en bovenal de toekomst eischen meer, dan droomen met dicht- en kunstwerk, dan dweepen met sentimenteel gevoel. Er wordt handeling, werkzaamheid verlangd. De menschheid ziet verder vooruit, dan het kunst- of natuurgenot. Zij is bevrucht met grootsche ontwerpen, en de half waanzinnige broeder bernardus (bl. 238 en volgg.), die naar Amerika wil om eene algemeene verbroedering der Christenen te bewerken, en den Paus in den ban te doen, is meer dan eene onbeduidende figuur. Wanneer wij wèl zien, dan verwacht longfellow voor de toekomst veel van de harmoniërende zamenwerking der Duitsche en Amerikaansche beschaving. Van de Franschen spreekt hij niet gunstig, en de Engelschen, die in het werk voorkomen, schijnen weinig met paul flemming te sympathiseren. Tot staving willen wij enkele uitdrukkingen aanhalen van den Heidelbergschen Professor in de wijsbegeerte, den zonderlingen ziener in het wolkenland. ‘Alzoo drukt de natuur zelve, ook zonder den mensch, een wachten, een hopen, een uitzien, een zuchten uit naar een onbekend iets.’ - ‘In de natuur ontwaakt, en de ziel des menschen ziet en verstaat het, een smachten en verwachten naar de openbaring van Gods majesteit.’ - ‘Zoo staat de mensch, als een berg op de grens van twee werelden, zijne voeten op de eene, zijne kruin hoog verheven in de andere.’ - ‘Alzoo plaatst zich het
spottend en ongeloovig tegenwoordige tusschen eene onbekende toekomst en een ligtgeloovig verleden, om de reusachtige vormen van het geloof uit te vragen en uit te dagen, dat half begraven ligt onder het zand des tijds, en met onafgewenden blik in de duisternis staart, terwijl kreten van toorn en toonen van genot bij afwisseling het oor des menschen verscheuren of streelen. Doch de tijd nadert, waarin de ziel des menschen met kinderlijken zin en vol vertrouwen zal terugkeeren

{==81==} {>>pagina-aanduiding<<}
tot het geloof in God, en Gods aangezigt zal aanschouwen en sterven’ (bl. 86 en volgg.).
Wij weten, dat het gevaarlijk is, eenen schrijver eene hoofdbedoeling toe te kennen, die hij zelf niet duidelijk opgeeft, en wij zullen gaarne onze meening voor betere laten varen, indien het blijkt, dat wij gedwaald hebben.
Doch wij verblijden ons, dat het werk ook in onze taal is overgebragt en wel door eene bekwame hand, moge de Heer lublink weddik haar eene ‘nog niet geheel geoefende’ noemen, die hiermede haren eersteling leverde. Wij keuren echter niet goed, dat de Vertaler niet alleen het motto op den titel, maar ook eenige Engelsche versregels, als op bl. 54 en 63, onvertaald heeft gelaten. Waartoe dan uit het Engelsch te vertalen? Toch niet om aan het publiek te toonen: Ik versta Engelsch! maar om den Nederlandschen lezer, die geen Engelsch verstaat, Engelsche werken te laten lezen. Hier en daar vinden wij ook werkelijke blijken van misverstand of overijling, hetzij bij den Vertaler of den Schrijver. Bl. 57: ‘Het is voor den mensch tusschen beide noodig in groene velden te worden gedreven, even als de Assyrische monarch - om gras te eten, en door regenvlagen in het gestrenge winterweêr te worden wakker gehouden en gekastijd.’ Met dien monarch wordt bedoeld nebukadnezar, de Koning van Babel. Bl. 65: ‘En de kleine meisjes versieren zich met kettingen en krullen van leeuwenbekjes, zij trekken er de gele blaadjes uit, om te zien of de schooljongens haar lief hebben, en blazen het wollige van den ontbladerden steel af, om te weten of hare moeders haar te huis noodig hebben.’ Blijkbaar wordt hier bedoeld het spel met de bloeijende of zadende paardenbloemen, Leontodon Taraxacum (Leeuwentand); immers, noch de Antirrhinum's, noch de Linaria's, die beide den naam van Leeuwenbekjes dragen, leveren wollig zaad, dat van den stengel geblazen kan worden. Bl. 201: ‘Ik heb gelezen van de beroemde rivier Euripus, welke zeven malen daags ebbe en vloed heeft.’ Het is de zeeëngte Euripus, thans Egribos, tusschen het Grieksche eiland Negropont of Euboea en het vasteland van Livadia. Meer dergelijke fouten zouden wij in de Nederlandsche
uitgave kunnen aanwijzen, die wij niet verwachten in de oorspronkelijke Engelsche te zullen vinden. Ook in andere opzigten verschilt de vertaling van het oorspronkelijke.

{==82==} {>>pagina-aanduiding<<}
Somtijds is zij zeer vrij; ‘ook heeft men gemeend de talrijke vertalingen van Duitsche dichtstukken gerustelijk te mogen achterwege laten, omdat die waarschijnlijk den beschaafden Nederlandschen lezer in het oorspronkelijke reeds bekend waren, - hier en daar heeft men zich eenige noodzakelijke uitlatingen en bekortingen moeten veroorloven wegens den minder gepasten inhoud van sommige hoofdstukken’ (Voorr., bl. vi). Waarschijnlijk slaat dit laatste bijzonder op het Hoofdstuk, getiteld: ‘Een ergerlijk bierfeest’ (bl. 78 en volgg.). Hoe het zij, wij keuren het altijd af, willekeurig uit eene vertaling iets weg te laten, dat de oorspronkelijke schrijver in zijn werk wilde voegen, en beschouwen het altoos als eene verminking.
Maar wij eindigen onze aankondiging. Wil men eene proeve van den geest des Schrijvers en het talent des Vertalers, wij nemen daartoe een woord van flemming's vriend en gastheer, den Baron van hohenfels (bl. 55): ‘Waar zou de geleerde (d.i. de geletterde, de man van literatuur) eigenlijk moeten vertoeven? In de eenzaamheid, of in de maatschappij? In de groene stilte van het landleven, waar hij het hart der natuur hoort slaan, of wel in de donkere, grijze stad, waar hij het bonzend menschenhart kan hooren en voelen kloppen? Ik zal antwoord voor hem geven en zeggen: “In de donkere, grijze stad.” O, zij dwalen zeer, die beweren, dat de sterrenhemel het eenige dichterlijke is, dat de steden bezitten, en dat een dichter daarom, alleen in de stilte der bosschen, onder het groene loofdak der boomen moet leven. Schoon is zonder twijfel alles wat ons de natuur aanbiedt, wanneer wij dit door de wonderkracht der poëzij afgemaald zien; - stulpjes en koornvelden, en donkerbruine beekjes, vlietende door uitgestrekte schaduwrijke wouden, met al de tooneelen en geluiden van het landleven. Maar, wat is dit alles toch anders dan de versieringen en de geschilderde tooneelschermen op het groote schouwtooneel van 's menschen leven? Wat is het meer, dan de ruwe bouwstof voor 's dichters zangen? Heerlijk is voorzeker de schepping Gods rondom ons, doch oneindig heerlijker is de schepping Gods binnen in ons. Daar ligt het land van den zang; daar ligt het oorspronkelijke land van den dichter. De stroom des levens, die door volkrijke straten vloeit, die zoo menig edel hart medevoert, zoo menig schipbreukeling der menschheid; - menig eigen dak en huishouding,

{==83==} {>>pagina-aanduiding<<}
ieder eene kleine wereld op zich zelve, die om den eigen haard wentelt, als de aarde om de zon; alle vormen van menschelijke vreugde of leed, in den eigen kring besloten; - hierin te zijn, hiervan een deel te zijn, mede te handelen, te denken, te genieten, te treuren met zijne medemenschen, - zoo, zoo moet het leven van den dichter zijn. Wil hij de wereld beschrijven, dan behoort hij ook in de wereld te leven. De geest van den geleerde, zoo die ruim en mild zal zijn, moet in aanraking komen met den geest van anderen. Het is beter, dat zijne wapenrusting eenigzins beschadigd wordt, zelfs door onaangename en ruwe ontmoetingen, dan dat deze altoos aan den wand hangt te verroesten. Ook zullen zijne opstellen niet schaarsch of alledaagsch zijn, wijl zij schijnen besloten te wezen tusschen de muren der huizen, en slechts de tooneelversieringen van straattafereelen hebben. Een verwoest karakter is even zoo schilderachtig als een verwoest kasteel. In het hart der menschen bestaan donkere afgronden en gapende kloven, waarover men niet kan komen, dan over eene brug van sterke spier- en zenuwkrachten, zoo als challey eene brug sloeg over de Sarine in Zwitserland, en zoo als telford eene kettingbrug lag over de zee tusschen Anglesea en Engeland. Dit is het groote thema der menschelijke gedachte; - niet gras en bloemen en maanlicht.’
Wij wenschen het boek een goeden opgang hier te lande, en hopen eerlang op de vertaling van de ‘Outre Mer’, die de Heer lublink weddik ons bij goed debiet van den Hyperion toezegt. Longfellow's proza- en dichtwerken verdienen eene algemeene bekendheid en belangstelling. Echte smaak en reine, ook godsdienstige zin des harten zullen er door winnen.






Vergeet mij niet. Muzen-Almanak voor 1857. 39e Jaargang. Onder Redactie van J.J.L. ten Kate. Met 7 staalplaten. Te Amsterdam, bij J.H. Laarman. In post 8vo. VIII en 264 bl., geb. in geheel linnen band met verg. stemp. en verg. op snede, f 3-90.

Aurora. Jaarboekje voor 1857. Uitgegeven door S.J. van den Bergh. Met 6 staalgrav. Te Haarlem, bij A.C. Kruseman.

{==84==} {>>pagina-aanduiding<<}
In kl. 8vo. VIII en 288 bl., geb. in geheel linn. en verg. op snede, f 4-90; in marocco f 6-25.

De kleêren maken den man, zegt het spreekwoord, en daaraan is het voorzeker toe te schrijven, dat de pracht-Almanakken, met hun gouden japon, de aandacht meer tot zich trekken, dan meer nederige zusters, die in stemmig gewaad verschijnen. Dit is zeker voor die mooi gekleede dames eene zeer gevaarlijke zaak; de verwachting toch is gespannen, aller oogen zijn op haar gevestigd om haar schitterend toilet, en..... hoog gespannen verwachting wordt zoo zelden bevredigd. Dient de opschik daarbij om natuurlijke leelijkheid te verbergen, dan fluistert deze of gene nog in het geheim:

Al draeght een aep ien gouden ringh, 
Het is en blijft ien leelyck dingh. 

Maar wij willen volstrekt niet op het uiterlijke zien; niet eens willen wij de Aurora verwijten, dat zij zich wel wat smakeloos met sieraden heeft omhangen; wij slaan de boekjes open, en lezen den inhoud.
De Vergeet mij niet het eerst. Eere zij der ancienniteit!
Het proza in dezen Muzen-Almanak? vraagt gij het eerst. Ja, lieve lezers! valt den Redacteur niet te hard, als gij niet alles te prijzen vindt, en geene juweeltjes ontmoet! 't Is een werk, dat Almanakken redigeren! A. zendt u een stukje, met belofte ook van u om hem iets te zenden; b. geeft u een oud, reeds in de portefeuille beschimmeld stukje - 't is maar voor een Almanak; c., op wien de Redacteur zeker rekende, zendt.... niets, dan eene aalmoes van vier regels, en hij beloofde vier bladen te vullen; en onder al die teleurstellingen (waarbij nog die verschrikkelijke bijschriften voor de plaatjes komen), moet het Jaarboekje gereed zijn, en vraagt de Uitgever telkens kopij, want die het eerst komt, maalt het eerst.
Toch is er te prijzen in de Vergeet mij niet. V. d. bilt la motte schreef een zeer goed stukje over de gestoorde Idealen van een burgerjongen - ja, Mevrouw! een burgerjongen heeft ook Idealen, even als uw fijne, bleeke, ziekelijke eugenius. - Het stukje is lief geschreven, niet overdreven, waartoe het onderwerp zoo veel aanleiding gaf; en vinden wij ook de gedachte die ten grondslag ligt, ver van nieuw, wij vonden de

{==85==} {>>pagina-aanduiding<<}
behandeling zeer verdienstelijk. Evenwel zou men twee aanmerkingen mogen maken: de eerste, dat in het laatste gedeelte de aanschouwelijke voorstelling plaats maakt voor een minder boeijend verhaal; en ten andere, dat wij het slot gaarne gemist hadden. De toepassingen zijn altijd vervelend. Kan de lezer uw idée niet begrijpen, dan is het, òf niet juist wedergegeven, òf gij praat voor doove ooren, en in beide gevallen is zwijgen het best; begrijpt hij echter uwe grondgedachte, dan spreekt uw verhaal zelf beter dan alle explicatiën. Expliceer, b.v., eens een bon mot, en al het piquante is... dahin!
Mijne Vrienden, door d., is eene geestige satire op de luiheid der groote wereld. 't Laat zich regt goed lezen, maar als de Auteur eens zijne werken uitgaf, zou ik het toch niet laten herdrukken. Een dusdanig stuk is niet misplaatst in een Almanak, maar moet daar ook blijven.
Dr. n.b. donkersloot schreef een IIervormingsplan, dat, naar inkleeding en gedachte beiden, beneden peil staat. Zijne aalmoes was al zeer gering!
De parabel, door w.j.n.h. van den bergh medegedeeld, hadden wij gaarne gemist. De parabel is velen, ook ons, lief, maar weinigen die met genoegen ontvangen worden. Een parabel die niet diep van gedachte is, gelijkt den pedanten schoolmeester, die, als een cicero voor ligarius, redeneert over de oude breuken. Men knielt voor den parabel, of... men lacht hem uit. Over de eerste soort conferatur andersen!
Onze Belgische nabuur snieders stond aan den Redacteur zijne Stomme Nora af. Ook daarin is de gedachte niet geniaal. Het is zeer gewoon, zieken, kreupelen, blinden, dooven, enz. enz. tot helden van een verhaal te maken. Hunne toestanden geven aanleiding tot zeer dramatische positiën, 't is waar; maar wij zien ze zoo aanhoudend wederkeeren, dat wij bijkans de gezonden uit het oog verliezen. De Auteur had daarbij fijnere snaren in nora's hart kunnen doen trillen, en haar in belangrijker toestanden kunnen plaatsen. Wij kennen nora nu niet genoeg om met haar geliefde op haar graf te schreijen; daartoe wordt meer vereischt dan dat wij weten dat zij haar spraak- en gehoorvermogen mistte.
Bravo, thrasybulus! uw 's Winters is een perfect stuk! De ware en puntige gedachten worden door u op eigenaardige wijze weêrgegeven. Uw stijl is vrij, los, en duidelijk. Wij

{==86==} {>>pagina-aanduiding<<}
wenschen u vele lezers toe - en, als het dan koud is, mogen zij uw stukje zoo mooi, zoo beelderig vinden, dat ze uwe barbara en samuël muller's overjas niet vergeten, en lazarus eenig toekruid bij zijne paardeboonen schenken. Dit zal u zeker veel meer pleizier doen, dan dat wij zeggen dat uw stukje lof verdient.
En nu de poëzij, of liever het rijmend gedeelte, wat zegt gij daarvan? Ja, lieve lezers! ik weet waarlijk niet wat te antwoorden, tenzij mijne aankondiging eene uitgebreidheid verkrijge nog boven het jaarboekje zelf. Vergun mij dus dat ik de verzen van sifflé, van t., van tollens, van dorbeck, slotemaker, erica, gewin, w.j.n.h. van den bergh, engelenburg, laurillard, tatum zubli, wijsman, de kanter, quack, van der ven, schuurmans, niermeijer en bennink janssonius voorbijga, met de verzekering, dat ze mij in geen opzigt geboeid hebben, en u vrijheid gevende om te doen als ik doen moest, d.i. om ze te lezen. Ik zou u te zeer vervelen als ik ze allen doorliep. Over de andere poëtische producten echter een enkel woord. De Beunhaas in bijschriften, de Laudator temporis acti en E. (in welke pseudoniemen men denzelfden auteur zoude meenen te herkennen) hebben zich zeer verdienstelijk gemaakt. Hoort slechts:

En dan, bij dat kuische maantjen, 
Zoet charlotjen of heleentjen! 
Past een diep aandoenlijk traantjen 
Heet en ziltig, en maar eentjen. 
 
En dan, aan nw kleine voetjens, 
Saam geperst in 't wit satijntjen, 
Voegt een wormpjen, dat heel zoetjens 
Zieltoogt naast een Serafijntjen. 

Of vertoeft gij liever in den pruikentijd op Rozendaal!

Dan gingen de oude Heeren 
Aan 't whisten met stalen vlijt, 
De jongen aan 't écarteeren, 
En harten was troef altijd. 
 
Wat hadden ze in vroeger jaren, 
Op Rozendaal een vermaak! 
Helaas, de gepoederde hairen 
En heggen zijn uit den smaak! 


{==87==} {>>pagina-aanduiding<<}

Roept gij niet met ons: Bravo! De Auteur verdient eene dankzegging, en de Vergeet mij niet verdient alleen daarom gelezen te worden. Jammer slechts dat de pruikentijd verdween wat de pruiken en heggen betreft, maar nog in menig hart en in menig product des geestes in elken regel leeft!
Prudens van duyse zond eene ballade over; het lied dat in den mond des volks als voortgeleefd beschouwd wordt, en op ieders lippen konde zijn. Daarom juichen wij den eenvoudigen toon van het stukje zeer toe, en gelooven het perfect geversificeerd (hoe kan het ook anders van den Auteur eener prosodie, zeî de meester mijner kinderen), doch zouden alleen in bedenking geven, of de gedachte, dat de gave des lieds eene gave Gods is, eene gedachte ware, die genoeg sympathie bij het volk zoude ontmoeten, om op de lippen der Rijnbewoners te blijven.
Van den bergh herdenkt een mij onbekend klaverblad van vieren. Op het eerste blad wordt gewaarschuwd om den roem der vaderen niet te schenden; het tweede ziet op een stakker die met knutselaars verkeert, en toch een groot man - wie is onbekend - door het slijk sleurt. Het derde stukje herdenkt een vlinderken dat eindelijk naar beneden stort en door het lage getast wordt in de smetlooze vleugelen. (Hè! wij zouden haast zeggen dat het eene icarus-vlugt was!) Het laatste stukje troost voor de wonden die door de pijlen van den nijd ontstaan. Het geheel is ons een hiëroglyph. Heeft de Auteur bepaalde personen op het oog, wat gaat het den Almanak-lezers aan of de Auteur door den angel van den nijd gestoken is? Herdenk liever een feit uit onze historie, van den bergh! dat is belangrijk voor allen! en geeft uw talent altijd meer vlugt, dan antikritieken op rijm!
Dercksen! dat gij dat geven kondet! Sedert de spreekwoorden-manie, die schrikkelijk in alle Blijgeestige Almanakken rondwoedde, is toch dit genre voor goed afgeschaft. Een buitennut moge zulk een vers nog als bijdrage ‘goddelijk mooi’ noemen, gij zelf zult het niet prijzen, en - ik dacht ook - het niet doen drukken. Zie eens naar van zeggelen, die een goed, lief versje geeft, en die eene gedachte legt in zijn scherts. - Blijgeestige verhalen uit de oude geschiedenis ontleend, zijn evenzeer afgeschaft. Wij blozen over den Schrijver van Ferdinand Huyck, den Schrijver, dien wij veel goeds te danken

{==88==} {>>pagina-aanduiding<<}
hebben, dat zijne welwillendheid om iets af te staan, hem verleidde tot eene bijdrage die niets meer is dan een rijmpje, zonder eenige verdienste.
Jonathan gaf een versje: Vroege Godsvrucht genaamd, hetgeen ons weder dikwijls onverstaanbaar is. Hoort slechts:

Maar mag ik aan des Heeren kniên 
Een jonge vrouw in lentebloei 
Bij 't offren van haar hart bespiên, 
Dat pas ontkwam aan 's werelds boei; 
Zie 'k haar van leven vonklende oogen, 
Van groote boetetranen nat; 
Zie ik haar met heur lokken droogen 
De voeten, met dien daauw bespat; 
Zie ik haar oliekruik gebroken, 
Als beeld van 't Hem gewijd gemoed; 
Zie 'k ze op Zijn voeten neêrgedoken, 
Die knssen met den reinsten gloed. 

Dat kussen van de voeten, dat bespatten met den dauw der tranen, die gebroken oliekruik, ik vraag het u, is het begrijpelijk? Welligt is het eene terminologie, welke mij onbekend is; doch zoo als het daar staat, is het voor mij en ieder, die geene geijkte klanken, maar gezonde taal verlangt, volkomen onzin. Leere men ons toch liever het goede in de wereld dankbaar opmerken en genieten, dan kniezen over de boosheid der wereld: wij leven eenmaal niet in hoogere gewesten, wij leven op aarde bij en met menschen van vleesch en been als wij, en wij kunnen ons daar niet buiten plaatsen zonder zelfs de roeping te verloochenen die ons van Hooger hand is opgelegd. Uw broeder beets zingt dagelijks nog liederen, en hij.... doch wij mogen hem niet in het aangezigt prijzen.
Bijna zouden wij vreezen om het stuk van onzen tollens te vermelden. Na zijn overlijden hebbe het waarde als eene herinnering aan een ons lieven naam; wij willen er dus liever van zwijgen, alleen opmerkende dat het wel wat kras is over mannen van den Ooijevaar te spreken, waar het Leden geldt van zulk eene deftige Maatschappij.
En hiermede zeg ik den Vergeet mij niet vaarwel, na u de bloemen die ten kate uit het Oosten overbragt, ter lezing en herlezing te hebben aanbevolen. De gevierde vertolker van Tasso handhaaft hier weder zijn roem!

{==89==} {>>pagina-aanduiding<<}

Aurora ligt aan de beurt, de meer bevallig uitgedoschte zuster der Vergeet mij niet. Zouden wij daarom banger zijn, aan zulk eene mooi gekleede dame de waarheid te zeggen? Dit ware eene slechte dienst bewijzen aan den Redacteur, die zeker eene onpartijdige beoordeeling boven een ongemotiveerden lof begeert.
Het proza is hier vertegenwoordigd door eene dorpsvertelling van J.J. Cremer, eene novelle van J.K.: Hoe toevallig Aart Zendeling werd, door Nog onverzoend, van thrasybulus, en door De Vondeling, van c.e. van koetsveld. Zien wij of de groote namen zich handhaafden, en welke waar vervoerd wordt onder eene geachte vlag!
Cremer's verhaal is weder zeer lief in eenige détails. Maar schrijft hij niet te veel? 't Is eene zaak van groote studie, een plan te ontwerpen en dat harmonisch te ontwikkelen in het kleed der novelle. Wij zien in het dramatisch talent des Auteurs zeer veel goeds, wij lezen hem zeer gaarne, maar... wij meenen al te vaak te bespeuren dat zijn arbeid geene getuigenis draagt van een fiks doorwerkt plan. Zoo ook hier. De schoolmeester is meesterlijk geteekend; elsje krijgt men lief, als ware 't dickens' Agnes; de dialoog boeit, de stijl is los - maar het verhaal heeft geen geheel. De intrigue is die voor een grooten roman; gij krijgt die bewerkt in eenige bladzijden, en daarom is er geen slot, daarom interesseren u de episodes niet. Wat doet evert, b.v., in het verhaal? Slechts ter loops hooren wij iets dat wij maar voor de helft begrijpen; en was het geheele fragment er uitgelaten, het verhaal had er bij gewonnen, en de lezer met het verhaal.
Hoe Aart Zendeling werd, verhaalt j.k. Het stukje is meesterlijk van stijl, het begin is allergeestigst geschreven, en doet den meester herkennen; maar het slot doet ons het hoofd vasthouden. Zulk een einde had zeker niemand verwacht. Aart netten breijende en het Evangelie predikende aan de menscheneters! Moet men het voor eene satire houden? Wij meenden het aanvankelijk, doch vonden bij herlezing ons daartoe niet geregtigd. Zoo ooit eene compositie mislukt is, dan is het zeker dit stuk, waarvan het begin zoo veel hopen deed.
Thrasybulus schreef: Nog onverzoend. Wederom doct de Autcur zich kennen als een man van geest, van talent, en als stilist. De détails zijn veelal voortreffelijk; jammer dat - ons

{==90==} {>>pagina-aanduiding<<}
ten minste - het geheel geen totaal-indruk gaf, en wij het einde van het verhaal zochten, doch zochten... te vergeefs. Een einde toch is meer dan eene prachtige speech met titteltjes er voor, waarin de Auteur verhaalt wat hij wilde. Hij moet het niet verhalen, en de lezer het toch weten.
Niets, door den ouden Heer smits, is iets dat wij met genoegen lazen. Het is eene grilligheid van het genie! Zonder nu te durven beweren dat dit niets ook niets beteekent, gelooven wij toch dat de Auteur iets beters had kunnen afstaan. Het stukje heeft veel van l'auteur à la récherche d'une idée.
Koetsveld - uwe verwachting is gespannen bij dien naam van den Mastlandschen Prediker - besluite de rij der prozastukken met zijn Vondeling. Ook hier weder tracht de Schrijver eene ziekte der maatschappij aan te wijzen, en daardoor de genezing te bevorderen. Zulk een doel is prijzenswaardig, mits de kunstwaarde der novelle er niet onder lijde; want anders geven wij de voorkeur aan eene verhandeling over het onderwerp, en eene novelle zonder zulk eene strekking. De kunst is niet het voertuig der moraal en staathuishoudkunde: zij gaat haar eigen weg, alleen weigerend wat onwaar, en onzedelijk is. Door die wijsgeerige gedachte over vondelingen en vondelingen-huizen geboeid, was de Auteur welligt niet geheel vrij, en wilde hij het utile te veel door het dulce mengen. Zoo als wij dit van hem gewoon zijn, is het geheel weder vol talent en gevoel geschreven, en daarbij in den correctsten vorm. En toch hebben wij eene aanmerking op het tweede gedeelte. Aanschouwelijk is de lakei ons voorgesteld; hetgeen hij spreekt, is geschreven door een man van talent (gij zoudt dit erkennen, al stond zulk een beroemde naam niet boven het verhaal), maar toch, is de toon natuurlijk? is de geheele alleenspraak natuurlijk? Wel zegt de spreker dat hij de gewoonte heeft in zich-zelven te praten, maar dit is meer eene uitvlugt dan eene justificatie. Zoo lang spreekt men niet als men alleen is. Alleenspraken zijn daarbij zelden boeijend; het is waar, de Mastlandsche Predikant is altijd boeijend in wat hij schrijft: maar in de novelle kon hij met zijne gaven toch nog meer woekeren door eene zamenspreking, dan door een monoloog, al is deze ook zoo dramatisch als hier voorgesteld, en al trachtte de Auteur zelfs dien vorm te verdedigen.

{==91==} {>>pagina-aanduiding<<}

En hiermede salueren wij het proza, om ons naar de poëzij te wenden. Wij doen dit zelfs ongaarne. Ons proza heeft het zeer ver gebragt, en eigent zich voortreffelijk ook voor poëtische onderwerpen. De poëzij (ik bedoel hier den gebonden stijl) is eigenlijk eerst dàn noodig als de gedachtenvlugt hooger klimt, en de Begeisterung sterker wordt. Of die stijl altijd daartoe gebruikt wordt? Wij gelooven het niet, en wenschten, dat men weinige verzen schreef, zeer weinige; de poëzij en het proza beiden zouden er bij winnen.
Doch genoeg; nu over de poëzij der Aurora, zij het ook een enkel woord!
En dan wederom een woord van afkeuring aan Mr. j. van lennep gerigt, die de mythe der dochteren van pretus berijmd heeft. Ik zeg berijmd, want het geheel is niets meer dan een rijmpje, zonder eenige ware geestigheid: en dat van den man, die zeker zoo veel had kunnen geven, wanneer hij, zich zijner waarde bewust, niet steunde op de gemakkelijkheid van zijn stijl, hetzij in dicht of ondicht, maar aan strenge kritiek de voortbrengselen zijner vruchtbare pen wilde toetsen!
Richard herdacht den visschersknaap die 't eerst naar zee ging. Het denkbeeld is niet nieuw, maar de bewerking is zoo gelukkig als zij wezen kon. Eenvoud en gevoel heerschen in elken regel, en niemand zal het vers onvoldaan ter zijde leggen.

't Was geen toeval.... 

zoo spreekt de Dichter de moeder aan -

't Was geen toeval evenzeer, 
Dat van menig bangen togt 
Toch den vader altoos weêr 
Tot u brengen mogt. 
 
God doet alles - Hij alléén, 
En zoo Hij doet is het best... 
Ook al ging uw jongen heen 
Voor het eerst - en 't lest. 
 
Vader wacht, - zoo laat hen gaan: 
Man en kind zijn wel beschut, 
Even veilig in d'orkaan, 
Als in moeders hut. 

{==92==} {>>pagina-aanduiding<<}

Hoor, hun scheepje zwalkt en drijft, 
God is bij hen, overal, 
De eigen God die achter blijft 
In uw kluisje aan wal. 

Hetzelfde gelde voor de Weesjongens van dercksen, dat ik met genoegen las (dit zij de grootste lof), hoewel ik potgieter's 't was maar een weesje, van buiten ken.
Wat in 1298 te IJsselstein gebeurde, berijmde van den bergh in goede, krachtige regels. Of het bruikbaar zij voor het leven, dat altijd herdenken van genomen vaandels, verdedigde sloten, gestorven waaghalzen; wij zouden het niet durven beslissen, maar wij hooren van den bergh gaarne zulk een verhaal geven, mits wij er niet meer dan één te gelijk behoeven te lezen.
Het huiselijk tooneeltje van didymus gaf ons geen vrede. Het denkbeeld is oud als de weg, de versificatie stroef en gedwongen.
Hoe kalm moet het in den boezem van Mr. l.j.a. tollens zijn, die altijd op zulk een plegtigen toon Gods grootheid bezingt, zigtbaar in de Natuur, al is er ook geen enkel nieuw denkbeeld in zijne verzen!
Van den broek berijmde een dagelijksch denkbeeld in correcten vorm. Wij zien liever hier en daar een klein abuis in den vorm, en eene flinke gedachte die ons frappeert! Maar... ‘de smaken zijn verschillend,’ zeide mijne tante altijd, en zij had gelijk.
Wat hofdijk als beschrijvend Dichter is, weten zeker al mijne lezers. Hoe klein ook de bijdrage zij, welke hij der Aurora schonk, toch blijkt dit ook hier weder uit elken regel. Aan zijne beschrijving knoopt hij eene gedachte, dat het eindige het oneindige, het sterfelijke de onsterfelijkheid leert; of dit juist zij, laten wij liever daar, maar zeker is het dat de beschouwing van alles wat wij in het eindige aantreffen, dan evenzeer aanleiding tot, en bewijs voor die stelling geeft, als het Floitendal.
De Komiek van brester is eene goede bijdrage; de vorm heeft iets eentoonigs, maar de gedachte is niet verwerpelijk. Wie alleen amuseert zal zich weldra vergeten zien: de komiek regeert kort, zoo hij al regeert; ernst in het leven, ernst in de kunst past den man die zich zijner waarde bewust is.

{==93==} {>>pagina-aanduiding<<}

De gelegenheids-cantate van wijlen onzen tollens is, als de meeste gelegenheidsverzen, niet boven het middelmatige. Die stukken moet men hooren, bij de feestvieringen zelve, niet later lezen.
Bennink janssonius bezingt den Appollinarisberg. Het is misschien onze schuld, maar die souvenirs de voyage laten ons meestal koud; de kopij haalt bij het origineel zoo zelden!
Binger, wiens naam wij in den laatsten tijd dikwijls ontmoetten, gaf hier eene philosophie over den spiegel. De Schrijver heeft altijd iets oorspronkelijks in den vorm dien hij kiest, maar deze wordt, even als hier, dikwijls stroef. Hij houde die aanmerking ten goede, ja, hij vergeve het, als ik er bijvoeg, dat hij dikwijls puntiger gedachte heeft weêrgegeven dan hier. Dit juist trekt ons in de stukjes van dezen Auteur aan, dat eene gedachte meestal op den bodem zijner losse versjes achterblijft.
Neem van den bergh zijn laatste versje niet euvel. Er was juist een blaadje wit over. Wie moest dit anders vullen dan de Redacteur?
‘Ter haar's portret! een vers van ter haar!’ zoo riepen mijne huisgenooten, opgetogen van vreugd en verlangen, toen de Aurora (natuurlijk eerst uitwendig, en later inwendig) bekeken werd. Ik deelde die vreugde, wat het vers betrof. In de uitgave van portretten heb ik altijd... ja, altijd noodelooze kosten gezien, al zijn ze ook zoo voortreffelijk als hier sluyter's portret, al geven ze ons ook de beeldtenis van mannen, zóó gevierd als ter haar. Maar het vers? De titel luidt - want ik wil uw ongeduld niet spannen - Blik op Parijs van het kerkhof Père la Chaise, in den zomer van 1855, en het is in vijf zangen verdeeld. Hoort den korten inhoud! De eerste zang herdenkt de trotsche gebouwen en de grootschheid van Parijs, doch voert den Zanger naar Père la Chaise, dat bij al die pracht van vergankelijkheid spreekt. In de tweede afdeeling wordt de pracht, zelfs dier graven, vergeleken met de vergankelijkheid die zij prediken, en de Dichter (als hoorden wij de gevels der huizen weerklinken) zingt:

Gij zijt, bij 't kankrend gif van uw verborgen wonden, 
O! stad des ongeloofs, met uw verniste zonden, 
Dat wit gepleisterd graf gelijk! 


{==94==} {>>pagina-aanduiding<<}

Daarop herdenkt de Auteur het bloedbad toen in het Oosten gestreden, en wenscht den Franschen Generaals eene piramide uit gebleekte beenderen, aan den top gekroond met een ontvleeschten menschenkop. - Ook het kruis vindt men hier en daar op het graf der armen, ook ginds op de spits der Notre Dame. Maar ook in het harte? Neen, nergens een opschrift van christus den doodverwinner, van de onsterfelijkheid. Het slot is een woord van troost voor de bedroefden, een woord van hoop op beter vaderland.
Ziet hier het gedicht. Gij vindt dien inhoud niet zoo voortreffelijk, gij vindt er geene enkele verrassende gedachte in, en toch zult gij het vers zelf met zeer veel genoegen lezen en herlezen, gij zult er voortreffelijke stukken in vinden, en het zal dikwijls ter declamatie gekozen worden. Waarom? - Ter haar is bij uitnemendheid de Dichter der beschrijvende poëzij. Denkt slechts aan zijn Java, zijn Amerika uit De St. Paulusrots; maar hij beligchaamt zelden eene hoofdgedachte, die als een draad door zijn gedicht heen loopt; hij schildert minder den mensch dan de natuur die hem omgeeft. Men rekene dit den Dichter niet tot oneer, evenmin als ik den landschapschilder verwijten mag dat hij geen binnenhuis gaf. Ook in het landschap kan gedachte zijn.
De platen, vooral die in de Aurora, zijn uitstekend gelukt, en strekken tot sieraad der prachtbanden. Men zie ze slechts; prenten laten zich zoo moeijelijk beschrijven. Wil nu iemand beweren dat het vrij wat beter was, om de platen naar de verzen, en niet de verzen naar de plaatjes te maken, dan zeggen wij gaarne daar amen op!
En hiermede wensch ik den Uitgevers veel geluk met hunne mooije dochters!
S.... 10 Jan. 1857.

P.






Bilderdijk herdacht door Mr. Isaac da Costa in eene Redevoering, gehouden op den 11den October 1856, bij gelegenheid der Eeuwfeestviering van des grooten Dichters geboortejaar, door de Rederijkerskamer, opgerigt te Amsterdam ten jare 1844. Te Haarlem, bij A.C. Kruseman. 1856. In gr. 8vo. IV en 46 bl. f :-60.

Over de feestviering, welke de Rederijkerskamer, opgerigt

{==95==} {>>pagina-aanduiding<<}
in 1844, leidde, en waartoe zij op den 11den October velen uitnoodigde, is in vele tijdschriften bij herhaling gesproken. Dit voorbeeld wensch ik niet te volgen, want ik acht het ten hoogte onkiesch, het intra parietes gebeurde aan eene kritiek in tijdschriften te onderwerpen. Wat door den druk tot ons komt, is publiek domein, en daarover staat het oordeel vrij, hetzij men het eerelover wil vereeren, hetzij men den staf over het werk wilde breken; maar waar zou het heen als wij het onder de roos gebeurde ook nog publiek moesten beoordeelen? Eenvoudig daarheen, dat elk tijdschrift eene physiologie werd!
Alleen dus over de rede van Mr. i. da costa! - Hij was de man bij uitnemendheid voor die taak, niet alleen omdat, zoo als wijttenbach het uitdrukt, een groot man slechts geprezen kan worden door een groot man, maar omdat hij daarenboven de eenige welligt is, die zich nog in bilderdijk beweegt, en voor wien de groote Dichter een leermeester, neen - (zoo als hij zelf zegt) een liefhebbend vader was. - Er was hier alleen sprake van bilderdijk den letterkundige, en in die hoedanigheid kan ons geen lof te groot, geen toon te verheven zijn, tot de eer des Dichters aangeheven. Van daar dat wij Mr. da costa met zoo groot genoegen hoorden en nu weder lazen.
Want, hoe heeft hij, de zoon des Oostens, zich van zijne taak gekweten? van de zoo moeijelijke taak van lofredenaar? Het pectus est quod disertos facit, spreekt uit elk woord, en alleen dit kan den lofredenaar doen slagen, wiens taak anders, òf in laffe vleijerij, òf in zoutelooze, middelmatige biographie ontaardt. Da costa koos zich een standpunt dat hem beide klippen ontzeilen deed. Onder de mannen van naam ontmoet men vele sterren, en het was den Redenaar altijd een hatelijke lof, indien hij een groot man hoorde prijzen ten koste van andere mannen van naam; daarom vindt men hier erkenning van verdiensten van anderen, naast de hulde aan bilderdijk gebragt. - Na een korten, maar belangrijken blik op 's Dichters leven gevestigd te hebben, welk gedeelte der Redevoering weder overvloeit van krachtige en geestige wendingen, doet de Redenaar ons zijn leermeester kennen, door hem met vondel, göthe en shakespeare te vergelijken. Die vergelijkingen zijn meesterlijk, en hetgeen veel zegt, naast die

{==96==} {>>pagina-aanduiding<<}
van van der palm en bilderdijk, in het Leven van genen door onzen beets, te stellen. Ik veroorloof mij daartoe op de perioden te wijzen waar bilderdijk wordt voorgesteld als de tacticus, die door beleid, niet door ruwe kracht, den strijd beslist: òf waar hij gezegd wordt als ervaren waterbouwkundige de taal te leiden langs kanalen en vaarten, waar anderen trotsch en moedig de woedende zee beploegen: òf waar hij de krijgsman wordt genoemd, die de taal disciplineert en commandeert, en met den ouden Alexandrijn als oude beproefde garde voorop, de zege bevecht. Deze perioden, benevens de vergelijking van göthe en bilderdijk, zijn den meester waard, en zullen bij de lezing elk evenzeer wegslepen, als ze het bij de voordragt de hoorders hebben gedaan.
Ééne aanmerking zij ons veroorloofd: zij betreft de vergelijking van bilderdijk met göthe en shakespeare, welke wij niet zouden durven onderschrijven. Göthe, en vooral shakespeare, zijn dramatisten; zij abstraheren zich van hun onderwerp om personen te doen spreken en handelen, niet zoo als de dichters gehandeld en gesproken zouden hebben, maar zoo als die personen zelven het deden. Bilderdijk leefde in het Lyrisch element, en het is altijd bilderdijk die in de verzen spreekt; bilderdijk met zijne vreemdsoortige grootheid; bilderdijk die zich van zijn eigen persoon niet abstraheren kon. Leest slechts zijn Floris en Cormax; het zijn verzen, schoon en vloeijend, maar zoo als floris of machteld nooit gesproken hebben, zelfs al denk ik mij hen op de cothurnen der tragoedie. In dit opzigt zijn de genoemde reuzen der kunst niet te vergelijken; doch waagt men die vergelijking toch, dan moet bilderdijk ongetwijfeld verliezen, en winnen shakespeare en göthe het hem af.
Als da costa spreekt, door bilderdijk bezield, hoort men hem zoo gaarne; men hoore hem nu vooral nu hij van zijn leermeester spreekt!

a.





Pendanten bij den dood van Tollens. Te Amsterdam, bij H.J. van Kesteren. 1856. In gr. 8vo. 15 bl. f :-25.

Tollens' Begrafenis, 25 October 1856. Uitgegeven gedeeltelijk ten behoeve der oprigting van een Gedenkteeken. Te Rotterdam, bij H. Nijgh. 1856. In post 8vo. 18 bl. f :-30.

{==97==} {>>pagina-aanduiding<<}


Een Lovertje op het Graf van Tollens, door L. van den Broek. Te Rotterdam, bij Altmann en van der Palm. 1856. In gr. 8vo. 16 bl. f :-30.

Tollens' dood is door den lande met weemoed vernomen, en de dichters(?) beijverden zich op hunne wijze (elk vogeltje zingt zoo als het gebekt is) hunne hulde te brengen. Wij achten een graf eene te heilige plaats om daar nog te vleijen, en schroomen dus niet de bekentenis af te leggen, dat wij in tollens' verzen altijd den gemoedelijken, gevoeligen man ontmoetten, maar al te vaak een diep denkbeeld misten, dat leven en spirit aan de poëzij geeft. Velen dachten er anders over en waren uitbundig in hunnen lof. Men rigt den ontslapene zelfs, - in onze eeuw van monumenten - een gedenkteeken op, als of, zoo als te regt elders opgemerkt werd, de uitbreiding van het Tollensfonds niet het hechtste monument zoude wezen. Men gaf zelfs in het licht wat het hart (?) in de pen gaf, bij de treurmare van tollens' dood, ten einde alzoo het publiek deelgenoot te maken van de smart die de dichters zelven verteerde; en eenige proeven dier poëzij liggen nu ter beoordeeling voor ons.
De Heer van den broek strooide een zedig Lovertje op het graf van den Bard, dat zich, zoo als de meeste lof- en eerrijmen, tenzij vondel ze dichtte, niet boven het middelmatige verheft. Hoort slechts:

De herfstwind ruischte door de blaâren, 
Verdwenen was de bloemenpraal, 
Natuur zat met ontsnoerde haren; 
Toen zweeg - toen stierf de Nachtegaal. 

Is het zoo bijzonder dat tollens in de herfst stierf? Het overlijden was even droevig als het in Januarij of in October plaats vond. Of natuur dan hare haren ontsnoerd heeft, weten wij niet; men zou eerder zeggen dat zij dan haar statiepruik geheel had afgezet, en dat wij geen haar meer zagen. Den grijzen Bard bij een zangzwaan te vergelijken, gaat er door, der lieve deerne van duizend weken past eerder den naam van nachtegaal. Het toen stierf, is een stopwoord, want het zwijgen der vogels is in dichterlijke taal genoeg om hun sterven aan te duiden. - Het couplet eindigt:

Hij zong zoo schoon, hij zong zoo lang. 


{==98==} {>>pagina-aanduiding<<}

Het multum winne het ook hier van het multa, en de vraag is niet: hoe vele duizenden verzen de Dichter zong, maar: hoe hij ze zong. De Schrijver verheft zich zelfs tot in de hoogste vlugt zijner denkbeelden niet boven gemeenplaatsen, en geijkte uitdrukkingen.
Tollens' Begrafenis wijdt eerst uit over 's Dichters verdiensten, echter in zeer vlugtige trekken, en bij deze brochure verwachtten wij ook geene kritische beschouwing van zijn talent. De begrafenis wordt daarna beschreven, en niet vergeten hoe vele commissiën en autoriteiten, dáár, waar, volgens het stukje, den mensch het levendigst zijne vergankelijkheid herinnerd wordt, tegenwoordig waren. Daarna volgen de onderscheidene speeches in proza en poëzij. Wij wenschen die niet allen te doorloopen, maar hebben voor allen slechts één woord; het is dit: dat begrafenissen herdacht moeten worden in de binnenkamers, en niet door de uitgave van brochures; dat het daar gesprokene een woord is uit het hart tot het hart, en dat dit woord niet geschikt is voor de pers, of het snoeimes der kritiek! Curieus is echter het slot der poëzij van den Heer van rijswijck:

Wien 't Neêrlandsch bloed in d'aadren vloeit 
Roert uw gemoedelijk woord niet langer, 
Uw star rees op naar hooger licht; (n.b. eene ster die naar een licht oprijst!) 
God had het oog op u gerigt, 
Want voor Zijn troon ontbrak een zanger... 
Maak, graver! nu den kuil maar digt. 

Is de dichter van lucifer's rei dan geen zanger voor Gods troon? en is tollens de eenige poëet die dáár gekomen is? Slecht vooruitzigt voor den Heer van rijswijck! Het bevel aan den graver wekt hier geen traan, maar een schaterlach op het gelaat.
Op dit thema: maak de kuil digt, slaan de Pendanten, door een Amsterdammer uitgegeven, die daarop terug komt naar aanleiding van een artikel in De Tijd. Het stuk is curieus; de kuil moet digt, omdat de nijd van verre staat, en toch redeneert men lang, en eindigt met den regel:

Rijswijck! - nn de grafkuil digt! 

Laat het gevoel toch nooit dienen om de pers werk te verschaffen; beiden lijden daar schade door, het gevoel en de pers!

a.


{==99==} {>>pagina-aanduiding<<}

Stuivers Magazijn. Tijdschrift voor iedereen. Januarij 1857. Te 's Hage, bij Gebrs. Belinfante. 1 blad roijaal 8vo. in twee kolommen. Per Jaarg. van 52 bladen, f 2-60.

De navolging van andere landen, die ons ten beschamend voorbeeld zulke goedkoope en goede lectuur geven, verdient ruimschoots lof. Het publiek voor eene kleine opoffering lectuur te geven, is eene prijzenswaardige poging, en in zoo verre juichen wij de onderneming der Uitgevers van het Stuivers Magazijn gaarne toe, want veel wordt hier voor weinig gelds geleverd. Daarmede zijn de Uitgevers en vooral de Redacteur er echter niet af, en vooral de taak van den laatsten is zeer moeijelijk. Een Penny Magazine moet veel geven, maar omdat het in handen van velen komt die niets anders lezen, en algemeen wordt verspreidt, moet de Redacteur hier dubbele zorg aanwenden, dat hij goede waar opdischt, en geschikt voor de magen die zijn kost moeten verteren. Wanneer wij nu het eerste Nommer aandachtig nagaan, dan komen ons de volgende opmerkingen in de pen:
1o. de Redactie heeft voor de noodige verscheidenheid gezorgd; want men vindt hier biographiën, novellen, anekdoten, recepten, statistiek, spreuken, enz., en daarvoor zij haar dank gezegd uit naam van het publiek, dat nu de keus heeft.
2o. Wij wenschten evenwel de stukken over het algemeen van beter gehalte. De novellen missen alle aesthetische schoonheid, en vooral het schoonheidsgevoel mag bij het groote publiek wel aangekweekt worden. De anekdoten zijn vrij laf - zoo als alle anekdoten, die gedrukt worden omdat een zeker aantal regels aardig moet wezen. De korte spreuken zijn niet met groote zorg gekozen, uitgezonderd een of twee, wier puntigheid treft. Van de recepten hebben wij geen verstand. Daarover oordeele dus een meer bevoegde!
3o. Met leedwezen zagen wij dat hier de vertaling weder op den voorgrond staat, en het werk alle nationaliteit uitsluit.
Als men de Penny Magazines plundert, zal het Stuivers Magazijn geen nut doen; dit moet voor Holland wezen, wat gene voor Engeland zijn, doch dan moet het geene vertaling worden, maar eene inheemsche plant. Waarom geene vaderlandsche novelle gegeven? waarom geen Hollandsch dichter herdacht?

{==100==} {>>pagina-aanduiding<<}
waarom geene statistiek van onzen handel gegeven? Alles is Engeland en Amerika! - Wij gelooven dat dit eene bepaalde fout is, die hersteld moet worden; de Redactie zal er meer werks door bekomen, maar het publiek zal er meer nut van hebben, en de Uitgevers op den duur meer voordeel.
Voor het volk te schrijven, is het moeijelijkst wat den Auteur wordt opgelegd: dit vordert eene groote kennis, en eene groote gemakkelijkheid van mededeelen. De mannen welke die gave bezitten, moeten door de Uitgevers aan het tijdschrift verbonden worden; zij zullen dan in vaderlandschen geest het bestaan van het Stuivers Magazijn verzekeren, dat anders eerst kwijnen, en daarna sterven zal.

a.

Korte mededeelingen.

Met een enkel woord vermelden wij twee Leerredenen in de Fransche taal, ter aankondiging ons toegezonden. De eerste draagt tot opschrift: La Prière pour le Roi. Sermon sur Ps. 72: 15m. On priera pour lui continuellement. Zij is uitgesproken door j. van waning bolt, Predikant te Antwerpen. Wat hier van het gebed voor den Koning wordt gezegd, kon evenzeer zijn toegepast op het gebed in het algemeen. Door een sierlijken stijl en enkele goede gedachten beveelt zij zich aan. Haar inhoud levert stof tot vele bedenkingen. Van de gebedsverhooring schijnt de Heer v.w.b. vreemde denkbeelden te hebben, als hij den voorspoed van leopold's regering aan de gebeden, 25 jaren lang voor hem opgezonden, toeschrijft. Alleen in dien zin stemmen wij het toe, dat: un peuple qui prie, c'est un peuple qui aime; un peuple qui aime, c'est un peuple fort, c'est un peuple invincible! Car la plus grande force, la seule vraie puissance, c'est l'amour, la charité. - Niet minder vreemd is de opvatting van de woorden: veillez et priez, als had jezus daarmede bedoeld: priez pour moi; als volgde er niet onmiddellijk op: opdat gij niet in verzoeking komt. - Gaarne gelooven wij, dat eene dergelijke gelegenheids-preek niet tot de gemakkelijkste soort behoort, en daarom met zachtheid moet worden beoordeeld.
De andere Leerrede is die van den Predikant van der bank,

{==101==} {>>pagina-aanduiding<<}
waarmede hij zijne Evangeliedienst en te gelijk het jaar 1855 besloten heeft: La dernière heure (1 Joh. 2: 18a). Wij achten dezen tekst, die dikwijls op den Oudejaarsavond wordt gebezigd, daarvoor ten eenenmale ongepast. Het is niet meer dan een motto, een klank, en mag den naam van tekst niet dragen, omdat in het verband geheel iets anders wordt bedoeld dan de Evangeliedienaar met zulk een gebruik kan beoogen. Wijselijk stapt v.d.b. dan ook vlugtig over alle tekstverklaring heen. De preek laat zich met stichting lezen, en verdient ook wegens het liefdadig doel der uitgave te worden gekocht.

Uit de Bijdragen van amshoff en muurling zijn enkele stukjes afzonderlijk overgedrukt, en ter verspreiding verkrijgbaar. Wij bevelen ze gaarne aan, vooral De goede Ure der Christelijke Geloofsbelijdenis, van amshoff, en de Pinksterbetrachting, van van herwerden. De Engel over den regterschouder bevat eene waarheid, die wel door alle moeders uit den beschaafden stand verdient ter harte genomen te worden; maar de vorm, waarin die waarheid wordt voorgedragen, is wat vreemd, het verhaal in het geheel te lang gerekt. Die laatste fout kleeft ook op De schoonste Ure des Levens, van brouwer, eene overdenking naar aanleiding van simeon's Lofzang. Het idée, om zulke kleine stukjes (à 10 Cts.) uit te geven, is aanbevelenswaard, mits ze goed zijn. Menig Predikant gevoelt daaraan behoefte, en kan dikwijls met zulk eene gave meer goed doen dan met een lang gesprek.

Het Leven en Werken van Dr. william carey, door douwes, Pred. te Leens, voor Nederl. lezers bewerkt, verdient aanbeveling. Carey was Zendeling, en werd in het laatst der vorige eeuw, door eene kleine vereeniging ter uitbreiding van het Christendom, van Engeland uitgezonden naar Bengalen, om aan de boorden van den Ganges het Evangelie te verkondigen. Zijn arbeid en lotgevallen als Zendeling in deze streken te schetsen, is het doel van dit werkje, dat met veel zorg en levendigheid van voorstelling is geschreven, en zeker door alle vrienden der zendingszaak met genoegen zal worden gelezen.

{==102==} {>>pagina-aanduiding<<}

Minder durven wij de lezing aanprijzen van een ander werkje, ons door de Redactie toegezonden, getiteld: Mensch, gij leeft voor de Eeuwigheid! Blikken naar boven, betreffende ons geloof, onze hoop en onze verwachting, door william henry. Te Dordrecht, bij lagerwey. à f :-50. Het bevat stichtelijke overdenkingen en gedichten over het genoemde onderwerp. Al wat er in gezegd wordt, is wel zeer waar en goed, men zal er geen kwaad uit leeren. Maar - het boekje behoort tot de zoogenaamde water-en-melk-literatuur, en ga daarin onder. Vergeefs zochten wij naar eene treffende gedachte, eene nieuwe opmerking; de verzen zijn van alle waarde ontbloot. Het is dan ook overbodig, op ontboezemingen te wijzen als deze: dat loeijende ossen en zingende vogels gevoel zouden hebben van de waarheid: God is liefde.

Misschien zouden wij de Lichtstralen op het Kindergraf (te Leeuwarden, bij kuipers, à f :-50) aan zeer eenvoudige ouders, wanneer zij een hunner kleinen door den dood hebben verloren, ter lezing durven in handen geven. Wie eenigzins meer ontwikkeld is, zal daarin, vooral in zulke omstandigheden, weinig troost en kracht vinden. Er zijn betere woorden voor dergelijke gelegenheden te spreken. De Schrijver noemt zich niet. Wij raden hem aan, de pers niet te veel met zijne voortbrengselen lastig te vallen.

Eene ernstige Waarschuwing gelegd in een ernstig Woord, gerigt tot de Regering en de Wetgevende Magt, naar aanleiding van het voorloopig oordeel der Tweede Kamer over de aangeboden Staatsbegrooting voor 1857. Te 's Hage, bij C.H. Susan, Jr. 1856. In gr. 8vo. 16 bl. f :-20. - De Koning is ons Hoofd. Te 's Hage, bij denzelfden. 1856. In gr. 8vo. 32 bl. f :-30. - De laatstelijk over de Staatsbegrooting gevoerde discussiën hebben vele welgezinden met walging vervuld. De toon, daar gevoerd, is zeker niet de toon die overheerschend moet zijn in de vergaderzaal. De stelselmatige tegenstand tegen een ministerie dat nog geen vertrouwen heeft kunnen verdienen, maar zeker ook geene reden tot wantrouwen gegeven had, was pijnigend, en strijdend met het Concordia res parvae crescunt. Met grond vroegen anderen: waarom alle mogelijke interpellatiën geoorloofd waren bij eene begrooting, die dikwijls daarmede in hoegenaamd geen verband stond. Maar eenstemmig

{==103==} {>>pagina-aanduiding<<}
was de bede, dat zulk een schouwspel zich niet weder mogt herhalen, bij een volk zoo naauw aan het regerend stamhuis verbonden. Velen, en wij gaarne met hen, juichen het toe, dat de Koning de regering niet veranderde, maar handhaafde, en daarom vestigen wij ook de aandacht op de hier genoemde brochures, die een ernstig woord spreken, waar het ongetwijfeld pas geeft. Wij willen ons in geene politieke quaestiën verdiepen; maar merken alleen op, dat door stelselmatige oppositie en het stelsel van verdeeling, de minderheid, die zich gesloten houdt, meerderheid wordt, en dat die minderheid te vreezen kan zijn, terwijl alleen door zamenwerking van volk en regering 's volks welzijn kan bevorderd worden.
Brochures leven gemeenlijk, als vele insecten, slechts één dag, omdat zij spoedig hunne belangrijkheid verliezen. Wij lazen de hier aangekondigde met veel genoegen, doch wenschen ze een uiterst kort bestaan toe; dit zal het beste bewijs zijn, dat er geen ernstig woord meer noodig is, en het schouwspel, dat nu de Kamer opleverde, zeer voorbijgaande was.

Wederom ontvingen wij twee Nommers van De Economist, voor November en December 1856. Wij vestigen daar gaarne de aandacht op, onder belofte van een volgenden Jaargang in zijn geheel te zullen herdenken; bij welke gelegenheid wij onze denkbeelden over de staathuishoudkunde en de staatshuishoudkunde-manie tevens wenschen mede te deelen. Wij willen gaarne diligent blijven, en van daar de aankondiging der twee Nommers, in welke wij de Jenever-quaestie wel wat algemeen bekend vonden. Jenever en lectuur voor het volk zijn inséparables geworden.

Met genoegen zetten wij het lieve boekske waarin al de Nederlandsche Staatregelingen onder toezigt van Mr. w.j.c. van hasselt verzameld werden - hetgeen de Uitgever j.c. van kesteren ons schonk - in de kast. Uit den aard der zaak kan alleen het plan een onderwerp van beoordeeling uitmaken, en dat plan vinden we zeer prijzenswaardig. Elders kan men hetzelfde vinden, maar men vindt het hier bijeen. Dit wint tijd uit als men zoeken moet, en.... time is money!

De onvermoeide Uitgever a.c. kruseman geeft ons dit jaar

{==104==} {>>pagina-aanduiding<<}
weder de Voorlezingen in de afdeeling Koophandel der Maatschappij Felix Meritis gehouden. De eerste aflevering bevat eene herinnering aan het handelscongres te Brussel, door j.th. liotard. Na het artikel in De Gids willen wij de tijdschriftenlezers niet met eene uitvoerige beschouwing van dat congres vermoeijen, en daarom zwijgen wij liever er van, onder twee opmerkingen. De eerste is, dat de Heer liotard zeker zeer beknopt het gebeurde wedergeeft; de tweede, dat wij later op de gezamenlijke lezingen in Felix terugkomen.
Maar die congressen, doet men daar iets anders dan eten en drinken? vroeg mijne vrouw.
Ik was verlegen met het antwoord.

Vervolg op de hut van Oom Tom. Uit het Fransch, door n.b.s. Te Tholen, bij j. steenmeijer. 1856. In kl. 8vo. 20 bl. f :-20. - Een boekske, dat best onvertaald had kunnen blijven, maar waarvan de lezing ook niet schaden zal. 't Bevat 12 krant-berigten, waaruit de mishandelingen den slaven aangedaan, blijken. Die zijn echter te over bekend, om nog eens op nieuw opgekookt te worden. Wij gelooven niet dat Mevrouw beecher stowe er meê gevleid zou wezen, wanneer deze nieuwe ‘Key’ op haar ‘Uncle Tom's Cabin’ haar onder 't oog kwam. De speculatie is niet onaardig, maar van dood-eerlijkheid ook niet te beschuldigen. Als men iederen arbeid, waarin hetzelfde thema behandeld wordt, een vervolg op een meesterstuk ging noemen, waar moest het dan heen? Tot eene Babelsche smaak- niet spraakverwarring, misschien. Maar genoeg om onze weinige ingenomenheid met dit quasi vervolg te bewijzen.

Schetsen en Bouwstoffen voor schriftelijke opstellen, ten gebruike bij het onderwijs in de scholen en de huiselijke oefeningen der Kinderen, door b. brugsma. Tweede druk. Te Groningen, bij F. Wilkens. 1856. In 12mo. 48 bl. f :-15. - Dit werkje van den grijzen Groningschen onderwijzer brugsma verdient eene speciale vermelding, en wij vestigen er met genoegen de aandacht zijner medeonderwijzers op. Het geeft getrouwelijk wat het belooft: schetsen en bouwstoffen voor schriftelijke opstellen. Deze bouwstoffen zijn met oordeel gekozen, en doen den Verzamelaar eer aan. Zij zullen dan ook met vrucht op onze Hollandsche scholen kunnen gebruikt

{==105==} {>>pagina-aanduiding<<}
worden. De ondervinding heeft ons geleerd dat menig onderwijzer het maken van eigene opstellen ten onregte beschouwt als eene zaak, waarbij hij zelf slechts het onderwerp heeft op te geven, terwijl hij voorbeelden en aanleiding moet trachten aan te brengen. Het aandachtige lezen van dit boekje zal ieder' nadenkenden en ijverigen onderwijzer doen inzien, dat men, met eene goede methode, zijne leerlingen tot het maken van goede opstellen zonder groote moeite kan opleiden, en hen reeds op jeugdigen leeftijd kan gewennen hunne gedachten duidelijk en geregeld uit te drukken. Ook voor huiselijke oefeningen acht Ref. het werkje zeer geschikt, en wenscht het te dien einde in vele handen.

Mijmeringen in de Pastory. Een Legaat van een armen Schrijver. Door pheniks. Eerste stuk. Te Wijk bij Duurstede, bij W.F. Stramrood. 1856. In gr. 8vo. 80 bl. f :-60. - Het is Referents gewoonte niet, om een werk aan te kondigen, waarvan nog slechts het kleinste gedeelte in het licht is gekomen, wijl hij niet zeker is, of niet welligt volgende afleveringen zijn oordeel zullen weêrspreken. Hij meent echter met deze ‘Mijmeringen’ eene uitzondering te moeten maken, om de volgende redenen. Wie bulwer's meesterstuk, ‘De Familie caxton’ gelezen heeft - en wie las die geestvrucht niet van den genialen Brit? - herinnert zich buiten twijfel het roerende tooneel, waarbij pisistratus, na een bloempot van zijne moeder, waarop zij hoogen prijs stelt, gebroken te hebben, een eerste bewijs van zelfverloochening geeft, door zijn dominospel in een winkel te koop aan te bieden, om uit de opbrengst van dit zijn eigendom haar een anderen bloempot in de plaats te geven? Niemand zal dit, van zoo veel menschenkennis en waarachtige levenswijsheid overvloeijende tafereeltje hebben vergeten. Welnu, indien hij van dit meesterstukje eene slechte kopie, in gebrekkigen vorm, en verminkte uitdrukkingen, verlangt te zien, dan leze hij pag. 23, 31 van de ‘Mijmeringen’ van dezen zoogenaamden pheniks. En bepaalde 't zich hiertoe alleen! Maar akeliger en ellendiger plagiaat kwam ons zelden in handen. Wat de Schrijver van het publiek gedacht heeft, en hoe een Uitgever besluiten kon, om zulk werk uit te geven, verklaren wij niet te begrijpen. Het is imitatie van stijl, van vorm, van gedachte, van karakterschildering. Niets is eigenlijk van den Auteur zelf; alles is aan bulwer ontleend. In gemoede voelden wij ons verpligt dit niet te
verzwijgen, en den wensch te uiten, dat de vervolgstukken maar in de portefeuille van dien pheniks gedeponeerd blijven.
Als den Heer stramrood de lust tot de uitgave eener tweede aflevering bekruipen mogt, raden wij hem aan om vooraf bulwer's meesterstuk eens in te zien.

Geschiedenis der Beschaving. Een leesboek voor de hoogste klasse der lagere scholen. Door s.j. hofkamp. Naar 't Hoogduitsch. Eerste stukje. Geschiedenis der Nijverheid. Te Groningen, bij M. Smit. 1856. In kl. 8vo. VIII en 125 bl. f :-35. - Men ontvangt hier eene bewerking van Kirchmann's Geschichte

{==106==} {>>pagina-aanduiding<<}
der Arbeit und Cultur, dargestellt als Lehrgegenstand für Schulen und als Lesebuch für Jedermann, 5185 te Leipzig in het licht gekomen. Zij behandelt bevattelijk en onderhoudend, echter nu en dan niet vrij van droogheid, een tak van kennis, die op onze Vaderlandsche scholen te veel veronachtzaamd wordt. Het deed ons daarom genoegen met dit boekje kennis te maken, dat ook wel als vertaalboek, op onze Instituten en Gymnasiën met nut zou kunnen dienen.
Dit eerste stukje bevat de hoofdtrekken van de geschiedenis der nijverheid. In het tweede zal het voornaamste uit de geschiedenis der kunsten, wetenschappen en godsdiensten behandeld worden. Wij kunnen inmiddels het eerste gedeelte aan de Onderwijzers gerustelijk aanbevelen, en twijfelen niet, of het zal, verstandig en doelmatig gebruikt, bijdragen tot eene meer algemeene bekendheid van te weinig behandelde zaken, die met den voortgang der beschaving in het naauwst verband staan.
Bij aandachtige lezing zijn we op enkele onnaauwkeurigheden gestuit, die we even willen aanstippen.
De Heer hofkamp meent dat de menschen eerst na het ontstaan van het herdersleven begonnen zijn God te vereeren (bl. 4 en 5). - Dat strookt niet met de gewijde geschiedenis, volgens welke reeds de eerste menschen hunnen Schepper kenden en eerden. Wij zouden meenen dat, integendeel, de beschouwing van het uitspansel de zwervende herdersstammen bewoog om zon, maan en sterren te vereeren; met andere woorden om aan de hemelligchamen de eer te bewijzen, die hunne voorouderen aan den Schepper hadden toegebragt.
Op bl. 35, lezen wij, dat maria van Bourgondië in 1476 het branden der derrie tot bereiding van zout verbood. - Dit is fout, daar deze gravin eerst in 1477 den grafelijken zetel beklom.
Bl. 42 staat: ‘Eerst in 1667 was Parijs geheel door straatlantarens verlicht; daarna volgden Londen, Amsterdam, Berlijn, enz.’ - Dit was echter niet de eerste verlichting van straten in de Europesche groote steden; want de beroemde gall zegt, dat de straten van Londen reeds in 1415 waren verlicht.
Volgens den Schrijver heeft Keizer justinianus, (zie bl. 64) omstreeks het jaar 450 oorlog tegen de Perzen gevoerd. - Die Keizer werd eerst in 483 geboren. De oorlog tegen de Perzen heeft in 523 en 529 plaats gehad.
Druk- en spelfouten vonden we maar zelden. De uitvoering verdient lof.

Meester kras. Luimig Dichtstuk, den Heer judels naverteld, door j.j.c. van gouda. Te Schiedam, bij P. van Katwijk, Junior. 1857. - Oneindig vele malen, waarde lezers! is er een beroep op uw medelijden gedaan, en meestal met goed gevolg. Ref. vertrouwt ook nu niet te vergeefs de beoefening dier echt Nederlandsche deugd van u in te roepen. Medelijden, diep medelijden met den man, in wiens brein het kon opkomen, een prulschrift als het bovengenoemde in het licht

{==107==} {>>pagina-aanduiding<<}
te geven; medelijden met hem, wiens wansmaak een onderwerp als het bovenstaande ter behandeling koos, wiens bekrompen begrip aan laffe rijmelarij als dit zijn werk den titel van een Luimig Dichtstuk gaf! Betoon dat medelijden door den Heer van gouda niet aan te moedigen; koop Meester kras niet - de geringste bijval zou misschien aanleiding geven dat meer vruchten zijner pen van dit allooi het licht zagen!

Te Weesp, bij G.G. Brugman, zijn uitgekomen: I. Tante Marie. II. Uitspanningsuren. III. Een Engelsch Huisgezin, zooals er ook Hollandsche zijn. Allen naar het Engelsch. In het Nederduitsch bewerkt, door c. van jonghoven. - Zoo even heb ik de lectuur van de drie bovenstaande mij ter aankondiging toegezonden werkjes ten einde gebragt, en haast mij mijne beoordeeling ter inzending gereed te maken. Niet omdat Tante Marie zulk een gunstigen indruk bij mij gemaakt heeft; integendeel, ik geloof dat dit boekje, hoe onschadelijk de lectuur er ook van zij, volstrekt niets in zich heeft, waardoor het zich bepaald aanbeveelt. Niet omdat ik de Uitspanningsuren zulk eene verbazende aanwinst reken voor onze kinderbibliotheek; integendeel, hoeveel wetenswaardigs en nuttigs dit boekje ook bevatte, ligt er naar mijn oordeel te veel een Engelsch, Puriteinsch waas over, om het als lectuur voor onze Nederlandsche jeugd aan te bevelen. Het is om de aandacht te vestigen op het laatste der bovengenoemde boekjes, dat ik haast maak met mijne aankondiging. Een Engelsch Huisgezin, is een kinderboekje, zooals er, helaas! maar weinig uitkomen; de kinderen, wien het ten geschenke gegeven wordt, zullen zich met de lectuur zeer amuseren; dank zij den ongedwongen, natuurlijken toon die in het Engelsch Huisgezin heerscht; maar, wat meer zegt - zij zullen ongemerkt veel leeren uit de opstellen die in dit boekje gevonden worden; en volgen zij den raad op, hun door den Heer van jonghoven op de laatste pagina's gegeven, en komen zij er toe om in navolging van de kinderen uit het Engelsche Huisgezin zich zoo nuttig bezig te honden als hier wordt voorgesteld - dan zullen zij die dit boekje aan kinderen schonken, eene dubbele satisfactie hebben. Den Uitgever wil ik in bedenking geven, of
het niet beter is, boeken zonder platen uit te geven, dan met ontzettend leelijke.

Te Leiden, bij d. noothoven van goor, zijn uitgegeven: I. Na de Speeluren, Rijmpjes bij Prentjes, door l. meijer. II. Een Present van Tante; Uw Prentenboek; Uw Spelen zij Leeren; De Kindervriend - verhaaltjes en rijmpjes bij prentjes. Vier stuks. - De Uitgever dezer boekjes maakt zich bepaald verdienstelijk ten opzigte der Nederl. jeugd. Voor kinderen van elken ouderdom heeft hij gezorgd; zoo zijn de bovenstaande vijf voor zeer jonge kinderen bestemd, die zich echter zelven reeds met het lezen behelpen kunnen. De geringe prijs maakte deze boekjes, die veel goeds bevatten, tot geschikte geschenken aan weinig door Fortuna begunstigde kinderen.

{==108==} {>>pagina-aanduiding<<}
Gij, rijken! die voor uwe eigen kinderen eene zoo rijke keus kunt doen uit de vele prachtig ingebonden boekjes, welke dagelijks uitkomen, gij kunt menig arm kindeken, dat evenwel zooveel mist wat uw kroost bezit, voor weinig geld veel genoegen schenken. Koopt tot dat einde deze boekjes!

Geïllustreerd Album voor de Jeugd. Dichtstukjes en Gezangen, door l. van den broek. Te Rotterdam, bij h. nijgh. Eerste aflevering. - De eerste aflevering van dit werkje, waarop nog vijf dergelijke zullen volgen, ofschoon elk afzonderlijk te verkrijgen is, ligt voor ons. De uitgave is allersierlijkst en verstrekt den Heer nijgh tot eer; hoewel wij het lezen van de roode letters vermoeijend vonden. De versjes zijn allen van stichtelijken aard; en kwaad zal geen kind er uit leeren. Voor het overige - wat men elders over de dichterlijke (?) verdiensten van den Heer v.d. broek beweerd heeft, geldt ook hier; de versjes zijn mat en glad, maar missen alles, waardoor zij met regt gedichtjes zouden kunnen worden genoemd. Als dichterlijk product keuren wij dit Album onbepaald af, doch als prachtwerk voor kinderen, waarin rijmpjes gevonden worden, die eene voortreffelijke strekking hebben, kunnen wij het aanbevelen.

Almanak in Miniatuur, voor Kinderen. Uitgegeven door Mevr. j.s. mackenstein-koning. Te Rotterdam, bij p.c. hoog. 1857. 15e Jaargang. - Het is ons een genoegen, bij den aanvang dit jaar ook den Almanak in Miniatuur te mogen aankondigen en aanbevelen. Zoowel de inhoud als het uitwendige maken dit lieve boekje tot een allergeschiktst geschenk voor de lieve jeugd. De bekwame en smaakvolle Redactrice verdient lof en dank voor de moeite en zorg aan den 15den jaargang van dit boekje besteed. Vooral haar eigen werk beviel ons zeer; de Schrijfster weet ernst en amuscment voor het jonge volkje zoo dooreen te mengen, dat het eene om den wille van het andere ingang vindt in de jeugdige harten. De bijdrage van den Heer van spall bevat eene schildering van een benijdenswaardig braaf knaapje, dat voor den ‘braven hendrik’ niet behoeft onder te doen. De vertaling naar alb. knapp van s.j. van den bergh hadden wij hier gaarne gemist, omdat hetgeen vooral bij zulk een onderwerp hoofdvereischte is, de kinderlijke toon geheel ontbreekt. De anonyme bijdragen, getiteld: Arme Kinderen en Oude Getrouwe, zijn allerliefst.
Wij eindigen onze aankondiging met den wensch, dat zij, die als tante jans eene zoo ijverige medewerkster in dit jaarboekje was, nog vele jaren als Redactrice de uitgave van den Almanak in Miniatuur moge besturen, terwijl wij haar van vele zijden eene even trouwe medewerking toewenschen, als zij aan de vorige Redactie betoonde.





{==109==} {>>pagina-aanduiding<<}

Boekbeschouwing.

Onderzoek naar hetgeen de Bijbel leert over booze geesten. Benevens eene beantwoording der vraag: hoe moet men de woorden Duivel en Satanas verstaan? Door C.A. Klinkenberg, emeritus Predikant. Te Amsterdam, bij F.C. Bührmann. 1856. In gr. 8vo. XII en 146 bl. f 1-50. (*)

Gemoedelijke zucht om licht te verspreiden over een onderwerp dat in den jongst verloopen tijd veel besproken, in dagbladen en maandwerken bij herhaling behandeld, doch naar zijne meening nog altijd niet tot helderheid gebragt was, bewoog den emeritus predikant klinkenberg, blijkens de voorrede van zijn geschrift, om in ruimeren kring mede te deelen wat reeds vóór vele jaren zijne overtuiging was aangaande de bijbelsche daemonologie. Hij deed dit ‘voor de leden der gemeente en niet voor de godgeleerden’, en vond daarin een grond om te ‘verzoeken dat de laatsten de goede vruchten van zijnen arbeid bij de eerste (sic) niet verijdelen of benadeelen, want dit zou een werk zijn van den booze’. Bij zulke verklaringen, wier opregtheid het werk zelf waarborgt, zou 't onedel zijn de goede bedoelingen voorbij te zien, en den schrijver de betuiging van sympathie te onthouden, waarop ieder regt heeft die zijn licht laat schijnen uit begeerte om der gemeente nuttig te wezen. Nogthands mogen ze de kritik niet ontwapenen. Misschien zelfs regtigen ze tot strengere eischen. Dogmatische proeven, niet voor godgeleerden, maar voor gemeenteleden - noode wordt de vraag weêrhouden: of godgeleerden dan geene leden der gemeente kunnen zijn? - bestemd, moeten door bijzondere helderheid, juistheid en scherpe dialektik zich onderscheiden, zullen ze het reeds door zoo veel en zoo velerlei wind van leering omgevoerde christelijke volk niet meer schadelijk dan nuttig zijn. Voldoet deze proeve aan dien eisch? Rec. meent dit te moeten betwijfelen, en door de gronden van dien twijfel aan te duiden, meent hij geen ‘werk van den booze’ te zullen verrigten, omdat naar zijne overtuiging de

{==110==} {>>pagina-aanduiding<<}
vruchten van een arbeid slechts geschikt om halve geleerdheid te verspreiden, geene goede vruchten kunnen zijn. Het gemis aan heldere denkbeelden blijkt reeds bij het openen van het boek. Door persoon verstaat men elk zich zelf bewust wezen, onverschillig of het al dan niet met een lichaam is bekleed. De S., daarentegen, verwart de begrippen ‘persoon’ en ‘lichamelijk wezen’. Zoo zegt hij (bl. 1): ‘Indien wij ons eigen verstand raadplegen en ons zelven afvragen, of het met Gods wijsheid kan overeenkomen, dat er een persoonlijke duivel bestaat, dan moeten wij daarop ontkennend antwoorden.’ En straks daarop: ‘Deze uitspraken van twee Apostelen des Heeren (II Petr. ii:4, Jud. 6) zijn de eenigste (sic) bewijzen voor het ligchamelijke (sic) bestaan des duivels’ (bl. 5). Zoo leest men bij de behandeling der verzoekingsgeschiedenis (bl. 48): ‘Dit doet ons reeds vermoeden, dat de verzoeking van jezus in de woestijn niet heeft plaats gehad door eenen persoonlijken Duivel, of door eenen ouden(!) Jood, in wien de Satan woonde, maar op dezelfde wijze, als wij menschen nog in onze dagen verlokt worden’; - en terstond daarna: ‘Zet daarom de gedachte aan eenen persoonlijken verleider uit uwen geest’. In het geheele werk wordt die begripsverwarring duidelijk bespeurd. De overal zonneklaar blijkende goede trouw des schrijvers is de beste waarborg dat hem zelf verborgen is gebleven hoe hij niet den persoonlijken, maar den lichamelijken duivel, ‘dat wezen in de afzigtelijkste gedaante, met hoornen en bokkenpooten’, heeft bestreden. Maar deze goede trouw verhindert niet dat zijne proeve reeds
om die begripsverwarring den gemeenteleden eer schadelijk dan bevorderlijk tot opklaring hunner denkbeelden zal zijn. Ook des schrijvers standpunt met betrekking tot de bronnen der openbaring, werkt daartoe mede. Woord Gods en bijbel zijn hem twee namen der zelfde zaak. De gemeente heeft noodig dat haar telkens en telkens weder wordt herinnerd, hoe bijbel en Gods woord tot elkander staan als de bolster en de kern, hoe de bijbel wel Gods woord bevat, maar niet Gods woord is. De S., daarentegen, verklaart: ‘Wij zouden ons ook niet onderwinden iets te zeggen dat met den Bijbel in strijd was, want wij geven ons oordeel gevangen onder het Woord Gods’ (bl. 30). En dat dit geen haastig neêrgeschreven, weinig overdacht woord is, bewijst hetgeen (bl. 107) gezegd wordt over de ‘eenheid des geestes’, doorstralende in de schriften des O. en

{==111==} {>>pagina-aanduiding<<}
N.V., waarop de S. ‘altijd met hoogen eerbied heeft nedergezien.’ Het op die bladzijde geschrevene toont duidelijk aan, dat die eenheid des geestes door den S. zóó wordt verstaan, dat alle ontwikkeling des geestes van het oude Israël moet worden uitgesloten. Naauwkeurige bijbelstudie heeft tot de slotsom gebragt, dat de meeste dogmen, en de opvatting van schier elke geloofswaarheid, reeds onder Israël bijna van eeuw tot eeuw zijn gewijzigd. Men heeft dienovereenkomstig ook Israël eene dogmengeschiedenis toegekend, wier voornaamste tijdperken, als: hebraeïsme, mozaïsme, profetisme en judaïsme worden aangeduid. Maar de S. zegt: ‘Wanneer wij gelooven dat dit leerstuk’ (de daemonologie) ‘na de Babylonische ballingschap is veranderd en gewijzigd geworden; dat er na dien tijd dwalingen zijn ingeslopen, dan is de eenheid des geestes en de overeenstemming in denkbeelden uit de H. Schriften geweken.’ 't Zal genoeg zijn, uit vele voorbeelden, op II Sam. xxiv:1 en I Chron. xxi:1 te wijzen, om ook de eenvoudigsten te overtuigen, hoe, bij alle eenheid des geestes en overeenstemming in denkbeelden, zelfs onder Israël de daemonologie werkelijk gewijzigd werd. Waar men dit uit het oog verliest, wordt eene goede uitlegging des bijbels onmogelijk. En deze wordt dan ook vruchteloos in des schrijvers proeve gezocht. Wel zijn vele plaatsen behandeld. Maar, bij allen lof, die den S. mag worden gegeven, wegens de breede lijst der aangehaalde uitspraken over de booze geesten en den duivel, mag niet verzwegen worden, dat hare behandeling meer parafrase dan exegese, meer omschrijving dan uitlegging is. De bladzijden 59-77, waar achtereenvolgens Matth. xiii:39,
xxv:41, Joh. viii:44, Hand. x:32, xiii:10, Efez. vi:11, 12, I Tim. iii:6, 7, II Tim. ii:26, Hebr. ii:14, Jak. iv:7, I Petr. v:8, 9, I Joh. iii:8, 10, Jud. 9, Openb. ii:10, xii:10, xx:2-10, besproken worden, bewijzen dit overvloedig. Die exegese heeft niets klemmends. Hare feil is deze: overal wordt aangemerkt dat hetgeen daar van den duivel gezegd is, aan de zonde kan worden toegeschreven (1). En op dezen grond wordt de verklaring gebouwd: ‘Wij hebben bevonden, dat het geen persoon, maar eene zaak is, die daarmede wordt bedoeld’. 't Valt moeilijk bij zulke conclusiën niet aan het:

{==112==} {>>pagina-aanduiding<<}
‘das werfe um wer kann!’ te denken, waarop een geestig bestrijder andwoordt: ‘das werft um wer will’ (1). Hoe nu? Indien iets aan de zonde kan worden toegeschreven, ja zelfs indien het aan de zonde toegeschreven worden moet, is daarmede de mogelijkheid weggenomen van het bestaan eens persoonlijken duivels, eens lichamelijken duivels zelfs? Rec. behoort even als de S. tot hen die niet slechts het lichamelijk, maar zelfs het persoonlijk bestaan van zulk een wezen ontkennen. Maar de S. zou even vreemd opzien als Rec., wanneer men bij eene schipbreuk staande hield: ‘het vergaan der kiel kan aan den storm worden toegeschreven, dus is die ramp niet het werk van God’, of zelfs: ‘dus bestaat God niet’. Toch zijn beide bewijsvoeringen even juist, of liever onjuist. Dat de S. heeft voorbijgezien, dat de zonde het werk van een persoonlijken duivel kon zijn, is de eerste oorzaak van het mislukken zijner proeve om een klemmend bewijs voor zijne stellingen te leveren. En dit is eene bijdrage te meer tot staving eener andere beschuldiging, welke niet verzwegen mag worden: die van gebrek aan logika, overal in het werk merkbaar. Wie haar gewettigd wil zien, leze en vergelijke o.a. met elkander bl. 28, 12 en 1, en 23 en 26. Op bl. 26 worden de eerste menschen als kinderen naar het verstand voorgesteld, en te regt. Maar op bl. 23 en volgg. was over hen gesproken als hadden ze reeds reuzenschreden gedaan op het gebied van zielkunde, wijsbegeerte en natuurlijke geschiedenis. Uit de vergelijking van bl. 1, 12 en 28 blijkt dat God, om zijne heiligheid en liefde, niet gedoogen kan dat een
duivel, maar wel dat menschen elkander ten val brengen. En wat zal men zeggen van eene betoogvoering als deze (bl. 28) (2): ‘Wanneer

{==113==} {>>pagina-aanduiding<<}
eene slang of een ander uitwendig wezen de verleider ware geweest van den mensch, zou God dan den zondaar wel hebben kunnen straffen? Ware God zelf dan niet in meerdere of mindere mate de oorzaak geweest van het kwaad? Ware de Heilige en Regtvaardige dan wel gansch en al te verontschuldigen geweest? Waarom had dan de Almagtige dien uitwendigen verleider niet bedwongen, en hem van de nabijheid Zijner geliefde kinderen verbannen? Was God èn in dat opzigt, èn in het oog van ongeloovigen en spotters te regtvaardigen? Wij moeten zeggen neen!’ En wij moeten zeggen: ‘ja!’ Of is God ook niet te regtvaardigen wanneer Hij ons in gelegenheid stelt te zondigen, door ons bloot te stellen aan de verleiding onzer medemenschen? Moet Hij dit niet doen, omdat o.a. daardoor strijd, door strijd alleen overwinning mogelijk wordt? En als Hij het regt heeft, ons aan die verleiding bloot te stellen, waarom zou Hij ons dan niet aan elke andere blootstellen mogen?
De hier opgesomde grieven gelden geheel den aanleg, geheel de bewerking van het boek. 't Mag daarom onnoodig geacht worden alle bijzonderheden na te gaan. Vele daarvan zouden slechts strekken om het regt, om den pligt tot een ongunstig oordeel telkens helderder in het licht te stellen. Met leedwezen is het nedergeschreven. De bedoeling des S., de duidelijke sporen van vlijt aan de bewerking besteed, en het vele goede in zijn werk vervat, als daar zijn: zijne omschrijving van het begrip ‘geest’ (bl. 13); zijne populaire mededeeling van de beste opvatting der verzoekingsgeschiedenis (bl. 47 en volgg.); zijne verwerking van ab utrecht dressel-
{==114==} {>>pagina-aanduiding<<}
huis' proeve over II Petr. ii:4 en Jud. 6 (bl. 5 en volgg.); zijn resultaat, zijne praktische gevolgtrekkingen, zouden doen wenschen, dat het oordeel gunstiger kon zijn. Doch wat baat den gemeenteleden een goed resultaat, wanneer 't langs een verkeerden weg is verkregen? wat eene goede praktische beschouwing op een dus verworven resultaat gebouwd? wat een enkel goed gedeelte, als het zoo zorgvuldig van de valsche redenering moet worden geschift? Zulk eene mengeling opent geene blinde, geneest geene kranke oogen. De gemeente heeft behoefte aan helderen arbeid. Wie haar dienen wil, levere werk als reuss, scholten, karl schwarz, hase. Wanneer zal een wakker uitgever haar wèl doen door eene nederduitsche bearbeiding mutatis mutandis der Gnosis van laatstgenoemden?

b.

v.h.





De zoogenaamde Apostolische Overlevering, door C.E. van Koetsveld, gehandhaafd in zijne opwekkende rede, bij de Algemeene Vergadering van het Nederlandsche Zendeling-Genootschap; Rotterdam, 16 Julij 1856, als onschriftmatig, onhoudbaar en antiprotestantsch afgewezen; tevens beantwoording der tegenwerping van Rome aan de Protestanten omtrent de Traditie. Door L.G. James, Predikant bij de Waalsche Gemeente te Breda. Te Gorinchem, bij J. van Hoeve, Jr. 1856. In gr. 8vo. f :-25.

is de langdradige, noch door stijl, noch door interpunctie uitblinkende titel eener even langdradige en naar den inhoud weinig beteekenende brochure van 32 bladzijden. Wat den man, die vroeger tegen den leydschen hoogleeraar het zwaard toog, aanleiding gaf om zich nu tegen den haagschen predikant ten strijd te gorden, zal geene vermelding behoeven voor hen die den titel hebben doorgeworsteld. Maar wie zich de moeite getroost van het vlugschrift - dat wegens bl. 24 welligt meer den naam van schotschrift verdient - zelf te lezen, zal zien dat de heer james in den tweeden kamp niet gelukkiger dan in den eersten is geweest. Het hier ter sprake gebragte vraagstuk is geheel van geschied- en uitlegkundigen aart. Maar eene historische behandeling wordt vruchteloos gezocht. En wat de uitlegkundige betreft, wat dunkt u, lezer!

{==115==} {>>pagina-aanduiding<<}
van eene exegese, die (bl. 14) Openb. xxii:18, 19 bezigt, als had de schrijver der Apokalypsis die woorden niet met betrekking tot dat boek alleen, maar met den blik op geheel de H.S. nedergeschreven? Wat van hem die zich godgeleerde noemt, maar schrijven kan: ‘naar Bijbelsche spreekwijze, zijn Gods Woord en H. Schrift synoniem en gelijkluidend, en wij dagen alle tegensprekers uit, om het tegendeel door den Bijbel te bewijzen’ (bl. 15)? Tegenspreker te heeten is niet uitlokkend. Toch nemen wij gerust den handschoen op. De strijd zal niet lang wezen. Zijn, naar bijbelsche spreekwijze, Gods woord en H. Schrift werkelijk uitdrukkingen van dezelfde beteekenis, dan volgt uit Joh. xvii:17 - dus op een grond aan den bijbel ontleend - dat jesus voor zijne jongeren zou gebeden hebben, dat God hen in de H.S. mogt heiligen! Of is niet, wanneer ‘de waarheid’ gelijkbeduidend is met ‘Gods woord’, en ‘Gods woord’ met ‘de H.S.’, ook de laatste uitdrukking gelijkbeduidend met de eerste? Doch reeds genoeg over het werk van iemand die, na (bl. 25) deze woorden van van koetsveld te hebben aangehaald: ‘Wat wij willen? De waarheid en niets dan de waarheid, de zuivere geschiedenis, die in plaats van een geheimzinnig, letterlijk ingegeven en onfeilbaar, een als uit den hemel gevallen boek, de levende Apostolische overlevering stelt’, enz. nog op dezelfde bladzijde durft schrijven: ‘Naar deze ontzettende uitspraak is de Bijbel een geheimzinnig boek, dus bijna onverklaarbaar als de orakelen der sybillen, een feilbaar, een als uit den hemel, op de wijze van een zwarten en onbekenden aërolith gevallen boek.’ Een schrijver feilbaar te laten heeten wat hij onfeilbaar heeft genoemd,
- wat hij van het ontstaan eens boeks zegt, op den inhoud daarvan toepasselijk te maken, - door tusschenvoeging van eenige woorden een ongunstigen glimp op de taal eens anders te werpen... wij willen die handelwijs niet qualificeren, maar stellen ons tevreden met den uitgever betere kopijen, het publiek gezondere lectuur, den heer james grondiger studie, naauwkeuriger exegese, juistere dialektik en eerlijker wijze van aanhaling toe te wenschen.

b.

v.h.





{==116==} {>>pagina-aanduiding<<}

Franciscus van Assisi, een Heiligenbeeld. Naar het Hoogduitsch van Dr. K. Hase, door G.W. Stemler, Predikant te Amsterdam. Te Rotterdam, bij P.C. Hoog. 1857. In post 8vo. XVI en 198 bl. f 1-90.

Er zijn enkele boeken, wier titel zoo uitlokkend is, dat men ze niet ongelezen uit de hand kan leggen. Daartoe behoort het werkje, dat mij ter aankondiging werd toegezonden, met welks vertaling Ds. stemler een goed werk heeft verrigt. Wie zou niet gaarne iets méér willen weten van den Roomschen Heilige, franciscus van assisi, met zijne wonderen en wonden? wie zou dat niet gaarne willen vernemen van den eenigen hase? De taak van den Vertaler was niet gemakkelijk. De stijl van hase is gedrongen en kernachtig. Wij stuitten dan ook hier en daar op uitdrukkingen, die haren oorsprong verraden. Gaarne vergeven wij dit: mogt een herdruk noodig zijn - wat ons niet zou bevreemden - dan bevelen wij eene herziening van vele perioden, vooral in het eerste gedeelte, dringend aan.
De vorm dezer monographie is uiterst bevallig. Zoo als de Schrijver zegt in zijne Inleiding, heeft hij de eeuw van den Heilige van Assisi niet nevens, maar in hem voorgesteld. Soms heeft het zijne nuttige zijde, wanneer het beeld van een kerkelijk persoon in de breede lijst van zijnen tijd ons wordt te aanschouwen gegeven, zoo als, b.v., de Hoogleeraar moll gewoon is te doen. Maar het kan ook, dat die lijst zoo breed is, dat daarin de persoon zelf bijna geheel verdwijnt, en de aandacht van hem zelven te veel wordt afgetrokken, om te worden bezig gehouden met zaken, die alleen den beoefenaar der Kerkgeschiedenis ex professo belang inboezemen. Daardoor wordt zulk eene monographie, hoe voortreffelijk en belangrijk ook, minder genietbaar voor het beschaafd publiek. Dit heeft hase vermeden, en wij vernemen van den tijd, waarin franciscus leefde, juist zoo veel als noodig is, om hem te leeren kennen. De schets van zijn persoon heeft niets vermoeijends. Aangenaam laat zij zich lezen, tot het einde toe. Zelden hebben wij de vruchten van het grondigst wetenschappelijk onderzoek op eene zoo behagelijke wijze meêgedeeld gezien als hier geschiedt.

{==117==} {>>pagina-aanduiding<<}

Reeds de Inleiding boeit en trekt. Hase verhaalt zijne bedevaart naar Assisi. Op zijn terugkeer van eene reis door Italië, bezoekt hij met de zijnen ook de geboorteplaats van franciscus; het gezelschap zet zich neder in een rozenpriëel, tegenover den koepel van Portiuncula; daar komt het gesprek, zoo als natuurlijk was, op den Heilige; de dochter van den Kerkgeschiedschrijver stelt haren vader voor, die toch jaar aan jaar de Kerkgeschiedenis meêdeelt aan zijne studenten, om de wonderbare geschiedenis van franciscus te vertellen. Hase veldoet aan dat verzoek, en wat hij toen verhaalde, gaat hij nu, op zijne studeerkamer gezeten, ter nederschrijven; zijne omgeving zal van zelf aan zijn verhaal eene wat meer wetenschappelijke kleur geven. - Zoo brengt ons de Schrijver op lossen toon, op schertsende wijze op de hoogte van de zaak, die hij gaat behandelen, en teekent in enkele hoofdstukken het beeld van den Heilige met zulke trekken, dat elk, al kan hij ook al de wetenschappelijke bewijzen niet beoordeelen, die in eene reeks van Noten achter het werk worden uiteengezet, toch gevoelt, dat het beeld naar waarheid is geteekend. Met grooten tact behandelt h. de legenden, in grooten getale omtrent franciscus verspreid en te boek gesteld, tracht den historischen grond daarvan op te sporen, doch miskent, ook bij deze ontleding, de poëzij niet, welke in deze legenden ligt opgesloten. Van alles weet hij partij te trekken, om het beeld tot in zijne fijnste nuances te voltooijen. En al tracht hij ons tot de historische waarheid terug te brengen, die geschiedenie is niet koud en dor, maar vol geest en leven; ja, hij weet ons liefde in te boezemen voor een man, wiens karakter in alle opzigten eene overdrijving, soms eene caricatuur van de edelste Christelijke deugden moet worden genoemd.
Een afzonderlijk aanhangsel wijdt hij aan het onderzoek over de welbekende wondteekenen, of stigmata, van den Heilige. Vooral dit onderzoek trok ons zeer aan, omdat hierover zoo veel is geschreven en zoo verschillend wordt geoordeeld, al naar het verschillend standpunt waarop de geschiedschrijvers zich bevonden. Wij kunnen den inhoud van dit belangrijk Hoofdstuk niet mededeelen, zonder te uitvoerig te worden. De grootste onpartijdigheid vertoont hase ook hier. Terwijl hij in zijne Kerkgeschiedenis, tot in de laatste uitgave,

{==118==} {>>pagina-aanduiding<<}
de waarheid dezer teekenen had vastgehouden, heeft een vernieuwd onderzoek hem tot ernstigen twijfel gebragt, dien hij aan het onpartijdig oordeel van deskundigen onderwerpt. Met een kritischen blik, die schier nergens zijne wedergâ vindt, doorloopt hij de verschillende verhalen, die daaromtrent in omloop zijn, vergelijkt ze met elkander, onderzoekt den grond waarop zij rusten, en brengt ze, eindelijk, allen terug tot ééne hoofdbron, namelijk zekeren hilias, die na den dood van franciscus aan het hoofd der Franciskaner-Orde stond. Het karakter van dezen hilias wordt nu in het licht gesteld, en blijkt zoo ongunstig te zijn, dat een vroom bedrog van dien man kan worden verwacht. Kortom, de twijfel van hase aan de waarheid van het wonder wordt tot groote waarschijnlijkheid. De kracht zijner argumenten kan alleen gevoeld worden door het lezen van zijn betoog, waartoe wij ieder uitnoodigen, die belang stelt in de geschiedenis der Kerk.
Den geest, waarin h. deze geheele zaak behandelt, kan men opmaken uit de woorden, die wij als het slot zijner beschouwing hier laten volgen:
‘De Roomsche Kerk zal geen feest afschaffen, hoe onwedersprekelijk men ook op historische gronden heeft bewezen, dat de zaak, die zij viert, nooit heeft bestaan. Intusschen zou die Kerk weldoen, en daarmede zeker in den geest van franciscus handelen, als zij bij de viering tot die wondteekenen terugging, waardoor de wereld is verlost geworden, en daarbij behoefde zij de toepassing niet uit te sluiten op de wondteekenen, die ieder trouw ridder van christus in den strijd met de wereld te verwachten heeft. Men heeft den Heilige van Assisi als den tweeden gekruiste vereerd, ongedachtig, dat tusschen het kruis op Golgotha en het visioen op den Alverno honderde gekruisten uit den heldentijd van het martelaarschap der kerk staan, met de zedelijke grootheid en den bitteren ernst der werkelijkheid. Nogtans zou franciscus als de groote Apostel van zichzelven hebben kunnen getuigen: “Ik draag de lidteekenen des Heeren jezus in mijn ligchaam”, en niet zonder grond heeft de bul, die hem heilig verklaarde, het woord op hem toegepast: “Leef ik, zoo leef ik niet, maar christus leeft in mij”. Daarom heeft Hij ook voortgeleefd, niet als een droomgezigt in het grafgewelf, maar in de levende werkzaamheid zijner kinderen, zoo lang zij zelven arm, maar rijk aan

{==119==} {>>pagina-aanduiding<<}
de hoogste schatten, den armen het Evangelie predikten, en in eenige afgelegene kloosters, waar zij dit nog doen. Naar zijn eigen Woord “is de mensch zoo veel en niet meer waard, dan hij voor God geldt”. Maar God ziet niet op monnikskleed of wondteekenen, maar op den inwendigen mensch.’

-r-




Gods leidingen met Ludger, den Apostel der Friesche Ommelanden van Groningen; door U.P. Goudschaal, Predikant te Scheemda. Te Groningen, bij F. Folkers. 1856. In post 8vo. VIII en 65 bl. f :-60.

Het boekje dat wij hier aankondigen, moge uit weinige bladzijden bestaan, het is waardig door velen gelezen te worden. Weldadig kan de beschouwing werken van het hier geleverde beeld van Christelijk geloof en zich-zelven verloochenenden ijver, uit liefde tot den Heer geboren, van kennis en wetenschap, die zich met nederigheid en ootmoed paarden, in een man van aanzienlijk geslacht, maar die wereldsche uitzigten prijs gaf om zielen voor jezus te winnen. Die man was niet, gelijk de eerste Christen Zendelingen op onzen grond, van elders overgekomen, maar een landgenoot, op Frieschen bodem geboren, en te Utrecht onder den Abt gregorius, leerling en vriend van bonifacius, voor de dienst des Evangeliums ter bekeering der Heidenen gevormd.
Had Gods voorzienigheid reeds vroeg gewaakt over het leven van ludger's moeder, bij hare geboorte door hare Heidensche grootmoeder tot den dood bestemd, maar door eene medelijdende vrouw behouden - wat hier omtrent de moeder gezegd wordt, vonden wij elders van den zoon verhaald - in zijn gansche leven ondervond ludger de blijken van 's Hemels hand, zoo in zijne redding uit lijfsgevaar bij zijne vlugt uit Engeland, waar onder zijn leermeester en vriend, den beroemden alcuinus, de laatste hand aan zijne opleiding gelegd was, als in den zegen dien hij, naar Deventer gezonden ter voortzetting van het door lebuinus aangevangen werk, ondervond, toen hij daar en in den omtrek velen bewoog om van hunne Heidensche dwalingen afstand te doen, terwijl het hem gelukte lebuinus' stoffelijk overschot terug te vinden, en het door dezen gestichte, maar door de afgodische Saksen verwoeste, Godshuis te herbouwen. Niet minder gelukkig slaagde

{==120==} {>>pagina-aanduiding<<}
hij in Friesland en de Groninger Ommelanden, ter voltooijing van den arbeid van bonifacius en willehald. Door zijn pogen werd de laatste slag aan het Heidendom op onzen bodem toegebragt, en mogt de Christelijke Kerk alhier als gevestigd beschouwd worden. Maar hiermede was ludger's ijver niet tevreden. Naar elders rigtten zich zijne blikken. Naar de woeste Noormannen verlangde hij te gaan. Maar karel de Groote had hem, op raad van alcuinus, tot Bisschop van Munster bestemd. Noode liet hij zich overhalen; hij beschouwde zich te gering voor die betrekking. Doch ze eenmaal aanvaard hebbende, kweet hij zich met zijnen gewonen lust, vooral in het stichten eener, naar de Utrechtsche ingerigte, school ter vorming van jonge geestelijken, wier leiding hij tot zijnen dood op zich nam. ‘Omringd van jongelingen uit de aanzienlijkste geslachten, die van alle zijden aan hem toevertrouwd werden, las hij hun dagelijks uit de Heilige Schrift voor, die hij niet slechts verklaarde om hunnen geest te verlichten, maar ook op hen toepaste om hun hart te vormen. En hij deed dat met zulk eene innigheid, met zulk een vuur en kracht, dat hij allen medesleepte, en voor de dienst van God en christus ontgloeide. Te meer, omdat hij door zijn eigen wandel het zegel op de waarheid zijner woorden drukte’ (bl. 52).
Zoo drong het Evangelie als een zuurdeeg door. De zegen dien onze voorouders uit Frankrijk en Engeland ontvangen hadden, werd door hen op hunne beurt aan Duitschlands Noord-Oostelijke bewoners gebragt. Dezelfde Friezen, welke zoo lang en hardnekkig tegen het Christendom gekampt hadden, stelden, eenmaal er voor gewonnen, er hunne eer in om het aan anderen bekend te maken. Wonderlijke kracht der waarheid aan de harten, ook van de meest bevooroordeelden! Opmerkelijk is het hier, volgens de overlevering, medegedeelde berigt van de aanleiding tot wittekind's bekeering. Ter bespieding van karel's leger in onkenbaar gewaad daar binnen geslopen, werd zijn hart door het gezigt van eene plegtige Godsdienst-oefening, met het Heilig Avondmaal besloten, zóó getroffen, dat hij na twee dagen terugkeerde om zich te laten doopen. Niet minder opmerkelijk is het in ons oog, de afstammelingen der radbouds als waardige opzieners op den Utrechtschen zetel te ontmoeten.

{==121==} {>>pagina-aanduiding<<}

De Heer goudschaal ga voort met zijnen loffelijken arbeid, door ook de levens van lebuinus, marcellinus, willehald en werenfried voor het volk te bewerken. Niemand zal zich de weinige centen voor dit boekje besteed, beklagen.




Adviezen op het gebied van Zegel, Registratie, Successie, Hypotheken, en Notariaat. Maandschrift, bevattende: oplossing van vragen nopens de besparing van regten, en de voorkoming van moeijelijkheden, die zich in betrekking tot de Wetgeving op de aangeduide Belastingen, en die op het Notariaat kunnen voordoen. Uitgegeven door W. de Gelder, Oud-Inspecteur der Registratie, enz. enz. Eerste Jaargang. No. 1. 12 Nommers à 3 bladen. Te Tiel, bij H.C.A. Campagne. 1857. [n.b. Wij schreven dezen titel in 1856 af.] In gr. 8vo. f 5-50.

Dit is de waarlijk niet korte titel van een nieuw tijdschrift aan de Zegel-, Registratie-, Successie- en quaestiën van het Notariaat gewijd. Men kan niet ontkennen, dat wij haast in dergelijke tijdschriften verdrinken. Regt en Wet, de Vraag-al, het Periodiek Woordenboek, enz. enz. geven ons zoo veel te lezen, dat wij geen tijd meer hebben om nieuwe tijdschriften, zij het ook, door te vliegen. Wie echter het boek op zij mogen leggen, ik zeker niet, die het aankondigen en dus lezen moet; en al waren er duizend tijdschriften, er is altijd plaats voor eene degelijke voedzame spijs op de tafel, die zich reeds onder allerlei liflafjes buigt. Evenwel moeten wij tot ons leedwezen verklaren, dat de hier toegediende spijs juist niet door hartigheid uitmunt; en wij willen dit oordeel gaarne motiveren.
Eene vraag, b.v., is deze: ‘of ook aan het zegelregt onderworpen zijn andere stukken, dan die op papier of perkament gedrukt zijn’? en het antwoord luidt ontkennend. Wanneer men dus huurcedullen of wissels op linnen liet drukken, zou men de zegelwet kunnen ontduiken. A bas de zegelwet! leven de weverijen!
Kan men de soulte niet besparen? O ja, langs vele wegen. Een daarvan wordt aangegeven in het tijdschrift op bl. 5. Men zou er bij kunnen voegen, dat het gemakkelijk ware allerlei gesimuleerde handelingen te doen, of te verklaren, dat de scheiding eene provisionele is, maar... men vergete niet dat die gesimuleerde handelingen dikwijls bij kwade trouw der

{==122==} {>>pagina-aanduiding<<}
comparanten op nadeel in plaats van op voordeel uitloopen.
De vraag op bl. 14 acht ik geene vraag, als ik mij den regel herinner, bona non intelliguntur nisi deducto aere alieno. Hetzelfde geldt voor de quaestie (?) bl. 22 ter sprake gebragt, die reeds, zoo ik mij niet bedrieg, in de regts-praktijk is beslist.
Het ongelukkig gevolg van Maandschriften die quaestiën behandelen, is dit: dat men iedere maand gereed moet zijn met eene hoeveelheid druks, en dat dus niet altijd stoffe aanwezig is voor den onverbiddelijken uitgever, die zijn nommer iederen eersten der maand gereed moet hebben. Dan zoekt men quaestiën, en deze zijn niet altijd even interessant; of men maakt quaestiën, die het niet zijn. Waarom geeft ook hier de Redacteur niet zijne Adviezen uit naar mate er stof is?
Nog iets. Gaat men alleen uit van het beginsel om regten te besparen, dan komt men er ligt toe om zeer spitsvondige middeltjes aan de hand te doen, die echter later blijken partijen van den wal in de sloot te hebben geholpen. De regte weg is ook hier voor de justiciabelen veelal de zekerste.
Maar wij schorten ons oordeel nog op. Het eerste Nommer is pas verschenen. De volgende mogen dit verre in gehalte overtreffen.

a.




De tijdvragen over de afscheiding en vereeniging van Staat, Kerk en School, in betrekking tot de levensbeginselen van het Christendom. Eene verzameling van opstellen van Jkhr. Mr. J. de Bosch Kemper. Te Amsterdam, bij E.S. Witkamp. 1856. In gr. 8vo. VIII en 232 bl. f 2-30.

Wij beschouwen 't als een pligt, de aankondiging van dit boek niet uit te stellen. Het geldt hier niet de opsporing van eenig oud manuscript, den aanleg van eene nieuwe spoorweglijn, of eenige andere onderneming van geleerdheid of stoffelijken voortgang: het zijn vragen, naauw verbonden met den voortduur van ons volksbestaan, met onze intellectuële en zedelijke volkskracht, met de godsdienst en met de vrijheid van geweten.
In meer dan vijftig korte verhandelingen, in helderen stijl en op kalmen toon, overweegt de Schrijver met kennis van zaken al 't geen sedert 1841 hier te lande, met betrekking

{==123==} {>>pagina-aanduiding<<}
tot de genoemde aangelegenheden in 't midden is gebragt. De stukken zijn uit ‘De Tijdgenoot; het Volksblad; de Amsterdamsche Courant’, enz. bijeenverzameld, ontdaan van alles wat naar twist en bestrijding zweemt. ‘Het zijn opstellen tegen niemand gerigt, tegen niemand geschreven; uitvloeisels van meeningen, die door de jaren eene langzame ontwikkeling gekregen hebben, en die thans tot eene persoonlijke levensovertuiging zijn gerijpt.’ (Voorberigt, bl. iv.)
Wij treden in geene nadere beschouwing. Vijftig, zestig opstellen ieder in 't bijzonder nader te overwegen, ware te wijdloopig voor een maandwerk, en waarschijnlijk onvruchtbaar. Maar de lezing en overweging van 't werk bevelen wij dringend aan. Wij doen dit niet, gelijk men 't werk aanbeveelt van eenen schrijver of uitgever, dien men poogt te bevoordeelen; of gelijk men ieder goed boek vele lezers wenscht: wij bevelen het boek aan, om 't gewigt der behandelde aangelegenheden; vooral omdat er groote behoefte bestaat, bij 't meerderdeel onzer landgenooten, aan de kennis van 't geen hier behandeld wordt. Velen, voor en tegen, hebben vuur gevat bij 't laatst aangeboden Ontwerp van Wet op 't Lager Onderwijs; honderden hebben verzoekschriften geteekend. De goede bedoeling van elk hunner is boven allen twijfel; doch minder is 't veler grondige kennis der aangelegenheid; en de helderheid van dier inzigt, niet van 't geen ieder in re constituenda voor 't beste zou houden, maar van 't geen in onzen tijd en op ons standpunt het beste is. Daarom bevelen wij ieder aan, om dit werk te lezen en er over na te denken.




Leiddraad tot de Algemeene Geschiedenis van het Vaderland, van den vroegsten tijd tot op onze dagen, door Prof. L.G. Visscher. Derde Deel, Tweede Stuk. Te Utrecht, bij Kemink en Zoon. In kl. 8vo. 186 bl. f :-80.

Dit Tweede Stuk van het Derde of laatste Deel van Prof. visscher's ‘Leiddraad tot de Algemeene Geschiedenis des Vaderlands’ loopt van de stichting van het Koningrijk Holland tot den dood van willem II, 1806-1849, met bijgevoegde tabellen van onze Stadhouders, Keizer en Koningen, van de Gouverneurs onzer Oost- en West-Indische bezittingen, en een geslachtregister van het Huis van oranje.

{==124==} {>>pagina-aanduiding<<}

Met geen minder genoegen dan de vorige hebben wij dit Stuk gelezen. Des Schrijvers inzigten komen ons doorgaans gelukkig, en zijne redeneringen gegrond voor, inzonderheid omtrent de Belgische onlusten met 't geen ze voorafging en volgde, die eene ruime plaats in dit Stuk innemen, en waaromtrent de Hoogleeraar zich goed onderrigt toont. Hij is volstrekt de man niet die door anderer oogen ziet, of er op gesteld is in betreden sporen te gaan. Afkeerig van revolutionnair drijven, deelt hij echter, zonder naar politieke geloofsbelijdenis te vragen, goed- en afkeuring, lof en berisping uit. Ofschoon zijne partij kiezende, en van harte de zaak van Vaderland en oranje toegedaan, zoo beschouwt hij toch de aanhangers van dat Huis met geene blinde voorliefde, en laat zich door geen gezag van namen wederhouden, om ook over de meest gevierde personen zijn oordeel uit te spreken. Vele zijner beschouwingen dragen den stempel van ongewoonheid en nieuwheid, en zijn geschikt tot verdrijving van illusiën, en tot verspreiding van licht over 't geen nog niet genoeg opgehelderd is. Zij verdienen de aandacht en toetsing van hen die zich toeleggen op de regte kennis van het laatste vijftigjarig tijdvak.
Wij kunnen ons niet weêrhouden eenige van des Hoogleeraars niet alledaagsche oordeelvellingen mede te deelen. Dat de vereeniging van Holland met het Fransche Rijk in napoleon's plan gelegen hebbe, kan hij niet gelooven. ‘Ware het hem’ - vraagt hij - ‘te doen geweest om zich van Holland meester te maken, voor wie zou hij omwegen gemaakt hebben? Maar de dwang zijn broeder aangedaan, en dien hij zorg droeg dat in Engeland bekend werd, moest den weg banen tot het aanvangen eener onderhandeling met dat land, 't welk verondersteld mogt worden aan het zelfstandig bestaan van ons land groote waarde te hechten. Koning lodewijk moest als het ware om hulp smeeken voor hem en zijn land, beide op het punt om verloren te gaan, indien Grootbrittannië geen vrede kon treffen met den Keizer. Doch Engeland, hoe zeer groot belang stellende in het behoud van Holland, wilde van geene voorslagen tot vrede hooren, zoo lang het continentaalstelsel bestond. Daar lodewijk dit thans even weinig als te voren hielp handhaven, en napoleon, bij zijns broeders afstand, het Regentschap van hortense, en de voogdij en

{==125==} {>>pagina-aanduiding<<}
bescherming te lastig en omslagtig vond, volgde de inlijving.’ - Van het drukkende der Fransche heerschappij wordt eene ware, doch niet overdrevene, voorstelling gegeven. Aan kemper, en wie met hem den vaderlandschen zin bleven voeden, wordt de verdiende lof niet onthouden; maar van bilderdijk gezegd: ‘Hij, die vroeger het Huis van oranje aanhing, en later een beruchten lierzang op napoleon schreef, had thans den moed verloren, en twijfelde niet of wij waren voor eeuwig aan Frankrijk verbonden. In zijne onderwerping ging hij zelf verder dan noodig was, en zocht den algemeenen Stedehouder te beduiden, dat de inlijving eene weldaad was, en men onze taal en letterkunde behoorde weg te vagen. Die laffe vleijerij gaf hem zelfs geen droog brood.’ - Omtrent de Grondwet van 1814 heet het: ‘Met zulk eene Grondwet, die voorzeker de Regering tot groote dingen in staat stelt, doch weinig kans geeft om haar ieder oogenblik te bemoeijelijken en zich zelven te verheffen, was men destijds wonder wel tevreden. Later werd dat anders, en toen maakte men van hogendorp, den grootsten voorstander der aristokratische rigting in onzen nieuwen regeringsvorm, een afgod der volkspartij, en scheen het als of het niet opvolgen zijner veelzins wijze, doch tevens aanmatigende en daardoor onuitvoerbare lessen, het onheil des Vaderlands te weeg bragt.’ Nog minder dan met van hogendorp is de Schrijver met van der duin ingenomen, ‘die volstrekt geen genoegen nam met de ondergeschikte rol, die de Koning hem als Gouverneur van Zuid-Holland deed spelen, en die in het klein, bij middel van hof-intrigues en allerrampzaligst geschrijf, zijn Vaderland eene groote ondienst deed.’ - Van den door dezen zoo verheerlijkten, door genen verguisden Baron van der capellen geeft Prof.
visscher deze afbeelding: ‘Hij was een man van fijne beschaving, heldere inzigten en gematigdheid; ondanks eenige stijve en hoogst aristokratische vormen, wist hij zich door zekere mate van belangstelling in het lot van anderen ongemeen bemind te maken, en genoot de achting van allen die met hem in aanraking kwamen. Capellen was veeleer goedertieren dan gestreng, en meer geschikt tot representatie van eenige Hoogheid dan tot arbeid of diepzinnig overleg. Hij had een schoon voorkomen, volstrekt geen stelsel, maar een zeer zedelijken levenswandel; hij had een model van een hoveling, een phoenix kunnen wezen

{==126==} {>>pagina-aanduiding<<}
onder de afgezanten bij plegtige aangelegenheden, zoo als huwelijksverbindtenissen, condoleantiën, enz.; doch, men belastte hem met arbeid en portefeuilles, met eene zending naar Oost-Indië, zelfs later met het opperbeheer der Utrechtsche Hoogeschool, en voor geene dezer betrekkingen had hij eenigen anderen aanleg dan goede manieren en welwillendheid.’ - Van den invloed dien de Fransche Julij-omwenteling op de twee partijen in België uitoefende, wordt gezegd: ‘In de Zuidelijke Provinciën verbrak de band der Katholieken en liberalen; want de triumf door de laatsten in Frankrijk behaald, was geenszins eene zegepraal die de eersten bedoeld hadden. De Nederlandsche Regering kon derhalve, wat de geestelijkheid betreft, gerust zijn; maar zij was het tevens ten aanzien der andere partij, en beging daarmede eene onherstelbare fout. De oppositie der dagbladen, de aanhangers van de potter, zij die slechts kleine concessiën genoten en geenszins gelijk stonden met de Prelaten, die hun oogmerk bereikt hadden, bleven dus het vuur van tweedragt tegen de Regering aanblazen, en begrepen dat de tijd van handelen gekomen was.’ - De uitkomst heeft het zegel gedrukt op het oordeel dat wij hier lezen over het verblijf des Prinsen van oranje te Londen, en zijne onderhandelingen met het Londensche Congres: ‘Wij, die meer dan twintig jaren later de gebeurtenissen te boek stellen die wij beleefd hebben, maar thans, met dezelfde verkleefdheid aan het Huis van oranje, geene hereeniging op den voet van 1815 terugwenschen, voegen er alleen deze opmerking bij: dat men geene Prinsen, zelfs geene Prinsen van oranje, zonder mannen van wetenschap, als onderhandelaars naar Londen moet zenden, aangezien een sluwe en verstandige grijsaard als talleyrand, en een talent als lebeau, altijd veel sterker zijn dan
goedhartige en in ieder opzigt welmeenende Vorsten.’ - Ook over het Bestuur en de Bestuurders van onze Oost- en West-Indische Koloniën komt hier veel behartigenswaardigs voor.
Niet naauwkeurig is het omtrent de vermeestering van Java door de Engelschen gezegde op bl. 26: hunne landing had het verlies der hoofdstad en van het fort Meester Cornelis ten gevolge. Batavia, niet te verdedigen, gaf zich terstond over, en de bestorming en verovering van het fort (kamp) Meester Cornelis, waar janssens zijne magt bijeen had, en in welks verdediging de Majoor muller en Kapitein osman zich opofferden,

{==127==} {>>pagina-aanduiding<<}
sleepte het verlies der Kolonie na zich. - Uit het verslag van het gevecht van Quatre-bras (bl. 52) zou men niet opmaken, dat de overwinning, door de tijdig aangekomen versterkingen, ten slotte aan onze zijde bleef.




Ons Vaderland. Historisch-Romantische Schetsen uit de Vaderlandsche Geschiedenis. Van de vroegste tijden tot op heden. Door G. Engelberts Gerrits, met medewerking van eenige Vaderlandsche Geleerden en Letterkundigen. Derde Deel. Met vignet. Te Amsterdam, bij Allart en van der Made. 1856. In gr. 8vo. 276. f :-30 per Aflev. van 48 bl.

Onze aankondiging van de eerste twee Deelen heeft onze ingenomenheid met dit werk doen kennen. Voor beschaafde lezers achten wij de hier in een heerlijken stijl geleverde schetsen uitnemend geschikt, om hen op eene onderhoudende en aangename wijze tot eene nadere kennismaking met het op onzen bodem voorgevallene en met de zeden van het voorgeslacht te leiden, dan door middel der gewone Handboeken te verkrijgen is. In de voorstelling van al wat tot de huiselijke, maatschappelijke, godsdienstige en krijgsgebruiken der hier wonende en met hen in aanraking komende volken betrekking heeft, vertoont zich de meesterhand; voor afwisseling wordt gezorgd van woelige en woeste met stille en liefelijke tafereelen.
Wij hebben echter ook onze meening niet verborgen, dat de Schrijvers niet altijd de eischen der historische kritiek gehuldigd, maar wel eens waarheid en verdichting, het onbetwistbare met het betwistbare vermengd hebben. De Heer g. engelberts gerrits heeft in de Voorrede voor dit en voor het Tweede Deel tegen onze aanmerkingen de pen opgevat, maar ons geenszins overtuigd, dat wij mis gehad hebben met te beweren, dat de ligging van Grinnes, Arenacum en Vada niet te bepalen, en hunne identiteit met Gorinchem, Aart en Wageningen niet bewezen is. De kaart van peutinger is ter beslissing onvoldoende. Hoe zal men zich op eene kaart verlaten, waarin op geographische lengte en breedte geen acht genomen is, die alleen de Maas en den middelsten Rijnkil heeft, zonder dat men er uit zien kan, dat de bewuste plaatsen op den linker- of regter-oever der Waal gelegen hebben!

{==128==} {>>pagina-aanduiding<<}
Het vinden van Romeinsche overblijfsels bewijst op zijn hoogst, dat de Romeinen daar geweest zijn; hunne munten en huisraad kunnen er zelfs door den handel geraakt zijn. De overeenkomst der plaatsbenamingen pleit zoo goed voor Rhenen als voor Gorinchem, voor Arnhem als voor Aart; terwijl men ook op grond van het doel dat civilis met zijn aanval zal gehad hebben, Grinnes tegenover Rossum, en Vada op de hoogte van Tiel gezocht heeft. - Welke zekerheid bestaat er voor de stichting van het Valkhof door julius caesar, daar het onzeker is, of deze Veldheer ooit een voet op den Noord-Nederlandschen grond gezet heeft? - Insgelijks moeten wij het betwijfelen, dat de verwantschap van Gallen en Germanen in afkomst en godsdienstleer zoodanig was, om wat van genen gezegd wordt, ook op dezen van toepassing te rekenen. Dat er tusschen beider zeden en instellingen nog al verschil bestond, leert ons caesar in het zesde Boek zijner Commentariën. - Van de aan nero ten laste gelegde brandstichting van Rome zegt tacitus: Forte an dolo Principis incertum; nam utrumque auctores prodidere.
Intusschen, terwijl wij met vertrouwen de verzekering aannemen, dat men zich met naauwgezetheid zal trachten te hoeden tegen de minste inbreuk op de regten der Geschiedenis, willen wij onzen dank betuigen voor het genot dat ons ook de lezing van dit Deel verschaft heeft. Was de historische stof hier schraal - voor de tweede en derde eeuw vinden wij omtrent ons land slechts een paar wenken - de Schrijvers hebben met het weinige dat hun ter dienste stond, gewoekerd, en het ontbrekende uit hunne rijke verbeelding aangevuld, om te doen optreden den bekwamen, door Keizer adrianus vereerden, boogschutter, maar ook, gelijk velen zijner landgenooten, aan het dobbelspel verslaafden soranus, en den dapperen Saliër chariëtto in zijn strijd onder julianus, wien wij hier op Stichtschen bodem aantreffen, tegen de woeste Quaden en Chamaven, die van uit het Woud zonder Genade, tusschen Doesburg en Arnhem gesteld, de omliggende landstreek met schrik vervulden. Beurtelings bevinden wij ons aan den voet van Katwijks duinen, aan de boorden van de Maas en den Gelderschen IJssel, en in het grijze Trajectum, en worden de poorten van Forum Adriani, van het Duifhuis en van Wiltenburg ontsloten. De zinrijke Noordsche Godenleer

{==129==} {>>pagina-aanduiding<<}
wordt in hare betrekking tot de natuurverschijnselen en jaargetijden ontsluijerd; treffend is de mythe van den dood van baldur, den God des zomers, van de tranen door menschen en Goden over zijn verlies gestort, en van de blijdschap over zijn herleven. Met afschuw trekt men den voet terug uit hilgardis' tooverhol, en uit het geheimzinnige woud, waar romald als een zoenoffer van Germanië's beleedigde Goden verdween. Doch met vreugde vangt het oog de eerste stralen op van jezus' leer, door middel der Romeinsche legerbenden in den nacht des Heidendoms, welke dezen grond bedekte, verspreid, en juicht den voor Zijn naam door de hand der dienaren van den woesten wodan gevallene, in zijn onwankelbaar geloof bij het naderen van den martelaarsdood, toe.
Ook de aanteekeningen hebben hare waarde. Men kan er uit zien, hoe vele onder ons in zwang zijnde gebruiken en woorden uit de grijze Oudheid dagteekenen: het schaatsenrijden der Batavieren op houten spanen en schieën, gelijk nu nog in het Noorden plaats heeft; de Paasch- en St. Jakobsvuren en de Meiboom; de verdeeling van den dag in schoven of schoften, elk van drie uren, onzen werk- en ambachtslieden wel bekend; het morganatisch huwelijk, of huwelijk met de linkerhand, van de morgengave die de bruid van haren bruidegom ontving; de afkomst van onzen Dingsdag (Dijnsof Dijsdag) van den God dijs of tijr, den God des oorlogs; van Vrijdag, vrijer en vrijster, van frei, den God der lente en zijne zuster freia; met de herkomst en verklaring van den Hartjes-, d.i. hertha's-dag, de dag van de verschijning hier beneden van hertha, de moeder der aarde, wanneer vrede en vreugde heerschte, die echter door een bedrijf van barbaarschheid besloten werd, en de latere in den Grafelijken tijd verbeterde viering van dien dag.
De bladzijden volgende op de 176ste, zijn in het exemplaar dat wij ontvingen, geheel verkeerd ingenaaid (*).






{==130==} {>>pagina-aanduiding<<}

Een Haagsche Joffer. Historische Schets uit de zeventiende eeuw, door H.J. Schimmel. Twee Deelen. Te Amsterdam, bij J.C. Loman, Jr. 1856. In post 8vo. 180 en 202 bl., met twee houtsneê-platen, f 2-90.

In 's Prinsen lusthof (waarschijnlijk te Rijswijk) wandelden in den jare 1623 of 1624 twee heeren door de regte paden op en neder. De een, een man van 57 jaren, onderscheidde zich door de wijze, waarop hij zijn baard en haar droeg, en waarin hij, evenmin als in zijne kleeding, de Fransche mode, toen in zwang, volgde. Op zijn gelaat waren de sporen zigtbaar van ziekte en mismoedigheid; het was vermagerd en verbleekt; zijne oogen stonden niet meer zoo helder als vroeger; zijn spitse baard was grijs. Zijn medgezel was een Engelschman, die al de fierheid en zelfgenoegzaamheid, die kenmerken zijner natie, paarde aan een schier blinden ijver voor eigen begrippen en beginselen.
Prins maurits van nassau en Ridder dudley carleton, Gezant van Koning jakob I bij de Staten der Vereenigde Provinciën, voerden een gesprek over de aangelegenheden van den dag. Eerst hadden zij gesproken over de schaarschte van geld, die hier te lande heerschte, en over de middelen om 't krijgsvolk beter te betalen. Dit was noodig, want nog onlangs (November 1623) was er onder de bezetting van Breda eene muiterij uitgebroken, die, wel is waar, door Prins hendrik was gestild, maar die zich herhalen kon. Die ongeregeldheden waren vooral onder de Engelsche compagniën begonnen, en toch meende maurits, dat er van Engeland weinig hulp te wachten zou zijn, zoo lang men van die zijde met Spanje bleef onderhandelen. En terwijl carleton hierop antwoordde, viel Zijne Excellentie (*) hem plotseling in de rede, met de vraag:

{==131==} {>>pagina-aanduiding<<}

‘Hoe staat het met uw huwelijk?’
Die vraag doelde op een huwelijk tusschen den Prins van Wales en de Infante van Spanje, waarover onderhandeld werd.
‘Die zaak staat stil, Uwe Excellentie!’ hernam carleton. ‘Men kan het niet eens worden over het teruggeven van de Paltz. Maar de Staten behoorden het hunne daartoe bij te brengen; zij moesten trachten, door het ondersteunen van de Koningin van Bohemen, de dochter van mijn Koninklijken meester, de gunst van den vader te herwinnen.’
‘Intusschen hebben die onderhandelingen, tusschen Engeland en Spanje aangeknoopt, onzen Staat van den uwen vervreemd,’ zeide maurits stroef.
‘Die vervreemding is van de zijde der Staten begonnen,’ antwoordde carleton. ‘Eerst doordat barneveld en zijne Arminianen nieuwe verbindtenissen met de Hanze-steden hebben uitgelokt, zonder dat mijn Koninklijke meester er kennis van droeg; later door de trotsche en straffe manier van handelen tegenover Zijne Majesteit, en eindelijk door het belemmeren van onzen handel in Oost-Indië en elders. En dit alles ten spijt van de velerlei verpligtingen, die men aan mijn meester had, zoo wegens hetgeen Zijne Majesteit heeft gedaan om het Bestand te helpen tot stand brengen, als wegens de teruggave van de verpande steden; wegens het helpen stillen der jongste binnenlandsche geschillen in deze gewesten; wegens het bemiddelen van de Oost-Indische twisten; wegens het verdragen van zoo vele geweldenarijen op zee gepleegd, zonder daar wraak over te nemen. Geen wonder, voorwaar! dat de Koning, bij zulk een ondank van de zijde der Staten, het oor heeft beginnen te leenen aan voorslagen door Spanje gedaan. - Maar 's Konings gunst kan nog worden herwonnen; hij zal zijne oude bondgenooten niet verlaten, zoo ze slechts wat vriendelijker behandeling voor 't vervolg toezeggen.’
‘Hoor!’ hernam maurits, en zijne stem klonk helderder, ‘hoor! dit staat vast: dat een Vorst, die onze zijde houdt tegen Spanje, ook op onze duurzame vriendschap kan rekenen. Als uw Koning zulk een besluit neemt, dan zullen wij goed en bloed voor hem ten beste hebben - wij, dat zijn de Staten en ik.’
‘Ik moct Uwe Excellentie uit naam van mijn Koning danken voor die woorden, welke zeker, wat Uwe Excellentie be-
{==132==} {>>pagina-aanduiding<<}
treft, wel zijn gemeend. Maar Uwe Excellentie weet ook, dat de woorden van Hun Hoog Mogenden niet altijd letterlijk kunnen worden opgevat, en om Zijne Majesteit gerust te stellen, zou er iets meer dan woorden worden vereischt. - Uwe Excellentie vergeve het mij dat ik hier ronduit spreke, maar het is mij niet onbekend gebleven, hoe dikwijls Jufvrouw serklaas, die oude Haagsche vrouw, welke men de koppelaarster van het Bestand noemt, over- en wederreist, om voorslagen te doen tot bestand of vrede. De meer verwijderde gewesten sperren de ooren open, om iets van die voorslagen af te luisteren, en zoo ze maar eenigzins aannemelijk schijnen, zou men er misschien spoedig toe besluiten, om den last des oorlogs van zijn eigen hals op dien des Konings te schuiven. - 't Ware daarom misschien 't meest geraden een verbond van onderlinge bescherming te sluiten.’
‘Ik wil niet ontkennen, dat Jufvrouw serklaas en anderen meermalen met zulke voorslagen bij mij zijn gekomen; maar ik heb die voorslagen altijd onder mij gehouden en ze nooit aan de Staten der bijzondere gewesten overgeleverd. En ik kan u daar een bewijs van leveren, zoo 't noodig ware; onlangs werd mij nog uit Brussel gemeld, dat spinola en peckius (*), juist omdat zij dit ontdekt hadden, het besluit hadden genomen, om lieden, vermomd als reizigers en handelaars, herwaarts te zenden, die dergelijke voorslagen onmiddellijk aan de Staten der bijzondere provinciën zouden doen. Ik wil echter niet dat dit gebeure, en ik zal het beletten, zoo lang ik kan. - Maar dit daargelaten, de zaken zijn hier te lande zoo gesteld, dat alleen de uiterste wanhoop ons zou kunnen doen besluiten, vrede of bestand met Spanje te maken.’
Carleton doelde met een enkel woord op de waarborgen, aan zijn Koninklijken meester te geven, opdat deze zich naauwer met de Staten zou kunnen verbinden. ‘Koningin elizabeth,’ zeide hij, ‘had hare hulp ook niet gegeven dan onder behoorlijke verzekering.’
‘Zoo de Koning,’ antwoordde maurits, terwijl zijne oogen

{==133==} {>>pagina-aanduiding<<}
door een straal van schranderheid werden verlicht, ‘zoo de Koning zich jegens dezen Staat gedragen wil, even als Koningin elizabeth dit gedaan heeft, zal de Staat zich ook gedragen omtrent uw Koninklijken meester, even als omtrent de Koningin.’
Die vrij dubbelzinnige uitspraak maakte een einde aan 't gesprek.
Wij verlaten den prinselijken lusthof en denken ons eenige maanden terug. - Op een Februarij-avond van 't jaar 1623 zien we drie mannen zich verschuilen in een schip, dat, met kaas geladen, van Rotterdam naar Wezel varen zou. Die mannen hadden zich zóó goed weten te verbergen, dat het vaartuig reeds voor Nijmegen gekomen was, eer zij door den knecht van den schipper werden gezien. Jakob beltjes zeî nu tegen zijn knecht, dat de vreemdelingen geestelijken waren, die om zaken van 't geloof 't land verlieten, en dat hij hen niet moest verraden. Maar bij het tolhuis, niet ver van Schenkenschans, gekomen, liet een der vreemdelingen zijn dienaar, die hem vergezelde, even aan land gaan. Die knecht werd terstond door eenige soldaten herkend, want zij hadden hem vroeger in Bergen-op-Zoom, toen zijn heer daar bevelhebber was, gezien. Hij werd ondervraagd, en door het dreigen met de pijnbank tot de bekentenis gedwongen, dat zijn meester zich in het schip bevond. Dadelijk werden er eenige soldaten naar het vaartuig gezonden; maar zij kwamen te laat. De vlugtelingen hadden, door het lange wegblijven van den dienaar, achterdocht gekregen; zij waren fluks met den schipper in de boot gestapt, en naar den overkant van de Waal gevaren. Daar bevonden zij zich op Kleefschen bodem; ze huurden een wagen en reden met hun drieën naar Goch, waar de Spaansche bevelhebber hen vriendelijk ontving en hun, eenige dagen later, een sterk geleide naar Brussel meêgaf. De Aartshertogin isabella nam de vlugtelingen onder hare hooge bescherming, en zoo bevonden willem, Heer van Stoutenburg, en adriaan van der dussen, die het op het leven van Prins maurits hadden toegelegd, maar door jan faassen waren verraden, zich in veiligheid. De Staten verzochten de Aartshertogin, om stoutenburg te willen overleveren, maar dit werd door Hare
Hoogheid geweigerd.
Intusschen mogt van der dussen zich in zijne ballingschap

{==134==} {>>pagina-aanduiding<<}
welhaast verheugen in 't bijzijn zijner vrouw, de dochter van elias van oldenbarneveld, broeder van johan, den Advocaat. Stoutenburg ontving dien troost niet: zijne echtgenoote, walburg van marnix, dochter van den Heer van Aldegonde, bleef in Holland, en kwam hem in het ongeluk niet ter zijde staan. Welligt had hij het ten deele aan zich zelf te wijten; hij stond toch bekend als een man van een doldriftigen en lossen aard, die zijn vader veel moeite had veroorzaakt, en misschien had hij de liefde zijner echtgenoote wel door de hevigheid van zijn karakter en het toegeven aan zijne hartstogten verbeurd.
Hoe 't zij, stoutenburg voelde zich thans niet gelukkig in een vreemd land, door allen verlaten, en met de gedachte dat zijn broeder, dien hij in de zamenzwering tegen maurits had meêgesleept, even als zijn grijze vader op het schavot was gestorven. Hij zocht zijn verdriet door reizen te verzetten: hij doorkruiste Italië en Frankrijk, en wendde later, in Brussel teruggekeerd, pogingen aan om vergiffenis te verwerven in zijn vaderland, maar deze pogingen bleven, ook na den dood van maurits, vruchteloos. Toen, niets meer van zijn vaderland hopende, besloot hij geheel van partij te wisselen; hij omhelsde de Roomsche godsdienst, en trad, in of na 't jaar 1626, in dienst der Aartshertogin. Sedert voerde hij als Ridmeester de wapens tegen zijn vaderland, en als men zijne bende zag naderen, werd het oog getrokken door den zwarten standaard, waarop een doodshoofd stond afgebeeld, en door het somber gelaat van den hoofdman, die den dood van een stokouden vader, en van een broeder in den vollen bloei van 't leven, beiden door beulshanden gevallen, wilde wreken.
Van deze gegevens, namelijk van de woorden van den Engelschen Gezant carleton over Jufvrouw serklaas, die wij in hun verband hebben medegedeeld, en van hetgeen van oldenbarneveld's jongsten zoon, na zijne vlugt uit Holland, bekend is, heeft schimmel de intrigue van zijne historische schets zaâmgesponnen. Hij heeft echter die beide gegevens onderling in verband gebragt, door de fictie, dat Jufvrouw serklaas uit den Haag naar Brussel zou gekomen zijn om willem van oldenbarneveld op te sporen en hem te dwarsboomen. - In dit doel laat de Schrijver haar dan ook slagen,

{==135==} {>>pagina-aanduiding<<}
en wel zóó volkomen, dat de Heer van Stoutenburg valt door eene hand, welke Jufvrouw serklaas tegen hem heeft gewapend, en sterft onder de oogen van Prins maurits, dien hij in de werkelijkheid overleefde. (Zie Deel II, bl. 174 en 136.) Het laatst toch wat wij van stoutenburg in de geschiedenis vermeld vinden, is, dat hij in 1631 de gegevens verstrekte, volgens welke de toenmalige Spaansche veldheer, Markies de santa-cruz, zou trachten de gemeenschap tusschen Holland en Zeeland af te snijden (*).
Schimmel heeft zich ergens een trouw aanhanger genoemd van bilderdijk's uitspraak: ‘de daad zij om het stuk, niet het stuk om de daad’, en hij heeft hier, even als elders, de geschiedenissen van twee personen ineengesmolten, en eenige feiten gegroepeerd, waarvan de chronologische volg-orde hier en daar minder naauwkeurig is. (Vergelijk het Voorbericht van het Drama Napoleon Bonaparte. Dramatische Poëzy. Tweede Deel, bl. 146.) Ook wij zijn van oordeel, dat afwijkingen van de historische waarheid, vooral wanneer ze onschadelijk zijn, veroorloofd zijn in Drama's en Romans, die toch eene andere roeping hebben ‘dan om als spiegel te dienen, waarin de kroniek met treffende gelijkheid weêrkaatst wordt.’ Maar de afwijkingen van de historie moeten dan toch ook hare verschooning vinden in het dienstbaar zijn aan het idée des schrijvers, en daarom kunnen we ons geene reden denken, waarom schimmel goed heeft gevonden willem van stoutenburg te maken tot den oudsten, en reinier van groeneveld tot den jongsten zoon van oldenbarneveld. (Zie Deel II, bl. 38 en 136.)
Wij vinden onder anderen bij wagenaar (Deel X, bl. 450): ‘willem van oldenbarneveld, Heer van Stoutenburg, jongste Zoon des Advokaats, was de voorbaarigste aandryver des aanslags, in welken hy ook zynen Broeder, reinier, Heer van Groeneveld, met moeite, hadt ingewikkeld.’ En wij hebben dat jongste zoon wel elders bevestigd, maar nergens weêrsproken gezien; wij voegen dit er bij, omdat men in dezen tijd zich niet altijd met gerustheid kan verlaten op oudere Historieschrijvers, nu de geschiedenis weder in hare eerste bronnen

{==136==} {>>pagina-aanduiding<<}
wordt nagespoord, en men zoo veel, wat men vroeger voor waar aangenomen heeft, in duigen ziet vallen.
Deze voor ons onverklaarbare afwijking van de historische waarheid oefent geen den minsten invloed uit op den loop van 't verhaal; terwijl de andere afwijkingen: het fictive doel der zending van Jufvrouw serklaas, en het te vroeg sterven van willem van stoutenburg, wel degelijk om het verhaal zijn, en ook daaraan voordeel doen.
Onder den naam van Jufvrouw serklaas heeft schimmel ons eene figuur voorgesteld, die zeer de aandacht boeit - niet zoo zeer om wat haar innerlijk of haar persoon aangaat, dan wel om hare houding en handelingen in de verschillende moeijelijke omstandigheden, waarin de Schrijver haar heeft geplaatst, en waaruit hij haar zich doet redden met eene alleraardigste geslepenheid, en fijnheid, en gevatheid, en... we wilden dat we er nog meer woorden konden bijvoegen, om den indruk weêr te geven, dien de jichtige, slimme, intrigerende Jufvrouw serklaas op ons heeft gemaakt.
Van willem van stoutenburg heeft schimmel eene belangwekkende figuur geschapen, die de nieuwsgierigheid opwekt en spant, die tot medelijden dringt.
Maar er treden in de schets nog andere personen op, vooreerst historische, en ten tweede verdichte. Wij zullen ons vooral tot de eersten bepalen. Onder hen wordt de voornaamste plaats bekleed door isabella, de dochter van filips II, de weduwe van Aartshertog albert sedert 13 Julij 1621, en sedert dien zelfden tijd Gouvernante-Generaal der Zuidelijke Nederlanden, met al de praerogativen, die zij vroeger als Souvereine had uitgeoefend. ‘De edele, grootmoedige, vriendelijke, onversaagde en standvastige isabella’, zoo als wij haar ergens genoemd vonden (*), is in schimmel's verhaal nog slechts eene schaduw van 't geen ze geweest was; ze wordt ons daarin voorgesteld als overdreven vroom, als zeer zwak, als alleen bij uitzondering nog vatbaar voor opwellingen van vroegere fierheid. Zij telde in 1624, den tijd, waarin het verhaal speelt, 58 jaren, want zij stierf, in 67-jarigen ouderdom, in 1633. ‘De kracht, de schranderheid,’ zegt schimmel, ‘die der dochter van filips eigen was geweest (lees: waren geweest), waren

{==137==} {>>pagina-aanduiding<<}
te loor gegaan, hoewel de uitwendige vormen, waaronder zij vroeger waren verschenen, nog bestonden.’ (Deel I, bl. 33.)
Wij meenen dat schimmel de Aartshertoginne niet heeft geflatteerd, dat hij haar zeker niet heeft beschouwd door den bril van van der vynckt, den Schrijver van de Histoire des Troubles des Pays-Bas, die van haar getuigt: ‘L'éloge qu'on pourrait faire de cette princesse n'atteindrait point son mérite: son plus beau panégyrique est dans la vénération universelle, sans exception, qui, l'ayant accompagnée pendant toute sa vie, subsiste dans la même force encore à présent pour sa mémoire immortelle.’
Ook bentivoglio getuigde van haar: ‘Zonder twijfel is de Infante over 't algemeen veel meer bemind dan de Aartshertog, door de meerdere lieftalligheid, die zij ten toon spreidt.’
't Is waar, bij een nieuweren Schrijver, bij theodore juste, vinden wij bijna woordelijk den aanvang van schimmel's verhaal terug, ook daar heet het:
‘Isabella had, gedurende de ziekte van haar gemaal, het voornemen geopenbaard om in een klooster te gaan, maar haar stervende echtgenoot deed haar dit plan opgeven, terwijl hij haar bad het bestuur des lands op zich te nemen. - Toen zij zich nu niet uitsluitend aan de godsdienst kon wijden, besloot zij toch het geestelijke kleed te dragen, en in stilte al de daaraan verbondene verpligtingen te volbrengen. Het Brusselsche paleis geleek een klooster; de Infante, gekleed in het grijze pak der zusters van Sinte klara, bragt iederen dag zes uren in devotie door, en wijdde er zes andere aan de zaken van regering. Hare uitspanning bestond in het met hare eeredames vervaardigen van tapisserie-werk voor de kerk, en ondergoed voor de armen. Zij ging niet anders meer uit, dan om processiën te volgen of het Hoogwaardige te vergezellen, dat men naar de zieken bragt.’
Maar dit nam niet weg, dat isabella, volgens den zelfden Schrijver, even als haar vader, eene groote werkzaamheid bezat; dat zij, even als hij, weinig sprak en veel schreef; dat zij iederen avond al de haar aangeboden requesten las en ze eigenhandig apostilleerde; dat zij order had gegeven haar 's nachts te wekken, zoodra er een koerier met spoed aankwam; en dat zij dagelijks audiëntie gaf, en arm en rijk met eene vriendelijkheid bejegende, die aller harten won. Zij

{==138==} {>>pagina-aanduiding<<}
beval ook haren ministers gedurig aan, iedereen met voorkomendheid te behandelen. - Haar ijver was zoo groot, dat zij nog op haar doodbed stukken onderteekende.
Maar toch, hoewel een groot verstand bezittende, en beroemd om hare bedachtzaaamheid en zelfs om haar moed, was isabella vrouw, en miste zij die mannelijke vastheid, waardoor haar gemaal zich had onderscheiden. Weldra begonnen de teugels van 't bewind slapper te hangen; vrouwen verkregen invloed, en maakten zich van de gunst der Infante meester, zoodat zij eindelijk over alle posten beschikten.
Ziedaar isabella met hare goede en hare zwakke zijde; schimmel heeft de laatste wel wat overdreven, als hij de Aartshertogin geen lust meer toekent in werken, en haar zoo zeer ten speelbal doet strekken aan den Kardinaal.
Die kerkvoogd, nevens isabella geplaatst, roept thans onze opmerkzaamheid tot zich.
Reeds omstreeks 1618 - althans een paar jaren vóór den dood van albert - had Koning filips III den Markies van Bedmar benoemd tot zijn Ambassadeur bij de Aartshertogin, welke betrekking vroeger door Don baltasar de zuñiga werd bekleed.
Alonso de la cueva, Bisschop van Oviedo en Malaga in Spanje, was in 1618 Gezant van het hof van Madrid bij de Venetiaansche Republiek. Hij vormde met den Onderkoning van Napels, den Hertog van Osuna, en den Gouverneur van Milaan, toledo, eene zamenspanning tegen de regering van Venetië. Napels en Milaan behoorden destijds beiden aan de Spaansche kroon; maar toch blijkt het niet volkomen, in hoe ver de Spaansche regering de hand in die zamenspanning heeft gehad. Zeker is het dat zij mislukte; de Venetiaansche politie was te goed georganiseerd, dan dat de toeleg voor haar had kunnen geheim blijven. De Markies van Bedmar ontvlugtte de wraak van de Tienmannen en van het volk, en kwam, zoo als wij gezegd hebben, in Brussel.
Het gebeurde in Venetië had eene groote opspraak verwekt, en strekte niet om den Markies van Bedmar een goeden naam te bezorgen. Hij had intusschen in die zaak bewijzen gegeven van groote schranderheid en uitnemende geschiktheid tot intrigues; hij had alles afgeloerd wat er in Venetië voorviel, had door omkooping van beambten de staatsgeheimen

{==139==} {>>pagina-aanduiding<<}
ontdekt, en men zeide later van hem: ‘dat de Venetianen nooit gevaarlijker vijand bij zich hadden gehad’. Ook in Brussel mengde de la cueva zich ijverig in de regeringszaken, en hij deed dit nog meer na den dood van albert, toen hij zich als eerste minister van isabella opwierp. Hij was in het zelfde jaar, waarin albert stierf, op aanbeveling van Spanje, door Paus gregorius XV tot Kardinaal verheven. van der vynckt noemt hem: ‘de surveillant van isabella’, en zegt verder, dat hij onder haar de Zuidelijke Nederlanden bestuurde; maar dat zijne bekwaamheid (habilité) en zijne schranderheid (esprit) hem gevreesd maakten; ‘d'ailleurs,’ gaat hij voort, ‘remuant et brouillon, il engagea l'infante dans quelques embarras et se fit des ennemis dans tout le pays.’
Dit vinden wij bevestigd bij juste, die hem insgelijks heet: ‘une sorte de surveillant de l'infante.’ Beklag op beklag werd er over hem naar Spanje gezonden, en eindelijk werd hij teruggeroepen, of, op aandrang vooral van de Staten-Generaal der Zuidelijke Nederlanden, teruggezonden op den 18den September 1632; hij was toen geheel in ongenade vervallen, want men weigerde hem aan het Spaansche hof te ontvangen; men zond hem naar Rome, waar hij sedert bij ancienniteit, als Bisschop van Palestrina (gelegen in de omstreken van Rome), onder de Kardinaal-Bisschoppen optrad. Hij overleed te Rome in 1655, in 83-jarigen leeftijd.
De Kardinaal de la cueva was dus in 1624 nog slechts 52 jaren, en het moet hem nog al moeijelijk gevallen zijn, zich, zoo als schimmel het voorstelt, als een grijsaard van zeventig voor te doen. (Zie Deel I, bl. 48.)
Had Don alonso eenmaal tegen de Venetiaansche Republiek zaâmgespannen, wij zien hem thans, in schimmel's verhaal, al zijne krachten wijden aan den ondergang van de Republiek der Vereenigde Provinciën. (Deel I, bl. 5.) ‘Naijverig op de reeds verkregen macht (als raadsman of liever als bewaker der Aartshertoginne), en naar eene uitbreiding daarvan strevende, trad hij ieder als onverzoenlijk vijand tegen, die hem in zijne plannen waagde te dwarsboomen. Die plannen, ze waren grootsch! Wat alva noch requesens, farnèse noch albertus hadden vermocht, zoû hij beproeven, zoû hij vermogen: de republiek der Vereenigde Provinciën zoude onder-
{==140==} {>>pagina-aanduiding<<}
gaan en weder worden ingelijfd in het Spaansche rijk! Op welke wijze hij het poogde, moge dit verhaal duidelijk maken.’
En uit het verhaal zien wij, dat zijne voornaamste poging strekte tot het doen opligten van maurits, het zwaard der republiek, - eene taak, die hij toevertrouwde aan Sire de valckenaere of willem van stoutenburg, dien hij geheel in zijne magt had.
Dit alles, namelijk het plan, dat aan de la cueva wordt toegeschreven, en het middel, waardoor hij zijn doel wenscht te bereiken, - is fictie; maar niet in weêrspraak met de geschiedenis. Alleen vragen wij: of de algeheele vernedering van den eerzuchtigen staatsman, welke Jufvrouw serklaas met triomf doet uitroepen: ‘de arme Kardinaal!’ (Deel II, bl. 199), of die vernedering niet wat te vroeg is gesteld, daar hij juist, na het vertrek van spinola uit de Nederlanden, hoofd van den raad der gouvernante werd (*)?
De krijgsman, wiens bekenden naam wij daar noemden, zien wij aan de andere zijde der Aartshertogin. Wilt ge zijn volledige titelatuur? - van meteren geeft ons die aldus op (29ste en 30ste Boek, folio 584 en 611): Don ambrosio spinola, Hertog van San-Severino, Prins van Seravalla (†), Markies van Benaffro (†), Ridder der Orde van het Gulden-Vlies, Raad van den Koning van Spanje in zijn Raad van State en van Oorlog, Luitenant-Generaal (later Generaal) en Opperbevelhebber van de legers Zijner Majesteit.
Don ambrosio spinola - en niet Don spinola, gelijk schimmel het verkeerdelijk nog wel een Spanjaard in den mond geeft (zie o.a. Deel II, bl. 88 en 157), want het Spaansche Don wordt, even als het Engelsche Sir, slechts voor de voornamen gebruikt, en Don spinola klinkt even vreemd als Sir peel - Don ambrosio spinola dan, was een groot veldheer. Toen men eens aan maurits vroeg: wie de eerste veldheer van zijn tijd was? antwoordde hij: ‘Spinola is de tweede’. Zijne daden zijn genoeg bekend. De Markies was, na den dood van Aartshertog albert, ‘maître aussi absolu des opérations de la guerre que des subsides d'Espagne’, gelijk van der vynckt zegt (Tome III, pag. 355).

{==141==} {>>pagina-aanduiding<<}

Schimmel laat het voorkomen, of er eene groote ijverzucht bestaat tusschen spinola en de la cueva, zóó zelfs, dat deze laatste bij het Spaansche hof aandringt op de terugroeping van den veldheer. (Zie Deel II, bl. 27.) Die ijverzucht wordt ook door Jufvrouw serklaas aangestookt, die spinola den inhoud weet mede te deelen van een brief, op last van den Kardinaal aan de Spaansche regering gerigt, en waarin de generalissimus met beschuldigingen werd bezwaard. De uitslag is, dat spinola inderdaad wordt teruggeroepen en de Graaf van den berg in zijne plaats benoemd.
Die terugroeping had werkelijk eerst plaats in of omstreeks 1629 (*). ‘Spinola,’ zegt dewez in zijne Histoire Générale de la Belgique (Tome V, p. 282), ‘spinola was de eenige, wiens talenten de snelle overwinningen van den nieuwen Stadhouder (frederik hendrik) konden tegenhouden, en spinola wordt teruggeroepen! De ijverzucht, door zijne glorie opgewekt, vervolgt en bezwalkt hem onmeêdogend aan het hof van filips, en de groote man wordt het slagtoffer eener lage hof-intrigue: zijne verdiensten, die de lafhartige jaloezie zijner vijanden hebben opgewekt, oogsten bij zijn meester geen dank. Deze terugroeping, even onvoorzigtig als onregtvaardig, voerde den roem en het welslagen der Hollanders ten top’ (†).
Van der vynckt betreurt insgelijks het terugroepen van spinola, maar zegt, dat de reden die daartoe geleid had, onbekend bleef. (Tome III, p. 434.)
Juste laat er zich aldus over uit (Tome II, p. 134): ‘Het Kabinet van Madrid riep plotseling, als of het den toestand der Katholijke Nederlanden nog wilde verslimmeren, ambrosio spinola terug, die alleen de wankelende fortuin der Infante kon schragen. Deze groote krijgsman werd opgeofferd aan den hoogmoed en aan den wrevel der Spaansche ministers, die hem niet konden vergeven dat hij door zijne openlijke klagten (protestations) hunne onbedachtzaamheid en onbekwaamheid aan den dag had gebragt. Men verweet zijn val aan een toenmaals zeer bekend man, den Kardinaal alonso de la cueva, Markies van Bedmar.’
Dit laatste regtvaardigt schimmel's voorstelling van de ver-
{==142==} {>>pagina-aanduiding<<}
houding tusschen spinola en den Kardinaal volkomen. - Geen der drie door ons aangehaalde Schrijvers oordeelt echter zoo streng over Graaf hendrik van den berg, zusterszoon van willem den Zwijger, die, althans voorloopig, in spinola's plaats werd benoemd - als schimmel het den Kardinaal en Jufvrouw serklaas doen laat, die beiden van ‘den dommen Graaf van den berg’ gewagen (Deel I, bl. 107, en Deel II, bl. 199).
Die Graaf van den berg werd naderhand betrokken in de zoogenaamde ligue wallone, omstreeks 1632 door een groot deel van den Belgischen adel gevormd, eene ligue die zich zocht te steunen op Frankrijk om het Spaansche juk te kunnen afwerpen. Van den berg verkondigde toen zelfs openlijk, dat hij het land tegen de Spaansche tirannij wilde verdedigen. Maar 't liep op niets uit. Het begin van dien weêrstand der edelen, die er zich vooral over beklaagden, dat de Spanjaarden hun werden voorgetrokken, wordt door schimmel in zijn verhaal goed te pas gebragt. 't Verwonderde ons echter, dat schimmel een Hertog van Aerschot en een Heer van Aremberg te zamen laat optreden, en wel de eerste als een eenigzins Spaanschgezinde, de tweede als een echte Vlaming (Deel I, bl. 6, 9 en 37), terwijl wij toch bij juste lezen, dat filips van aremberg, Hertog van Aerschot, in 1629 als het hoofd der malcontenten optrad. Hij werd ook later in Spanje gevangen gehouden, waar hij in 1640 stierf (*). Wij gelooven dat hier eene vergissing bestaat, en dat schimmel twee personen, die elkander in zijn verhaal nog wel juist in 't vaarwater zitten, van één persoon heeft gemaakt. Het graafschap Aremberg bij Trier werd toch door Keizer maximiliaan II tot een prinsdom of vorstendom verheven, ten gunste van jan de ligne, Heer van Barbançon, die den naam van Aremberg aannam, als gehuwd met margaretha van der marck, regerende Gravin van Aremberg. Zijn
oudste zoon (†) karel

{==143==} {>>pagina-aanduiding<<}
huwde met anna de croy, dochter van filips, Hertog van Aerschot en Prins van Chimay; anna werd in 1612 erfgename van haar broeder karel, Hertog van Aerschot. Filips-karel, Prins van Aremberg, Hertog van Aerschot, dien wij straks noemden, was de oudste zoon van karel, Prins van Aremberg, en van anna de croy. Filips' jonger broeder heette alexander, Prins van Chimay.
Wij voegen er echter gaarne bij dat deze vergissing aan het Verhaal niet veel schaadt, daar aerschot en aremberg alleen in 't voorbijgaan worden genoemd.
De verdere personen, door schimmel opgevoerd, zijn, al mogen ze ook min of meer bekende namen dragen, geene historische personen. Evenwel boezemen daarom de twee gelieven: adèle d'oultremont en alfred van maldeghem, niet minder belang aan den lezer in.
Wij hebben ons echter met voordacht op historisch gebied begeven, omdat schimmel zijn Verhaal eene historische-schets heeft genoemd; we hebben, voor zoo veel wij dat konden, getracht aan te geven, wat de geschiedenis leert, en waarin de novellist van haar is afgeweken, of waar hij haar in zijne verbeelding heeft uitgesponnen. Welligt ook zal het den lezers van het Verhaal, die onze aankondiging inzien, niet onaangenaam zijn nog iets te vernemen van de personen, met wie schimmel hen kennis heeft doen maken, of hen de kennis heeft doen vernieuwen, en van wie hij wel wat al te spoedig heeft gezwegen.
Zoo wij ons toch eene aanmerking op het werk mogten veroorloven, zou het die wezen: dat de ontknooping wel wat haastig is, en niet geheel bevredigend. De Schrijver zou ons misschien daarop antwoorden: dat hij slechts eene schets heeft willen leveren; maar dan betreuren wij het, dat hij niet heeft kunnen goedvinden die schets met zijn uitnemend talent tot eene schilderij te voltooijen.
Het is werkelijk eene schets, of, zoo ge liever wilt, eene studie, want, b.v., de strijd van intrigues, gevoerd tusschen Jufvrouw serklaas en den Kardinaal, is wèl uitvoerig uitgewerkt, terwijl andere toestanden, daarentegen, maar even met houtskool zijn aangeduid. Er is zelfs eene soort van disharmonie tusschen de uitvoerigheid van sommige tafereelen, b.v. de betrapping van adèle en van van maldeghem door

{==144==} {>>pagina-aanduiding<<}
den Kardinaal (Deel I, Hoofdst. V); het schoone gesprek tusschen adèle en de valckenaere (Deel II, Hoofdst. VII); vooral de zoo uitvoerig behandelde togt van dezen laatste van Antwerpen naar Achterbroek (Hoofdst. IX) - en de snelle, overhaaste ontknooping.
Doch moge het al geen afgerond en in allen deele afgewerkt geheeel zijn, toch draagt het Verhaal onmiskenbare sporen van talent en geest, en vooral van dien juisten, gezonden blik, die schimmel zoo eigen is. Schier nergens stuit men op onwaarschijnlijkheden, op inconsequenties. Alleen was 't ons niet regt duidelijk, hoe de Kardinaal zóó veel vertrouwen kon stellen in de veldheers-talenten van de valckenaere, dat hij dezen spinola wilde doen opvolgen; noch waarom hij hem volstrekt aan adèle d'oultremont wil uithuwelijken - tenzij het eerste moet verklaard worden uit de hoop van den Kardinaal, dat zijn plan om maurits op te ligten, zou gelukken, in welk geval een kundig veldheer minder noodig kon schijnen - en het tweede uit de bekendheid van den Kardinaal met de liefde van de valckenaere voor adèle. Die bekendheid blijkt echter niet, en kon ook moeijelijk bestaan, want in 't gesprek dat de valckenaere met den Kardinaal voert over adèle (Deel I, bl. 101), laat de valckenaere al zeer weinig doorschemeren van zijn gevoel. Ware die liefde aan den Kardinaal gebleken, dan zou men hebben kunnen onderstellen, dat deze het huwelijk begeerde om de valckenaere nog meer aan zich te binden. Nu schijnt het, of de Kardinaal hem enkel door dat huwelijk wil verheffen, ten einde zoo doende een bruikbaarder, magtiger werktuig van hem te maken, en hem elken terugtred voor goed af te snijden. Is die reden echter voldoende, zoodra men moet onderstellen dat de Kardinaal in het denkbeeld verkeerde, dat de valckenaere zeer tegen dat huwelijk gestemd was?
Zoo als wij reeds met een enkel woord hebben gezegd, is de strijd van intrigues tusschen de naar het uiterlijk zoo eenvoudige Jufvrouw serklaas en den sluwen Kardinaal, die ons met zijn gemaakt oud voorkomen, zijne half gesloten oogen, zijn door een stok gesteunden wankelenden gang aan mazarin herinnerde - is die strijd, zeggen wij, uitvoerig en tevens meesterlijk geschilderd. Het is aardig al die mijnen na te gaan, welke de Haagsche Jufvrouw aanlegt, die ten deele door

{==145==} {>>pagina-aanduiding<<}
den Kardinaal worden uit den weg geruimd, maar ten deele springen, en hem eindelijk onder het puin bedelven.
Zonderling is het echter dat fernando in Brussel blijft, en Jufvrouw serklaas niet naar Holland volgt. De Kardinaal weet toch dat fernando, zijn gewezen secretaris, zich door de Haagsche Jufvrouw heeft laten omkoopen, en, ofschoon de Kardinaal in invloed verloren had, was fernando voor hem toch maar eene mug, die zijne hand gemakkelijk had kunnen vernietigen.
De omkooping van fernando is meesterlijk geteekend.
De togt van de valckenaere van Antwerpen naar Achterbroek is zeer uitvoerig bewerkt; zóó zelfs dat de afstanden verdubbeld schijnen. Het kwam ons althans vreemd voor, dat de valckenaere en zijn knecht gheraert zoo uiterst vermoeid te Merksem aankwamen, daar dit dorp hoogstens anderhalf uur gaans van Antwerpen verwijderd is (Deel II, bl. 104). Ook scheen ons die hooge heuvel in die streek minder locaal.
Wij moeten nog op enkele andere kleinigheden wijzen - de Schrijver vergeve het ons; het zij hem een blijk dat wij zijn Verhaal met opmerkzaamheid lazen, en dat we, geene grove feilen kunnende aanwijzen, op de kleintjes zijn gevallen. Behalve de vergissing bij het gebruik van Don, die we reeds aangaven, zijn ook de andere Spaansche titels niet juist gespeld; we vinden toch met ééne n: Senor, Senora, daarentegen met twee n's: Duenna, Donna; dit is onjuist, die vier woorden moeten alle geschreven worden met de Spaansche letter ñ, welke als de Fransche gn, of de Hollandsche nj wordt uitgesproken.
In het Eerste Deel zijn wij schier op geene enkele drukfout gestuit; alleen zal Jufvrouw serklaas op bl. 61, wel even als op bl. 118, vijf-en-vijftig jaren oud moeten zijn, en de hopman op bl. 132, 1ste regel, wel mannelijk wezen. In het Tweede Deel vonden wij meer fouten; de voornaamsten zijn: bl. 9: 's Hage, voor: den Haag; bl. 154, regel 3 v.b.: heeft, voor: heb, en bl. 117: gonsde, voor: gudste. Zeer enkele stijlfouten vonden we ook in het Tweede Deel: op bl. 102, o.a., is de zinsnede, beginnende met ‘De stad’, onduidelijk. Op bl. 111 staat: ‘Toen was hij ontkomen, om nu in handen zijner vijanden wellicht te vallen’; op bl. 122: ‘Wij behooren niet tot zijne rechters, en al ware dat zoo, we zouden het

{==146==} {>>pagina-aanduiding<<}
gewichtig ambt niet willen aanvaarden.’ Als men reeds regter is, komt het niet willen aanvaarden niet meer te pas.
Overigens is de stijl overal duidelijk, overal gespierd en kernig; de dialoog is tusschenbeiden misschien wat al te puntig, en dit geeft soms iets tooneelmatigs aan de personen. Zoo wij hier nu nog bijvoegen, dat de détails van costumen, meubelen, omgeving, vooral niet te kwistig, maar met eene juiste hand en als lichttinten zijn aangebragt, en dat nergens misbruik is gemaakt van het vervallen in langdradige historische uitweidingen, maar de politiek, daar waar het pas gaf, aangenaam en levendig onder de gesprekken is gemengd, dan gelooven wij genoeg te hebben gezegd om aan te toonen, dat de ‘Haagsche Joffer’ schimmel waardig is.
Ten slotte een woord van lof voor den Uitgever, die het kleine, bevallige formaat heeft durven aannemen, en voor een netten druk en uitvoering heeft gezorgd. De beide goede houtgravuren zijn door rochussen uitmuntend geteekend, maar de laatste is, helaas! zeer slecht afgedrukt.

a.i.




Daniël Sils. Door J.J. Cremer. Twee Deelen. Te Arnhem, bij Is. An. Nijhoff en Zoon. 1856. In gr. 8vo. II en 514 bl. f 5-50.

De Schrijver van Daniël Sils was ons geen vreemdeling; reeds sedert lang hebben wij in hem eene groote gave opgemerkt van het wedergeven der toestanden uit het dagelijksche leven, vooral van de mindere klassen, en waarlijk onovertroffen is de vader van sils (ik bedoel niet zijn natuurlijken vader) in de schildering van hetgeen om hem heen voorvalt. Ook nu weder zijn wij bij de lecture van den hier aangekondigden roman dikwijls verwonderd geweest over de gemakkelijkheid, waarmede de Auteur zijne personen doet spreken en handelen. Menig tooneel is waarlijk meesterlijk. Vooral trof ons de beschrijving van het huwelijk van schouwe met rieka, en het afscheidsmaal dat volter aan zijne vrienden (?) geeft. Die gave van dramatiseren kenmerkt den kunstenaar, die zich weet te verheffen boven zijn onderwerp, en het is de roeping van onzen tijd ons menschen te doen zien en te doen spreken, menschen als wij, menschen, niet zoo als wij ze ons achter den schrijflessenaar in onze schoolsche wijsheid

{==147==} {>>pagina-aanduiding<<}
scheppen, maar zoo als ze werkelijk zijn. De Heer cremer begrijpt die roeping bij uitnemendheid, en laat zijne personen spreken en handelen, en het drama afspelen, zonder ons met afgezaagde tirades bezig te houden, of watersoepjes van moraal op elke bladzijde toe te dienen. Daarvoor betuigen wij hem dank, en zeggen van den Auteur, met betrekking van dit boek weder: ‘dat hij zich verdienstelijk heeft gemaakt.’
Maar wij schroomen daarom des te minder om op vele leemten te wijzen. In de eerste plaats vinden wij de handeling door wat te veel personen gedragen; in een werk als hetgeen wij hier beschouwen, kan men zoo vele détails brengen als men wil: de aanleg van het boek brengt dit mede; maar des te zorgvuldiger moet men zich voor overlading wachten. Het is eene dikwijls reeds opgemerkte fout, dat men door de invoering van te vele personen de aandacht van den hoofdpersoon aftrekt; en wanneer ook hier sils meer de hoofdpersoon gebleven ware, het zou de eenheid van het werk hebben bevorderd, en sils op den voorgrond hebben geplaatst, die nu dikwijls naar achteren wordt gedrongen door personen, welke voor de handeling niet gebiedend noodzakelijk waren. Het is de economie van een verhaal, de handeling zoo veel mogelijk tot weinige personen te beperken. Deze komen dan in het volle licht voor.
Wij prijzen gaarne de keuze der karakters, vooral der nevenfiguren: de familie papaver is allergeestigst gedacht en weêrgegeven, en deed ons aan de stastok's denken. Meinier, Jufvrouw krekel, trom, en de oude vrouw jac zijn mede goed gedacht, en voor de teekening der broesen, de micawber's van het boek, hebben wij dikwijls een bravo! over. De hoofdpersoon alleen - het is zeker geene kleine grief - boezemt echter niet zoo veel belang is. Hij is een beste jongen, dien men in het werkelijke leven graag zou voorthelpen, maar dien men in een boek niet belangrijk genoeg vindt. Men kan het inwendig streven en worstelen van den zoon des volks zeer goed wedergeven, men kan dat met vrucht doen; maar dat inwendige leven te beligchamen in een verhaal, is eene uiterst moeijelijke poging, die zelden met goed gevolg is beproefd. Zoo als sils nu is geteekend, boezemt hij ons te weinig belang in, en turen wij met veel meer genot naar de fiks geteekende nevenfiguren.

{==148==} {>>pagina-aanduiding<<}

De intrigue vooral verdient geen lof. Zij is vrij gezocht. Vooreerst is het ons vreemd, waarom volter zoo vele menschen vraagt, om zijne reis naar Amerika te hooren bekend maken, en onder die nog wel den schermmeester die hem altijd vervolgde; ten anderen zijn wij geen liefhebbers van al die natuurlijke kinderen, welke uit brieven en medaillons, uit kistjes, of van stervende meiden en huishoudsters, het geheim hunner geboorte vernemen, en dan eensklaps rijk en gelukkig worden. Hier zijn het bijna alle natuurlijke zonen en dochters waarvan sprake is, ten minste een groot deel der handelende personen verkeert in dat geval. Bij de ontknooping, die ons wel wat spoedig in 't werk gaat, is het ons niet begrijpelijk hoe rieka eensklaps merkt, dat daniël haar en zij daniël lief heeft, en hoe zij, voor de derde maal, eeuwige liefde zweert, terwijl het niet kiesch schijnt van den kieschen daniël, eerst de som gelds aan haar te geven, en haar daarna - zeker in gemeenschap van goederen - te huwen. - De ellenlange brieven, die al de geheimen aan het licht brengen, maken de lecture niet aangenamer, die anders niet ligt iemand onvoldaan zal laten.
Hij die het leven om hem heen zoo aanschouwelijk en gemakkelijk weêr kan geven als de Heer cremer, heeft eene groote gave; maar die gemakkelijkheid moet tot des te ernstiger studie aansporen; zij verleidt anders ligt tot het verwerpen van het snoeimes der kritiek. De Heer cremer denke aan het Nonum prematur in annum, maar... hij doe ons toch niet te lang wachten om ons nog iets van zijne hand te laten genieten.




Lizzie Leigh, en andere Verhalen, door de Schrijfster van: ‘Mary Barton’. Uit het Engelsch, door P. van Os. Te Sneek, bij van Druten en Bleeker. 1857. In gr. 8vo. IV en 253 bl. f 2-70.

Vijf allerliefste Verhalen in éénen bundel. Waarom wordt het laatste als bij uitnemendheid op den titel genoemd? Misschien om terstond de Engelsche tint te doen kennen, die over het geheele werk ligt gespreid, of ook wel om eene nieuwe mode te volgen, die titels, als: ‘Schetsen’, ‘Verhalen’, ‘Novellen’, en dergelijke begint af te danken, terwijl de Heer

{==149==} {>>pagina-aanduiding<<}
van os waarschijnlijk ook de meeste sympathie heeft gevoeld voor de ‘Lizzie Leigh’. In dàt geval verwonderen wij ons echter, dat hij het niet vooraan in den bundel heeft geplaatst. Ook is het niet het grootste, noch ook, naar onze meening, het schoonste verhaal uit het vijftal. Het grootste is No. 4: ‘Bekentenissen van den Heer harrison’, den jongen arts in het landstadje Duncombe. Dit verhaal verraadt ook de meeste kunst, doet den lezer door waren humor vaak hartelijk lagchen, en geniet tevens de eer van het titelvignet te leveren. Wij noemen No. 2: ‘De Held van den Doodgraver’, het schoonste, omdat het in gilbert dawson een zeer onbaatzuchtig liefhebbend Christclijk karakter voorstelt; doch het is zeer kort. No. 4: ‘Hart en Hand’ is, in ons oog, wel wat overdreven en onnatuurlijk, daar het een jongske van acht, negen en tien jaren als een ideaal Christen laat spreken en handelen in den trant van Mrs. beecher stowe's ‘Evangeline’. Misschien zijn er werkelijk zulke in het Christendom als volleerde kinderen; doch waar men er van hoort, bedenke men, dat zij meestal vroeg ontslapen en hunne nagedachtenis door de liefde der verlatene dierbaren verheerlijkt wordt. Dit heeft de Schrijfster der ‘Negerhut’ wel in het oog gehouden, die van ‘Hart en Hand’ niet, welke haren tom fletcher laat blijven leven. Alleraangenaamst leest het verhaal No. 1: ‘Mijn Fransche Meester’, dat ons hartelijk doet deelen in de teleurstellingen, het lijden en de zelfverloochening van een in Engeland uitgeweken Franschen edelman; terwijl de ‘Lizzie Leigh’, No. 5, eene gevallene dochter voorstelt, die door eene liefhebbende moeder wordt opgezocht, en op haar berouw
de volledigste vergiffenis ontvangt.
Over 't geheel is de geest dezer Verhalen echt Christelijk, en wij mogen Uitgevers en Vertaler danken voor de degelijke lectuur, die wij in het aangekondigde werk uit hunne handen in zoo smaakvol uiterlijk ontvangen. Het valt toch niet te ontkennen, dat de Engelsche schrijfsters het in den Christelijken roman of de Christelijke novelle al zeer ver gebragt hebben, en daarin ons tot model verstrekken. En zoo lang wij op maar weinige schrijfsters als die van ‘Gideon Florensz’ en ‘Hermine’ kunnen roemen, zal het vertalen van stukken, als de aangekondigde, wel noodig blijven, opdat onze lezers, en vooral onze lezeressen, niet verachteren in den

{==150==} {>>pagina-aanduiding<<}
smaak voor eene lectuur, die Christelijke lessen geeft in de praktijk des dagelijkschen levens, ingekleed als zij zijn in het door den Heer zelven gekozen gewaad des verhaals.

Krijgs- en Liefdes-Avonturen van Hector O'Halloran en zijn knecht Marcus Antonius O'Toole. Uit het Engelsch van W.A. Maxwell. Twee Deelen. Te Amsterdam, bij J.D. Sijbrandi. 1856. In gr. 8vo. X en 656 bl. f 6-60.

Wanneer men eenmaal aanneemt, dat de honger van een groot aantal lezers naar romans en historietjes moet gestild worden, dan kunnen deze ‘Avonturen’ daartoe even goed dienen, als zoo vele andere dergelijke boeken. Boven vele Fransche romans munt deze toch altijd uit door dat meer huiselijke, alledaagsche, wat aan het Engelsche volk en evenzeer aan zijne boeken eigen is. - Zeer hoog echter stellen wij dit boek toch ook niet. Het is meer bezighoudend dan boeijend; want de overvloed van verblindende tafereelen en schrikverwekkende avonturen is meer opééngestapeld dan goed geordend. De held is hoofdpersoon meer omdat het meeste op zijne levensgeschiedenis betrekking heeft, dan omdat hij de voornaamste acteur is. Er wordt meer met hem gedaan, dan hij zelf doet. Zijne ‘liefdes-avonturen’ zijn, voor een militair, al vrij burgerlijk, en zijne krijgsdaden vooral passief. Hij zal wel een karakter gehad hebben, maar hier komt het niet uit. - De knecht is eene soort van nevenheld, die het geheele verhaal niet ongelijk maakt aan eene tooneelvoorstelling met twee scènes, die eerst op het laatst eenigermate gecombineerd worden.
De beschrijving van den oorlog in Spanje onder wellington, die Hoofdst. XV-XVIII van Deel II beslaat, maakt deze avonturen nog niet tot een historischen roman. Zij getuigt wel van des Schrijvers historische kennis, maar staat te weinig in verband met het verhaal zelf. - Over het algemeen is er in het plan van het boek weinig eenheid, waaraan ook het tusschenvoegen van op zich zelf staande levensgeschiedenissen weinig bevorderlijk is.
Nogtans kunnen wij ook het een en ander prijzen. Het is nog verre van een prul-roman te zijn, zoo als de kermis-titel mij eerst had doen vreezen. Al heeft de dispositie van het

{==151==} {>>pagina-aanduiding<<}
geheel weinig kunstwaarde, in de afzonderlijke deelen komen dikwijls aardige en lieve passages voor. De Schrijver verstaat de kunst wel, om zijne gedachten uit te drukken, en zijne tooneelen te versieren, en meerdere studie zou hem in die kunst nog verder brengen.
Over de vertaling zullen wij maar niet de gewone klagte aanheffen. Als de Uitgever er f 5 per vel voor betaald heeft, is het genoeg: - misschien had hij het voor f 4-50 even goed, of liever even zoo gedaan gekregen.

d-d.




Tisiphoné. Almanak aan Humor en Satire gewijd, voor het jaar 1857. Onder Redactie van J. Sasse. Eerste Jaargang. Te Zierikzee, bij P.D.J. Quanjer. In post 8vo. XX en 184 bl. en 2 gelith. platen. Ingen., met gelith. omslag, f :-60; geb. in geheel linn., verg. op snede, en op zwaar velijn schrijfpapier, f 1-20.

De eerste jaargang van een Almanak die den naam van eene der drie Furiën draagt en aan Humor en Satire gewijd is, ligt voor ons. Den titel vonden wij vreemd en niet uitlokkend, de appositie van den naam Tisiphoné eenigzins aanmatigend. Humoristen en satirici vindt men toch niet bij dozijnen te gelijk; geen wonder dat wij na inzage van den bladwijzer, waar wij meerendeels op het gebied der vaderlandsche letterkunde onbekende namen lazen, geen hoog idée vnn den inhoud van dit Jaarboekje hadden. En niettegenstaande het vooroordeel, waarmede wij den Almanak in de hand namen, viel ons de lectuur van Tisiphoné nog ontzettend tegen. In plaats van humor vonden wij eene opeenstapeling van zoutelooze lafheden, en aan eenige platte aanmerkingen op de verkiezingen en andere zaken van den dag wordt de naam van satire gegeven.
De Redacteur j. sasse opent deze verzameling met een prozaverhaal, getiteld: Een Windzak, en 42 bladzijden groot. Hebben wij juist gezien, dan wil de Schrijver dat men het voor humor houde. Zoodra onbeduidendheid, verregaande flaauwheid en trivialiteit de hoofdbestanddeelen van humor genoemd worden, zal ook dit werk van den Heer sasse den naam van humoristisch verhaal verdienen; vóór dien tijd rekene hij niet daarop. Een goeden raad willen wij hem niet onthouden: de

{==152==} {>>pagina-aanduiding<<}
eerste stap dien de Heer s. te doen heeft, wil hij eens waarlijk humorist worden, is, dat hij zich-zelven niet daarvoor houde; dit zal, èn op zijn eigen werk, èn op het kiezen van stukken voor de Tisiphoné bij een eventuëel tweeden Jaargang zeer gunstigen invloed hebben. - Een landelijk Feest, door essas, laboreert aan dezelfde gebreken van het voorgaande, en is ongetwijfeld de pennevrucht van eenen vriend en geestverwant van den Redacteur. Het drietal bladzijden gevuld met de Nieuwste Uitvindingen, enz., door Jantje Slaraak, bevatten lafheden van het allerminste allooi. De Nieuwe Burgemeester, door l.j.w. ten bokkel, is, ofschoon eene illusie in dit dorpstafereeltje ten grondslag ligt, verre weg het beste proza-stukje uit Tisiphoné, want ook de beide stukjes van r.h. graadt jonckers munten uit door onbeduidendheid.
Ook het gerijmde gedeelte van dezen Almanak is min. Het best bevielen ons nog de bijdragen van prudens van duyse, muskeyn en nieuweveen. De Gentsche Dichter heeft echter ook niet het beste uit zijne portefeuille afgestaan. De trouwe Wachter, van d. dorbeck, heeft tot motto: Hony soit, enz.; of hij dit ook toegepast wil hebben op den recensent die zijne verzen voor non sens houdt, weten wij niet. De Trekschuit-illusiën van den Redacteur mogen evenmin den naam van poëzij, als zijn proza dien van humor dragen. De overige rijmelarij van g.j. middelbeek, d.j. den beer poortugael, a.d. van buuren, enz. enz., gaan wij met een eerbiedig stilzwijgen voorbij, alsmede de zoogenaamde Olla Podrida, die het boekje sluit. Alleen maken wij nog melding van: Aan mijne ledige Beurs, eene parodie op borger's Aan den Rijn; dit stukje is niet van geestigheid ontbloot, ofschoon wij de heiligschennis aan den meesterzang gepleegd, betreuren.
Met den wensch dat de Redactie van de Tisiphoné door een keurigen tweeden Jaargang goedmake wat zij door dezen eersten verkorven heeft, eindigen wij deze aankondiging.

d.





Engelsch Leesboek voor de Scholen, door E. Gerdes. Eerste Stuk. Te Amsterdam, bij F.C. Bührmann. 1856. In post 8vo. VI en 114 bl. f :-55.

De Verzamelaar zegt in zijn Voorberigt: ‘Menigeen kan van oordeel zijn, dat er thans geene dringende’ (wij gelooven te

{==153==} {>>pagina-aanduiding<<}
mogen beweren: volstrekt geene) ‘behoefte bestaat aan Engelsche Leesboeken voor de scholen, hetgeen ik in het algemeen toestem.’
Waarom dan op nieuw de pers doen zweeten onder eene compilatie van verhaaltjes en stukjes, die men toch reeds in andere boeken aantreft? De Zamensteller geeft ons zelf het antwoord. Luister: ‘Men zal in de meesten (lees: meeste) dàt element missen, hetwelk, mijns inziens, uit geen schoolboek mag geweerd worden.’
Voorzeker geen vleijend compliment voor bomhoff, engelberts gerrits, van kampen, lagerwey, lehmann, maatjes, nayler, olivier, en eene menigte andere, die Engelsche Leesboeken hebben vervaardigd; doch wij achten ons niet geroepen om over dat liefdeloos oordeel te oordeelen, en willen liever zien wat de Heer g. ons in en met dàt element levert.
Wij vinden in dit eerste Leesboek drie-en-dertig stukjes, zoo wel in proza als in poëzij, als bij toeval door elkander geworpen, zonder orde of systematische rangschikking, zonder onderlingen zamenhang, en, wat in ons oog het onvergefelijkste van alles is, zonder behoorlijke opklimming van het gemakkelijke tot het zwaardere: iets dat een voornaam vereischte van een met onderwijskunde bewerkt lees- en vertaalboek is. Wel is waar, geeft de compilateur niet te kennen, dat hij zijn leesboek ook tot een vertaalboek gedestineerd heeft; doch naar de woorden te oordeelen, die hij nu en dan aan den voet der bladzijden plaatst, en die wij, als supplement tot de Woordenlijst achter het werkje moeten beschouwen, schijnt dit eventuële gebruik hem voor den geest gezweefd te hebben. Wij hadden evenwel gewenscht, dat die woordjes met meer zorg en attentie waren gekozen; onderscheidene moeijelijke woorden zijn niet opgegeven, terwijl men er vele aantreft, die achterwege hadden kunnen blijven. Ook vindt men wel eens tweemaal hetzelfde woord, b.v. bl. 21, to roam, zwerven, en bl. 111 op nieuw to roam, zwerven.
Over taal en stijl valt weinig aan te merken. De geleverde bijdragen zijn allen aan oorspronkelijke Engelsche schrijvers ontleend. Wij keuren het echter af, in een boek, dat voor de jeugd bestemd is taalfouten over te nemen, of zelf te maken. Zoo viel onder anderen onze aandacht tweemaal op het woord older, bl. 27, waar wij lezen: ‘the oldest

{==154==} {>>pagina-aanduiding<<}
of his boys’, en bl. 54, waar wij vonden: ‘the oldest was but six years old.’ De Heer g. schijnt den volgenden regel niet geleerd te hebben, die echter een onderwijzer niet onbekend behoorde te zijn:
‘Much is applied to things weighed or measured; many to those who are numbered. - Elder and eldest to persons; older and oldest to things.’
Ofschoon wij de zedelijke strekking van den inhoud van dit werkje volkomen goedkeuren, doet het ons leed er te moeten bijvoegen, dat wij hopen dat de Uitgever en Verzamelaar het bij dit eerste Stuk zullen laten. Wij geven verreweg de voorkeur aan het Engelsch Lees-, Leer- en Vertaalboek van lagerwey, en raden de Instituteurs ernstig af, het werkje van den Heer g. op hunne scholen in te voeren, zoo lang er geen gebrek aan betere boeken zijn zal.

l.a.h.

Korte mededeelingen.

Adviezen in de Tweede Kamer der Staten-Generaal, door Mr. g. groen van prinsterer. Het verwondere niemand, dat, terwijl deze verzameling werkelijk allerbelangrijkst is, dit Tijdschrift daarvan onder de korte mededeelingen gewaagt. Nu de Heer thorbecke zijne Parlementaire Redevoeringen gegeven heeft, is het uiterst belangrijk, ook die van den Heer groen in goede orde bijeen te vinden in één boekdeel, dat zich aangenaam laat lezen. Beide uitgaven noemen wij zeer belangrijk, en vooral uit een wetenschappelijk oogpunt. Even als wij de nuttigheid van het vuur en water durven prijzen, hoewel beiden elkander moeijelijk verstaan, kunnen wij beide verzamelingen met roem vermelden, wanneer wij ons alleen op het standpunt der wetenschap plaatsen. Eene gezette beoordeeling zou eene discussie worden, even lang als die in de Kamers. Wij onthouden ons daarvan, omdat dit werk doelloos, en hier ongepast zou wezen; hoewel wij dan gaarne zouden aantoonen, dat de uitgave der Adviezen ons ten minste nog niet tot de Groeniaansche beginselen heeft overgehaald. Dit hooge woord moest er uit!
En nu neme men het mij niet euvel, dat ik over de Adviezen van groen zoo weinig zeg: dit is geene minachting voor den Schrijver en zijn werk; het is eene regtmatige vrees van anders te veel te zeggen, dat buiten de grenzen eener beoordeeling ligt.

{==155==} {>>pagina-aanduiding<<}

Wil de Natie gemengde Scholen? Ja, antwoordt de Schrijver van deze brochure; ja, zegt groen van prinsterer in zijne Adviezen, waarvan het laatst uitgekomen gedeelte voor ons ligt. Wie het bekende pleit wil behandeld zien in den geest van hen die tegen de gemengde scholen zijn, grijpe naar het uitstekend boek van Mr. groen. Nergens zal hij een meer bevoegd advocaat voor zijne meening aantreffen. De brochure spreekt tot het volk, en wil dáár werken, om eene stelling door te drijven, welke wij door iemand als Mr. groen gaarne wetenschappelijk hooren verdedigen, doch tegen welker popularisering wij dadelijk protest aanteekenen. ‘Wij hopen echter dat de Kamer het met ons eens is, anders helpt uw protest niet veel,’ zeiden eenige vrienden, en ik zeî daar ‘Amen’ op.

De ontknooping is nabij, zegt eene brochure welke onlangs verscheen, en over het laatst gebeurde in de Kamers spreekt. Reeds vroeger zeiden wij daaromtrent onze meening. Wij blijven daarbij, en evenzeer bij den wensch, dat zulk eene vergadering eenig blijve in onze geschiedenis, die nog met schrik denkt aan de vergadering met onze Belgische naburen. Daarom zij dit boekske slechts genoemd, dat tijdelijk werken moest, en zoo wij hopen uitgewerkt heeft; hoewel de strekking er van loffelijk, de toon hier en daar wel wat hevig is.

No. 57 der Volksbibliotheek bevat de Staathuishoudkunde (bij weytingh en van der haart, 1856, in 8vo., f :-25). Den Heer Mr. e. van voorthuyzen was de bewerking opgedragen, en waar hij over de Économie Politique spreekt, is men zeker niet te vergeefs te luisteren. Het behoeft dan ook geen betoog, dat hier geen enkel onjuist denkbeeld gevonden wordt, en de Schrijver duidelijk en bondig de wetenschap aan oningewijden predikt. Of het echter, èn voor dit boekske, èn voor de andere stukjes in de Bibliotheek, niet wenschelijk ware, dat de schrijvers over wat meer papier mogten beschikken, is eene vraag die zeker door elk bevestigend zal beantwoord worden, die bedenkt, hoe moeijelijk het is, eene wetenschap te populariseren in zestien of twee-en-dertig bladzijden, met eene bepaalde Aufgabe geen drie-en-dertigste bladzijde te vullen.

Bij m. schooneveld en zoon, gaf een Nederlander eene Beschouwing van de Luxemburgsche Kwestie (in gr. 8vo., 48 bl., f :-45).

{==156==} {>>pagina-aanduiding<<}
Gaarne vermelden wij dezen belangrijken arbeid, welke aan elk die de verhouding van Luxemburg met ons Vaderland en den Duitschen Bond, wil leeren kennen, aanbevolen mag worden, en een getrouw verhaal van het gebeurde in 1856 bevat, met eene pleitrede voor de Luxemburgsche regering, die wij echter betwijfelen dat algemeen goedkeuring erlangen zal.

Een ieder zijn eigen Advokaat, is een boekje dat zich verbeeldt het Wisselregt duidelijk te maken aan oningewijden, en dat reeds een tweeden druk beleefde. Bravo! Het is eene gewoonte de geleerdheid te verdunnen, en dan als een aangenaam glaasje water en melk aan een iegelijk te schenken. Wat moeten die arme magen verslapt raken! Zij die hunne gezondheid lief hebben wachten zich voor die Holloway-pillen en Revalenta in de wetenschap!

De oorsprong van Loevestein en Monnikenland, met geschiedkundige Aanteekeningen, door van dam van brakel, Dijkgraaf van den Bommelerwaard, beneden den Meidijk. Te Gorinchem, bij J. Noorduyn en Zoon. 1856. In gr. 8vo. 68 bl. en 3 kaarten. f 1-10. - Uit honderd-zeventien bronnen is deze zeer beknopte monographie zamengesteld, gelijk de geleerde Schrijver getuigt. Daarom moest de lectuur van zoo weinig bladzijden niet aangenaam worden, gelijk zij dan ook meest eene dorre opgave van namen behelzen. Drie kaartjes van Loevestein met zijne omstreken, in 1264, 1302 en 1855 bewijzen ons de groote veranderingen, welke de bodem en de stroomen van Nederland gedurende zes eeuwen in die oorden hebben ondergaan. Voor den beoefenaar der Vaderlandsche Geschiedenis is het werkje onmisbaar, en de bewoner der landstreek

‘Waar Maas en Waal te zamen vloeit’ -

zal er voorzeker volledig in verzameld vinden wat hem, buiten de ‘Geschiedkundige Aanteekeningen betrekkelijk het slot Loevestein, Gorinchem, 1840’, daaromtrent nog wetenswaardig voorkomt. De S. meldt in zijne Voorrede ook met eere een artikel uit ons Tijdschrift, 1854. Wederkeerig melden wij, dat, voor zoo ver wij weten, de S. de eerste is, die het charter van 1264 mededeelt, zijnde de giftbrief van Heer willem van Altena en zijne huisvrouw helswide aan de abdij van Villars.

Tollens wordt nog niet vergeten. Bij de drie stukjes die

{==157==} {>>pagina-aanduiding<<}
wij aankondigden, voegen wij nog eene roepstem tot de Natie om bij te dragen tot het op te rigten monument, eenige dichtregelen van een Rijks-telegrafist, die de seraphs en wormen uit de Moderne Helicon herinneren, en eenige dito's van van zeggelen, die ook al een traan op tollens' graf plengt. Wij verwijzen naar ons vorig Nommer, en hopen hartelijk dat de zangwoede over tollens' dood nu eindelijk genezen zij. Pueri jam satis biberunt!

Speculeren is een tooverwoord ook in den boekhandel. Dit woord inspireerde ook zeker de Uitgevers bij het ondernemen van een Tijdschrift voor Rederijkers. De Rederijkers-manie moge alzoo nog één voordeel hebben, voor de Uitgevers, en als ook dit verloren gaat, dan... requiescant in pace! No. 1 van het Tijdschrift is zijn onderwerp waard. Wie ook daardoor geïnspireerd moet worden, mag zich wel eerst wat opwinden.

Als wij niet te bescheiden waren, hadden wij een groot deel van dit Nommer verzocht, om eene lange aankondiging te schrijven van het Driemaandelijksch Tijdschrift tot Nut en Oefening (te 's Gravenhage, bij Gebrs. belinfante, in kl. 8vo., f 1-25 per Jaargang), waarvan de eerste drie Jaargangen en het eerste Stuk van den vierden ons ter aankondiging zijn toegezonden. Maar wij hadden dan veel van het geduld der lezers moeten vergen, en eene beoordeeling van elk der stukjes hier voorkomende, ware onmogelijk, en het vermelden van slechts eenigen onregtvaardig. Daarom slechts een enkel woord. Het doel met de uitgifte van dit Tijdschrift beoogd, juichen wij toe, verspreiding van kennis en aankweeking van goeden smaak onder het volk: de uitvoering echter laat, onzes inziens, veel te wenschen over. Die lectuur eischt over het algemeen dubbele zorg bij den auteur en verzamelaar, en wij twijfelen of die zorg hier wel is aangewend. Ook op deze onderneming achten wij van toepassing wat vroeger over het Stuivers-Magazijn gezegd is (dat welligt met dit Tijdschrift vereenigd konde worden). Als gij voor ons volk schrijft, wees dan toch Hollandsch bij uitnemendheid!
De poëzij?... och, waarom scheept men ons met zoo veel gerijms op? Het regent verzen, 't is eene Egyptische plaag; maar de poëzij is een rara avis.

{==158==} {>>pagina-aanduiding<<}

De Boekhandelaar l.f.j. hassels geeft eenen Almanak voor Rederijkers uit, onder Hoofd-Redactie van f.h. greb. Die Almanak, welke keurig is uitgegeven, bevat eerst, tot groote stichting der goe-gemeente, en tot opbouw onzer letterkunde, eene (onvolledige) naamlijst der leden van alle Kamers en Kamertjes in ons land. Daarna volgen twee proza-stukken: een over de Geschiedenis der Rederijkerskamers, zóó oppervlakkig en onvolledig als in den laatsten tijd daarover bijkans niet geschreven is, waarop eene Novelle volgt, die alles behalve natuurlijk is, en geschikt moet zijn om een Rederijker te releveren, terwijl zij een feit verhaalt dat een baker, of een nachtwacht evenzeer karakteriseren zou als een Rederijker. Eindelijk volgt de poëzij, en gaarne willen wij gelooven dat Rederijkers zullen opzwellen van genot als zij verzen hooren opsnijden als de Godverzaker, van p.a. van overeem; maar wij hebben slechts ééne bede (van den bergh en hofdijk uitgezonderd): dat gij u, Heeren Rederijkers! binnen de muren verkneukelt met uwe producten, maar er het publiek niet mede lastig valt, houdt het onder de roos, en dan... proficiat!
Wij voor ons zijn het met den Heer grietbergen in de Novelle volkomen eens! Van tol heeft ons niet overtuigd. Wij zien in het Rederijken geen nut hoegenaamd.
Daarmede is het oordeel ook uitgesproken over dit Jaarboekje. - En toch kan de Uitgever er goede zaken mede maken, als de Rederijkerswoede (die al mooi bedaart) niet spoedig offlciëel sterft. Dan zal er echter wel weêr wat anders zijn, dat de goe-gemeente gaarne ziet of gaarne doet, en dan komen er weêr andere Jaarboeken, alles tot bloei onzer letterkunde en tot aankweeking van degelijkheid en goeden smaak!

Bravo, kruseman! gij hebt weder eer van uwen Praktischen Volks-Almanak. De bijdragen zijn werkelijk van praktisch belang, en zóó duidelijk en onderhoudend geschreven, dat zij niet dan aangenaam onderhouden, en heldere begrippen kunnen achterlaten van hetgeen men onder het volk verspreiden wil. - Vreemd is echter het streven van den Heer van gelder, die het Burgerlijk Wetboek dramatiseren wil. Men begrijpt wat regt en romantiek beiden, van zulk eene wanhopige, aan krankzinnigheid grenzende poging te wachten hebben. De Redactie zal wijs doen zulke bijdragen in het vervolg te weren.

De Portefeuille van Grootvader sprankhorst, door c.e. van koetsveld. Te Schoonhoven, bij s.e. van nooten. - Onder de vaderlandsche letterkundigen die hun licht niet onder de korenmaat zetten, maar de gaven, hun door God geschonken, ten algemeenen nutte aanwenden, bekleedt de Heer van koetsveld eene eerste plaats. Ook ten behoeve van de Nederlandsche jeugd heeft hij met zijne talenten gewoekerd; en hebben volwassenen zijne Christelijke Novellen en andere werken gretig ontvangen, wij twijfelen niet of De Portefeuille van Grootvader sprankhorst zal door hen voor wie zij uitgegeven is, met dank-
{==159==} {>>pagina-aanduiding<<}
bare blijdschap ontvangen worden. Naar aanleiding van de platen, welke het boekje versieren, wordt aan de jeugdige lezers veel merkwaardigs medegedeeld over de bergen, de bosschen, het water en de velden, en hun ter afwisseling een viertal verhaaltjes geschonken. De gave, welke de Heer van koetsveld bezit, om hetgeen hij wil mededeelen duidelijk en helder voor te stellen, moet, als in al zijne geschriften, ook hier bewonderd worden. Hoe juist heeft hij den kinderlijken toon gevat, hoe veel wetenswaardigs wordt den kinderen medegedeeld, ofschoon niets hun begrip te boven gaat!
Als aangename en tevens degelijke lectuur voor knapen en meisjes van tien tot vijftien jaren bevelen wij dit uitmuntende boekje met aandrang aan. Voor het uitwendige is die zorg gedragen, welke wij van den smaakvollen Uitgever gewoon zijn.

I. Prenten-Album ontleend aan de Vaderlandsche Geschiedenis, met bijschriften door a.v.d. hoop, jr. 'szoon. No. 1-9. - II. De Bewoners van ons Vaderland, geschetst in platen, met bijschriften van denzelfden. - III. Hoe men zijn brood verdient. A B C, door denzelfden. - IV. De Dierenwereld, in rijmpjes, door denzelfden. 3e druk. - V. De Dierenvriend, in rijmpjes, door denzelfden. 3e druk. - VI. De Gelaarsde Kat, enz., door denzelfden. - De zes werkjes voor de jeugd, welke wij onder bovenstaande titels aankondigen, zijn de vruchten van een verbond dat de H.H. van der hoop en noothoven van goor gesloten hebben, om aan kinderen, die reeds eenige vorderingen in het lezen gemaakt hebben, een nuttig genoegen te verschaffen. Over het algemeen genomen, vinden wij dat die Heeren daarin goed geslaagd zijn. Het Prenten-Album willen wij echter niet in dien lof doen deelen; de prentjes zijn leelijk, en de rijmpjes te onbeteekenend; het boekje is geheel ongeschikt om kinderen zelfs het oppervlakkigste denkbeeld van onze Vaderl. Geschiedenis te doen krijgen. No. II is een aardig prentenboek; de bijschriften zijn kort en duidelijk, de uitvoering is allernetst. Hoe men zijn brood verdient, is eene aardige variatie op het thema a-b-boekjes. No. IV en V spannen echter van dit zestal de kroon; daarin is de kinderlijke toon uitmuntend gevat; beide werkjes verdienen ten volle de eer, die zij genieten, van ten derdenmale gedrukt te zijn.
De Gelaarsde Kat, het bekende, voor de jeugd zoo amusante sprookje, is door den Heer v.d. hoop niet ongeestig verteld, ofschoon wij aan Dr. heije's sprookjes de voorkeur geven.

Sprookjes en Vertellingen voor de lieve kleinen. Het Hoogduitsch van bechstein vrij gevolgd. Te Amsterdam, bij j.h. scheltema. f 1-40. - Bij het aankondigen van dit boekje voelt Ref. zich niet geroepen om zijn oordeel kenbaar te maken aangaande het al of niet verkieselijke van het sprookjes-genre voor de jeugd. Wie daarover iets vinden wil, zoeke in de Voorrede van Prof. geel's Onderzoek en Fantaisie.
Bechstein's Sprookjes en Vertellingen zijn niet beter en niet

{==160==} {>>pagina-aanduiding<<}
slechter dan hetgeen men gewoon is onder zulk een titel te ontvangen. Zij zijn onderhoudend gesteld, en in goed Hollandsch overgebragt. Gaarne had Ref. echter gezien, dat de Vertaler nog eenige sprookjes had achterwege gelaten, onder anderen No. 3, 6 en 15, welke ligt aanleiding geven kunnen, dat de jeugdige lezers zich van hoogst belangrijke zaken zeer verkeerde begrippen vormen.
Het uitwendige van het boekje verdient geprezen te worden; druk en papier zijn uitmuntend; alleen de plaatjes konden Ref. niet bevallen; hij weet dat de lithographische pers van den Heer binger tot betere uitvoeringen in staat is.

I. De Nieuwe Asschepoester en het Glazen Muiltje. - II. Een nieuw Klein Duimpje en de Zevenmijls Laarzen. - III. Ko en de Wonderpit. Uit het Engelsch. Uitgaven van d. noothoven van goor, te Leiden. Met platen naar cruikshank. - Met genoegen kondigen wij de drie bovenstaande boekjes aan. De beide eersten zijn zeker allen bekend, en hebben zeker velen even als Ref. als kinderen verbazend geamuseerd. De goede hoedanigheden dezer beide sprookjes worden ook in het derde gevonden - alle drie zijn zij onderhoudend en volstrekt schadeloos. De sierlijke uitgaven, welke wij hier van deze boekjes aankondigen, zijn zonder twijfel den Uitgever een waarborg voor een ruim debiet.

I. De Aardbeziën en de Kleine Schoorsteenveger. Twee Verhalen van c. schmid. Tweede druk. Te Leiden, bij d. noothoven van goor. - II. Het Bloemkorfje. Een Verhaal van c. schmid. Derde druk. Te Leiden, bij denzelfden. - III. Bloesems, toegewijd aan den Bloeijenden Leeftijd. Gedichten voor de Jeugd, van c. schmid. Vertaald door w.n. peypers. Te Amsterdam, bij g.th. bom. - Van deze drie werkjes van den te regt gewaardeerden c. schmid behoeven de beide eerste geene aanprijzing, tenzij van wege het schoone gewaad, waarin de Uitgever ze gestoken heeft. Aan vele kinderen hebben beide boekjes aangename en nuttige oogenblikken geschonken; mogen nog vele jeugdige menschen door hunne ouders in de gelegenheid gesteld worden, om zich door het lezen van de Aardbeziën en van het Bloemkorfje te ontspannen; de vele lessen van wijsheid en aansporingen tot deugd, welke schmid op zoo eigenaardige wijze in zijne verhalen weet in te weven, zullen zonder twijfel haren zegenrijken invloed op de harten der jeugdige lezers niet missen.
Wat No. III der bovenstaande boekjes betreft, ofschoon wij de goede strekking, welke in deze gedichtjes heerscht, prijzen, hadden wij ze liever niet in onze taal overgebragt gezien. Dichterlijke verdiensten hebben wij in de Bloesems niet opgemerkt; gemoedelijke rijmpjes zijn het, en niets meer. De vertaling is niet onverdienstelijk.






{==161==} {>>pagina-aanduiding<<}

Boekbeschouwing.

De Teekenen des Tijds. Naar het Hoogduitsch van C.C.J. Bunsen. Met eene aanbevelende Inleiding door S. Koekstra, B.z. Twee Deelen. Te Rotterdam, bij Altmann en van der Palm. In post 8vo. XII en 410 bl. f 3-:

Bunsen en Stahl. Tot regt verstand van den Kerkelijken Strijd onzer dagen. Drie Redevoeringen over Roomsch Kerkwezen, Kerkelijke Vrijheid, waar Christendom, begrip der Kerk, Verdraagzaamheid en Vereeniging (Unie), van Dr. F.W. Krummacher. Uit het Hoogd. vertaald door L.J. van Rhijn. Te Utrecht, bij Kemink en Zoon. 1856. In gr. 8vo. IV en 58 bl. f :-70.

Het Eerste Deel van bunsen's ‘Teekenen des Tijds’ is reeds aangekondigd in den vorigen Jaargang der Vaderl. Letteroefeningen, maar door eene andere hand. In plaats van de aandacht alleen op het Tweede Deel te vestigen, zullen wij liever een blik werpen op het geheele werk, vooral om het in verband te beschouwen met het tegenschrift van krummacher.
Al is de tijd, dien wij beleven, aan snelle veranderingen onderhevig, de vragen door b. behandeld, zijn niet van dien aard, dat zij thans reeds van belang zouden ontbloot zijn. Hij grijpt daartoe te diep in de kwalen van maatschappij en kerk in, en wijst ons op teekenen, die, wel verre van tot de geschiedenis te kunnen gerekend worden, integendeel, in sommige opzigten na de uitgave van zijn boek, nog helderder en treuriger zijn aan het licht getreden. Daarom blijft het werk van belang als eene waarschuwende stem voor vorsten en volken, ook bij ons, al mogen wij ons dankbaar beroemen, dat wij tegenover de duisternis, waarin Duitschland is gehuld, op vele lichtpunten kunnen wijzen, waardoor Nederland zich gunstig van zijne naburen onderscheidt.
Wat beduiden de ‘Teekenen des Tijds’? Is het ebbe of vloed? Gaan wij in Duitschland voor- of achteruit? Wie zal zegevieren? Kerk of Staat? Geestelijkheid of Natie? Priesterdom of

{==162==} {>>pagina-aanduiding<<}
Nationaliteit? - Met deze vragen vangt b. zijne beschouwingen aan, die hij heeft ingekleed in brieven aan een vriend. Als aanleiding tot zijn schrijven geeft hij op de verschillende gedachten en bespiegelingen, die hem bij zijn terugkeer in Duitschland, na een tienjarig verblijf in Engeland, bezig hielden. Hij vergeleek den toestand van Engeland met dien van zijn vaderland, en merkte al dadelijk twee belangrijke verschijnselen op, namelijk: de kracht van den geest van vereeniging of associatie en - de blijkbaar zeer verminderde magt der geestelijkheid of hiërarchie. Nevens deze teekenen des tijds trokken nog twee andere zijne aandacht: het voortdurend aanwassende verlangen der volken naar gewetensvrijheid, en de meer en meer zich openbarende begeerte der geestelijkheid naar onderdrukking der gewetensvrijheid en naar vervolging van andersdenkenden. - De herderlijke brief van den Bisschop van Mainz ter opwekking tot de viering van het jubilé van bonifacius' marteldood, de gevangenneming der madiai's, de Redevoering van stahl over Christelijke verdraagzaamheid, dat alles werkte zamen, om nog meer de gedachten van b. bij de genoemde teekenen des tijds te bepalen, en wekte hem op, die gedachten aan zijne landgenooten, aan Europa mede te deelen.
Wilde ik een naauwkeurig verslag geven van den gang en den inhoud der brieven van b., ik zou de grenzen eener beoordeeling verre overschrijden. Wie eenigzins belang stelt in de kerkelijke vragen van den dag, make zelf kennis met hetgeen b. daarover mededeelt. De vertaling, die wij voor ons hebben, verdient daartoe alle aanbeveling; zij is regt goed en duidelijk; het laatste in zoo ver dat bij eene getrouwe overzetting van b.'s geschrift mogelijk was; want wij kunnen bij al den lof, dien het ook in onze oogen verdient, de aanmerking niet terughouden, dat ons hier en daar de loop der gedachten van den Schrijver niet regt helder is toegeschenen, dat zijne eigenlijke bedoeling wel eens onder een vloed van woorden verzinkt. Dit zij aan elken lezer ter beoordeeling overgelaten. Buiten het minder duidelijke blijft er nog zoo veel over, waarvan de beteekenis niet verborgen is, evenmin als de waarheid te loochenen, dat wij ons mogen verblijden in de belangstelling, die het werk bij duizenden ondervindt.

{==163==} {>>pagina-aanduiding<<}

Niet beter kunnen wij de rigting van b. aanwijzen, dan wanneer wij daarbij letten op het een en ander dat tegen hem wordt ingebragt, in navolging van zijne tegenpartij stahl door krummacher, wiens Redevoeringen wij daarmede aankondigen. Met welk oog deze laatste b. beschouwt, hooren wij reeds in den aanvang der eerste rede. ‘Voorzeker,’ zegt hij, ‘houd ook ik hem voor een verstandelijk diep verdoolden en op hoogst bedenkelijke zijpaden geraakten man; maar tot de vijanden van christus en het Christendom waag ik niet hem te rekenen, ofschoon hij in wezenlijke stukken zeker hunne beeldtenis draagt. Ik denk, in weerwil van dit een en ander bleef een zaad Gods in hem over, en ik hoop met vertrouwen, dat hij eens zal terugkeeren tot de banier der waarheid, die hij verlaten heeft.’ - Ondanks deze verklaring heeft de Heer van rhijn toch dit geschrift in onze taal overgebragt, waaruit wij zouden opmaken, dat hij het met dit oordeel over b. eens is. Maar neen, ergens heeft hij zich geroepen gevoeld de betuiging uit te spreken, dat hij, wat k. gezegd heeft, niet voor zijne rekening neemt. Waartoe dan, vragen wij, de verspreiding van zijne meening? Alleen om een ander gevoelen te doen hooren over de gewigtige zaken door b. behandeld? Maar indien dit gevoelen niet opweegt tegen het zijne, dan is het van alle waarde ontbloot. Ons komt het voor, dat de Heer v.r. zijne eigen denkbeelden niet wedervond in de brieven van b. en nu de vertaling van k.'s. geschrift eene geschikte gelegenheid achtte, om den invloed van het werk te verkleinen. Beter middel ware door hem gekozen, wanneer hij, òf de kracht van b.'s betoog had pogen te ontzenuwen door de onjuistheid er van aan te toonen,
òf althans, hetgeen k. volgens zijn oordeel onjuist heeft gesproken, met een woord aan te wijzen en te verbeteren. Dan had hij in het laatste geval wel een begin mogen maken met het streng en onbillijk oordeel over b., dat ik hierboven heb meêgedeeld; geheel het werk van dien man is een krachtig getuigenis tegen de waarheid dier uitspraak. Zien wij wèl, dan wordt b. daarmede tot een Jood of Heiden gemaakt, die hoogstens omtrent het Christendom onverschillig is; want in welken mensch blijft niet altijd nog een zaad Gods over, dat eenmaal kan herleven!
Wij stemmen den Vertaler toe, dat de redenen van k. vol

{==164==} {>>pagina-aanduiding<<}
gloed, en geest, en leven zijn; maar méér is er noodig, om b. te weêrleggen en het over hem uitgesproken oordeel te staven. Met b. stemmen wij in, dat de rigting van st. heen neigt naar Rome, en passen dat zelfde op k.'s rigting toe; wij kunnen niet, gelijk st., in de R. Kerk de vertegenwoordigster zien der historische continuïteit, van den onafgebroken ontwikkelingsgang van den Apost. tijd af aan. Steeds vragen we, bij het hooren eener uitspraak, als die van st.: ‘dat de R. Kerk nog een edel zaad in zich bergt, ja nog eene hooge roeping voor de toekomst van het Godsrijk aan haar is toevertrouwd,’ - op welken grond die verwachting steunt? en wat dan het goede is, in de R. Kerk overgebleven, waarvan voor het Christendom heil te verwachten is? Tot nog toe is ons op die vraag geen bevredigend antwoord gegeven.
Wordt de gloed van k.'s taal door zijn overzetter geroemd, het gevaarlijke van zulk een gloed blijkt weldra, als k. een betoog van b. zamenvat in een dergelijken kreet als deze: ‘Weg met alle kerkregering van boven, weg met elke belijdenis!’ Bedriegen wij ons niet, dan zijn de brieven vreemd aan zulk marktgeschreeuw, al zij het verre dat de klem en kracht van taal daaraan ontbreekt. K.'s redenering, b.v., over het verbindend gezag der belijdenisschriften is van alle bewijskracht ontbloot, wanneer hij eindelijk toch erkennen moet, dat hij verre is van te meenen, ‘dat wie niet artikel voor artikel met de kerkelijke belijdenis eenstemmig denkt, geen levend en begenadigd lid van het ligchaam van christus zou kunnen zijn.’ - Wij vragen: waar is dan de grens? welke artikelen moeten dan aangenomen worden, en van welke is het van minder belang? aan wien is het regt, dit te bepalen? komt ook bij k. alles bij slot van rekening niet neder op hetzelfde subjectivismus, waarvan hij b. beschuldigt, waarom hij dezen zoo medelijdend veroordeelt. Waarlijk, de geschiedenis en de ondervinding leeren, dunkt ons, voldingend, dat geene formulieren of geloofsbelijdenissen den zondaar tot christus kunnen brengen, of den Christen tegen afdwaling kunnen behoeden, dat daarvan alzoo weinig heil is te verwachten voor de Kerk. Met k. zouden wij meenen (en stemt hij daarin niet met b. overeen?), dat liefde tot christus (met al wat zij in zich sluit, en al wat daaruit voortvloeit) het eene noodige is. Wie christus lief heeft, behoeft geene formulieren of belijdenis-
{==165==} {>>pagina-aanduiding<<}
schriften. Van heeler harte zeggen wij een der kerkvaders na: ‘heb lief, en al het overige doet gij van zelf’. Het eind der eerste rede van
k. is geheel in tegenspraak met al wat daaraan voorafgaat. Wij zien daarin de waarheid van het spreekwoord bevestigd, dat de natuur boven de leer gaat, als k. besluit op de volgende wijs: ‘Tot Christen maakt reeds de op den grond der verbrijzeling en verootmoediging voor den Allerhoogste rustende geloovige liefde tot christus, als den eenigen Redder en Zaligmaker.’
Even hoog als de verbazing van k. steeg, toen hij door b. den Amerikaan channing een hoog verlicht man hoorde noemen, even hoog steeg de onze, toen wij dat door k. zagen ontkennen, en wel op dezen grond, dat channing is: ‘een loochenaar der Bijbelsche drieëenheidsleer’. Het schijnt dus, dat de leer der Drieëenheid een Bijbelsch leerstuk is. Wij zochten het daar tot nog toe te vergeefs. Nog sterker komt k. in tegenspraak met zijne bovengenoemde definitie van een Christen, als hij in göthe niet, zoo als b., een belijder, een ziener en profeet wil zien, en waarom? omdat göthe aan geen enkel der eigenlijk Christelijke dogmen gelooft. Alzoo bestaat het Christen-zijn in een aannemen van dogmen. Treurig Christendom van k.!
Wij zouden nog eene menigte dergelijke proeven kunnen opnoemen van k.'s inconsequentie en uiterst oppervlakkige beschouwing van het Christendom. Is bij b. de kern het voornaamste, zijn tegenstander klemt zich angstig vast aan de schaal, en wordt daardoor er toe gebragt, om b. onder anderen voor niets minder dan een Pantheïst te houden. Hij staat digter bij stahl dan hij zelf vermoedt, of weten wil. Dat hij zijne hoorders door zijne soms krachtige taal met eenig medelijden, ja met afschuw voor den Schrijver van de Teekenen des Tijds kan hebben bezield, willen wij gaarne gelooven. Eene tegenpartij, b. waardig, is hij niet. Daartoe behoort meer grondige kennis en onpartijdigheid, dan hij toont te bezitten. Wij achten, dat met de vertaling zijner redenen aan de zaak der waarheid geene dienst is gedaan, en blijven de Teekenen des Tijds als een merkwaardig boek beschouwen en aanbevelen, waaruit veel te leeren is, ook om de verschillende rigtingen op kerkelijk en maatschappelijk gebied in ons Vaderland.

-r-





{==166==} {>>pagina-aanduiding<<}

Volks-Almanak voor Nederlandsche Katholieken, in het jaar des Heeren 1857, bij-een-gebracht door Jos. Alb. Alberdingk Thijm, Ord. Eq. S. Greg. M. Schrijft u den naam van den dag op, en van den zelfden dag. Ezech. xxiv, 2. Onderhoudt deze inzettinge ter bestemder tijd; van jaar tot jaar. Ex. xiii, 10. Te Amsterdam, bij C.L. van Langenhuysen. In kl. 8vo. XXXVIII en 344 bl. f :-45.

Volks-Almanak voor Nederlandsche Protestanten, voor het jaar onzes Heeren 1857. Te Utrecht, bij N. de Zwaan. In kl. 8vo. 224 bl. f :-70, en bij tientallen, ter verspreiding, f :-60.

Twee antipoden en amphibiën. Op grond der eerste eigenschap willen we hen te zamen - op grond der tweede zoo naar hunne godsdienstige als letterkundige waarde beoordeelen.
Met de godsdienstige waarde van No. I is men aanstonds in 't klare, als men den titel maar naar billijkheid voor eene grove drukfout aanziet, en in steê van Volks-Almanak voor Nederlandsche Katholieken, gelieft te lezen: Volks-Almanak voor Roomsche Pausgezinden. Wel moeten er dan een paar stukken - waarover straks - worden uitgemonsterd; maar waarlijk, de troost ligt hier niet verre, dat ééne bonte kraai nog geen winter maakt. Nemen we maar eens eenige bijdragen in oogenschouw. Men kan den Nederlandschen Katholiek zijne ingenomenheid met den Pauselijken oorsprong van den nieuwen Kalender ten goede houden; maar met alberdingk thijm uit den bijval, dien eene zuiver wetenschappelijke tijdregeling verwierf, tot eene onbewuste onderworpenheid der volkeren aan Rome te besluiten, dat noemen we blind Roomsch. Men kan het den Nederlandschen Katholiek vergeven, dat hij de werken, door 't Evangelie wel achter 't geloof in Gods genade gesteld, maar ganschelijk niet buitengesloten, wat veel op den voorgrond schuift; maar als gertrudis c... in haren ‘Droom eens Konings’ dezen Koning door één weldadig feit, 't geen hij, met het opzet om zich bij God verdienstelijk te maken, verrigt heeft, den hemel laat verwerven, dan is zulk eene werkheiligheid - behalve dat ze reeds in de schatting eener onpartijdige menschkunde geene de minste waarde bezit - antichristisch Roomsch. Men kan met den Nederlandschen Katholiek nog wel tot op zekere

{==167==} {>>pagina-aanduiding<<}
hoogte in zijne vereering van de Moeder onzes Heeren sympathiseren; maar een Ave Maria als dat van dorbeck, die tot de ‘Koningin der Serafijnen’ bidt: ‘Leer me U eenig lieven, loven!’ zie, dat is afgodisch Roomsch. En dan die, zij 't al onwillens, toch in den grond blasphemisch-Roomsche taal van Prof. van der ploeg, die in zijne dichterlijke schildering eener processie van ‘Gods eigen vleesch’ spreekt!! Voeg bij dit alles nu nog eene echt-Roomsche, of liever Jezuïtische onverschilligheid voor de historische trouw, die ge hier telkens vlakweg in 't aangezigt ziet slaan. Of spreken wij misschien te hard? Maar verbeeld u slechts, dat de Heer waterreus in zijn opstel over ‘het wereldlijk gebied van den Paus’ zich niet ontziet - of zou 't verregaande onkunde zijn? - om de woorden van bernhard van clairvaux aan Paus eugenius III: ‘Consulo toleranda pro tempore, non affectanda pro debito’: ‘Mijn raad is, deze dingen’ - hij had de uiterlijke staatsie, die den Paus omgaf, beschreven en gegispt - ‘naar tijdsgelegenheid te dragen, maar ze niet als een regt te bejagen’: op deze wijze te verdraaijen: ‘De regeerder moet, naar de omstandigheden van den tijd, iets verdragen, waarvoor hij pligtshalve niet wijken moet.’ 't Strookt wel met hetgeen er in den brief onmiddellijk voorafgaat: ‘In dezen zijt ge niet petrus, maar konstantijn opgevolgd’! Voorts wordt er in 't genoemde opstel beweerd, dat de Kerkelijke Staat den Paus ‘op een eerlijke wijze is geschonken’: n.b. de roof van den Griekschen Keizer, 's Pausen wettigen Opperheer, en deze roof nog daarenboven met de aan denzelfden Vorst
ontnomene kroon van 't Westen betaald! En uit welke bron heeft de Heer alberdingk thijm (bl. 313) zijn verhaal geput, dat vondel zich van de schilderij, hem door den Aartsbisschop van Mechelen voor de opdragt der Altaargeheimenissen geschonken, ontdaan zou hebben, omdat die prelaat in verzet was gekomen tegen den Paus? Wij meenden tot hiertoe, dat de bedoelde schilderij door den dichter aan zijne zuster was weggegeven, dewijl ze, in plaats van een kunststuk van rubens, eene slechte kopij bleek te zijn: 't zij nu dat de Bisschop zelf, of vondel door hem, er meê was bedrogen. Doch genoeg ter proeve.
Ongelijk gunstiger, daarentegen, mogen we de letterkundige waarde van dezen Almanak aankondigen. Van al de prozastukken, zonder uitzondering, moeten we getuigen, dat ze in

{==168==} {>>pagina-aanduiding<<}
een aangenamen en boeijenden trant zijn geschreven. Zeer interessant zijn o.a. ‘de Gregoriaansche Zang’ van de rijk, en ‘Op het Hof’ van alberdingk thijm. Maar toch kennen we - zoo om stijl en schildering, als tevens om den wezenlijk Nederlandsch-Katholieken geest, die er in heerscht - den eerepalm in 't proza toe aan ‘Eene onverschrokken vrouw’, van johan van rotterdam. In de poëzij doen we desgelijks, en wel op dezelfde aesthetische en religieuse gronden, aan ‘Suprema Lex’ van a. ruysch. Deze beide stukken waren 't vooral, om wier wille wij boven eene clausule op het door ons gelaakte Ultramontanisme van dit Jaarboekje moesten maken. Nog noemen wij met onderscheiding: ‘Ziekbed-gewaarwording’ van dorbeck, in 't godsdienstige kleurloos. Eene proeve van Herdersdicht door Fr. g.n.t.b., ofschoon niet onverdienstelijk, heeft ons juist daardoor op nieuw overtuigd, dat dit genre te vreemd is aan onze zeden, om niet op de klip - niet van kinderlijkheid, maar - van kinderachtigheid te moeten stranden. De ‘Doop van clovis’, door w.j.n.h. van den bergh, waarvan het 1e Tafereel wèl voldoet, zinkt beneden peil in het 2e; men hoore den potsierlijken aanhef:

Bom-m-m! bom-m-m! 
Dreunt rondom 
Van den dom 
't Klokgebrom. 
Bom-m-m! bom-m-m! 
Clovis, kom 
Tot den doop en word herboren: 
Bom-m-m! bom-m-m! 
Galmt het van den hoogen toren: 
Bom-m-m! bom-m-m! 

Ten einde echter niet partijdig te schijnen, nemen wij afscheid met dautzenberg's juweeltje: ‘De Berghwercker’, 't geen echter, naar 't ons voorkomt, beter in zuiver nieuw- dan in gebrekkig oud-Neêrduitsch gekast ware:

Diep in der aerde gheheimen scoot, 
Hamert ende beitelt de cnape, 
Opdatti silvererts en loot 
Veur sinen meester rape. 
 
Dat lampkinne werpet deur die mijn 
Een droef ende doodsch ghefloncker, 

{==169==} {>>pagina-aanduiding<<}

Terwijl een heldere morgenscijn 
Opclaret sijns herten doncker. 
 
Hi peinset aen 's meesters bloeiende kint, 
Hi dencket dier kuusche maghet, 
Di hi so tederlicke bemint, 
Di hem so wale behaghet. 
 
Ende waer die clocke ter kercken luudt, 
Dicht bider groene linde, 
Daer biddet in ancxten die jonghe bruut 
Veur heuren troubeminde. 
 
Dies duncket hem der aerde scoot 
Verwandelt in bloemighe dreven, 
Dies siethi met goud ende roosen root 
Omgheven sijn jeughdich leven. - 
 
Daer scieten op eens uten diepen grond 
Der wateren woeste golven, 
Die hebben dat blide herte terstond 
Met al sine hope bedolven. 

Wij gaan over tot No. II. Hier echter kunnen wij veel korter zijn: eensdeels zeker om de mindere berispelijkheid, maar anderdeels, helaas! ook om de meerdere magerheid van den inhoud. De godsdienstige gehalte is zuiver en gezond; maar luttel beduidend. Nagenoeg alles is ontleend - van 't meerendeel schreven we misschien beter, gecompileerd - uit de Kerkhistorie: ze is ook ónze lievelingsstudie, maar ze dreigt de theologische monomanie onzer dagen te worden - eene monomanie, die, gelijk hier, tot een gestadig en vervelend herkaauwen derzelfde overbekende gebeurtenissen aanleiding geeft. - Letterkundige waarde heeft het boekske in 't geheel niet: of ge moet een fatsoenlijken proza-stijl, gelijk ieder eenigzins geletterd mensch dien schrijft, voor eene groote verdienste willen uitbazuinen. Behalve een oud, zeer kreupel ‘Liedeken van weynken claes’, vindt ge er geene poëzij in dan een stukje van erica, dat niets om 't lijf heeft. Het eenige, ronduit gezegd, dat ons bijzonder geboeid heeft, was de opmerking van walter scott, waarin we een voldoend antwoord vonden op de klagten, door alberdingk thijm in zijnen Almanak (bl. 324 en volgg.) over de vroegere vervolging zijner geloofsgenooten hier te lande aangeheven: ‘Zoo iemand goed vindt een paar ponden buskruid in zijn zak te dragen, zal het mij,

{==170==} {>>pagina-aanduiding<<}
zoo ik hem in mijn huis toelaat, toch wel vergund zijn hem eene plaats aan den haard te weigeren.’
Zoo staat dan de Protestantsche Almanak bij den Roomschen veelzins ten achter. Het verschijnsel is evenwel zeer natuurlijk; want terwijl Rome's aanhangers op de dungezaaide producten hunner pers hunne krachten gemakkelijk kunnen concentreren, moeten de Hervormden in hunne tallooze tijdschriften, almanakken, brochures, en boekwerken de hunne wel versnipperen. Het verschil werpt dus, wèl bezien, geen blaam op het Protestantisme, maar strekt het veel meer tot eere. Daarbij vergete men billijkheidshalve niet, dat de Protestantsche Volks-Almanak een lastigen concurrent heeft in den Evangelischen. Met dat al - het boekje verschijne geheel niet weder, of het verschijne beter.
De druk van beide Almanakken is goed; papier en omslag van den Roomschen zeer leelijk. De vier plaatjes van den Protestantschen kunnen ons evenmin behagen als de twee van den Roomschen: zwingli's portret gelijkt hoegenaamd niet, en is den man, dien 't voorstelt, onwaardig. De Kalender van No. II is Protestantsch, en dus doelmatig: die van No. I behelst - uit geforceerde vaderlandsliefde? - eene korte schets van Neêrlands heldendaden ter zee, hier een hors d'oeuvre. Omgekeerd is de correctie van No. I uitstekend; die van No. II daarentegen - 't spijt ons voor den Heer de zwaan - schandelijk slecht, vooral wat de spelling der eigennamen betreft. Alleen in het stuk: ‘Gods leiding met de Kerk Zijns Zoons’ teekenden wij aan: Silicien; tautus (tacitus); apollonius, thanaeus, nicolaas en corinthus (apollonius tyanaeus, nicolaus en cerinthus); diocletitianus, gulerius (diocletianus, galerius); Donatische en Aziaansche (Donatistische en Ariaansche); relequiën; gottfried von bouillon. En op bl. 92: Brexen en Tredent (Brixen en Trident, d.i. Trente); Marijland (Mailand, d.i. Milaan); Kastnitz (Kostnitz, d.i. Konstanz). Hier bespeurt ge duidelijk, dat ge eene vertaling uit het Hoogduitsch voor u hebt; en inderdaad, dit geheele opstel ‘Arnold van brescia’, is reeds vertolkt te vinden in de Keur van nuttige en aangename Mengelingen, 1824, bl. 239 en volgg. en 301 en volgg. Is dit met meer
het geval? Dan wordt het al zeer gemakkelijk, Almanakken zamen te stellen.

v.p.





{==171==} {>>pagina-aanduiding<<}

Kalender voor de Protestanten in Nederland. Uitgegeven door de Vereeniging tot beoefening van de Geschiedenis der Christelijke Kerk in Nederland, onder leiding van W. Moll, Hoogleeraar te Amsterdam. Tweede Jaargang. 1857. Te Amsterdam, bij H.W. Mooij. In post 8vo. VIII en 256 bl. f :-90.

‘Waarom werd deze Kalender door de redactie der Vaderl. Letteroefeningen de eer eener afzonderlijke aankondiging waardig gekeurd?’ vraagt welligt iemand, met het oog op den Christelijken Volks-Almanak van de H.H. tiele en de génestet, en op den Evangelischen Volks-Almanak, uitgegeven door de Evangelische maatschappij. Rec. heeft zich datzelfde afgevraagd, maar meende de beandwoording te vinden in de exceptionele strekking van dezen Kalender. Terwijl de beide andere jaarboekjens zich uitsluitend ten doel stellen in korte artikelen eene goede lectuur te verschaffen aan nederlandsche christenen, verbindt deze Kalender daaraan nog een ander. De amsterdamsche hoogleeraar, wiens belangstelling in zijne studenten algemeen bekend is, maar alleen door hen zelven op heure regte waarde kan worden gesteld, wilde hun, door de uitgave van dit jaarboekjen, eene gelegenheid openen om in ruimeren kring nut te doen met opstellen tot eigene oefening vervaardigd. Heeft dus deze uitgave een dubbel doel, dan wordt het ligt begrijpelijk dat de redactie van dit tijdschrift eene afzonderlijke aankondiging heeft noodig geacht. Eene andere vraag is echter: of deze exceptionele stelling invloed oefenen mag op de kritik? Rec. gelooft die vraag ontkennend te moeten beandwoorden. De oefening des jongelings heeft aanspraak op toegevender beoordeeling dan het werk des mans: - maar slechts zoo lang zij aan een vertrouwden kring wordt medegedeeld. Zoodra het ‘prematur’ door het ‘imprimatur’ vervangen wordt, en de beoefenaar der wetenschap der maatschappij de vruchten zijner studie biedt, heeft deze het regt een onderzoek in te stellen naar de deugdelijkheid van den arbeid, zonder acht te slaan op den persoon des auteurs. Zal de uitslag van zulk een onderzoek, op dit werkjen toegepast, bevredigend wezen? Rec. zegt in menig opzigt volmondig:
‘ja!’ 't Is eene schoone getuigenis die de hoogleeraar aflegt, en het boeksken zelf staaft: ‘dat de bear-
{==172==} {>>pagina-aanduiding<<}
beiders, zoo veel in hen was, den koninklijken weg des vrijen en zelfstandigen onderzoeks hebben bewandeld. Zij bezigden met vlijt de bronnen, en daaronder somtijds zeldzame boeken en handschriften.’ De waarheid dier opmerking blijkt allerwegen. Ze zou blijken ook zonder de ostentatie van geleerdheid, die waarschijnlijk niet bedoeld, doch daarom niet minder hinderlijk is in bronnenopgaven als men bl. 70 en 199 vindt. Na den kalender, ingerigt op eene wijze tot welker lof en aanprijzing niets meer behoeft te worden gezegd, als hetgeen kits van heijningen in het Christelijk Album voor 1857, bl. 24 vv., over den kalender van den Evangelischen Volks-Almanak heeft opgemerkt, op elken anderen soortgelijken wordt overgebragt, ontvangt de lezer tien levensgeschiedenissen van mannen wier namen in den kalender voorkomen. In zooverre is er groote eenheid in het jaarboekjen. De kalender wijst eene wolke van getuigen aan, die velen onbekend zijn, herinnert andere, wier namen wel, wier daden schier niet geweten worden; het mengelwerk vestigt de aandacht op die breede en achtbare rij, en na eene reeks van jaren, zal het over al de daar genoemden een licht verspreid hebben, wèl geschikt om eerbied voor, en liefde tot zoo menigen vriend van jesus in te boezemen. Voegt men hierbij dat ook verhevene gestalten uit de gewijde oudheid ter behandeling worden gekozen, dat de lezer soms wordt genoodigd tot een uitstap op het gebied der kerkelijke kunst, soms stemmen van het voorgeslacht verneemt, ‘die nog wel eens verdienen gehoord te worden’, dan zal men volkomen overtuigd zijn van den rijken inhoud van het boeksken, en van zijne geschiktheid om in ruimen kring kennis te verspreiden die zegenend werken kan en werken moet. Doch juist om den schoonen
aanleg mag eene aanmerking op de bearbeiding der onderwerpen niet teruggehouden worden. Rec. heeft het voorregt bezeten tot de kweekelingen van Prof. moll te behooren. Hij weet hoezeer de hoogleeraar èn door den rijkdom zijner kennis èn door zijnen smaak in het voordragen zijner lievelingswetenschap ook zijnen leerlingen liefde tot haar vermag in te boezemen. Hij heeft ervaren hoezeer de hoogleeraar geneigd is hen te schragen en verder te voeren in wie die liefde is ontwaakt. Hij verwachtte dus toen hij het werk opnam, dat onder de leiding van dezen man het leven ontving, den geest des leeraars uit de discipelen te zullen hooren

{==173==} {>>pagina-aanduiding<<}
spreken. Maar - en hieraan mag 't toe te schrijven wezen dat deze beoordeeling zoo laat verschijnt, - Rec. heeft lang opgezien tegen de noodzakelijkheid van te laken, waar hij, om zoo menige reden, zoo gaarne uitsluitend geprezen had; - maar in deze verwachting vond hij zich droevig teleurgesteld. Vrij en zelfstandig als dat des meesters was het onderzoek der leerlingen; vlijtig als hij hadden zij de bronnen geraadpleegd; dat zijne liefde tot de geschiedenis der kerk en hare groote mannen op hen was overgegaan bleek overal; maar overal werd zijn smaak gemist, overal de diepere opvatting en meer universele uiteenzetting, die den schrijver van ‘Angelus Merula’ kenmerken. De levensgeschiedenissen zijn meer vlugtige schaduwen dan heldere beelden. Met weinig uitzonderingen, is daar geen gloed, geene warmte, geene beweging, volstrekt geen leven in de biografieën. Schier nergens wordt een portrait in de lijst van zijnen tijd geplaatst. Schier nergens: want loffelijke uitzondering maken j.g.r. acquoy's levensbeschrijving van johannes tauler, en eenige gedeelten uit h. roodhuijzen jrs. jan (waarom nu en dan johannes?) de bakker. Een paar bladzijden als 166 en 167 zijn meer geschikt om eerbied en liefde voor de helden der kerk in te boezemen, en een helder licht te werpen over een tijdperk in hare geschiedenis, dan geheele biografieën, welke meer chroniken mogten worden geheeten, als die van gregorius van utrecht, hendrik van zutphen, johannes bugenhagen, - waarin echter de poging om flacius en von amsdorf in hunne eer te herstellen, gunstige vermelding verdient, - huibert duifhuis, martinus lydius en lucas egeling. Wat het opstel over abraham van den redacteur acquoy betreft, het behelst veel
wetenswaardigs: toch moet het meer een voorarbeid tot eene historisch-dogmatische proeve geheeten worden dan eene biografische studie. In dit stuk vooral treft de afwezigheid van leven in den persoon, van een achtergrond waarop hij zich kan bewegen, en van gloed in de bewerking, den lezer pijnlijk. Den vader der geloovigen wenscht men te hooren spreken, den vriend Gods begeert men te zien handelen. Maar men ontvangt een opstel waarin over hem gesproken, en over hem gehandeld wordt. In weerwil echter dezer aanmerkingen mag de Kalender voor de Protestanten in Nederland met volle vrijmoedigheid worden aanbevolen. De kalender, - het goede

{==174==} {>>pagina-aanduiding<<}
in tauler, de bakker en bugenhagen, - de mededeeling van Prof. moll (bl. 129-132), en zijn opstel over de krocht der lebuinus-kerk te Deventer, opgehelderd door eene afbeelding en een platten grond aan den heer d.d. büchler verschuldigd, die beiden zoo zeer geschikt zijn om menigeen een dieperen blik te doen slaan in het kerkelijk en het gemoedsleven onzer vaderen, - de proeve van j.w.g. kemmann over ‘de begijnen in Nederland’, om diezelfde reden en wegens de heldere uiteenzetting der oorzaken van de opkomst en het verval dier gezelschappen zoo zeer lezenswaardig, regtvaardigen eene aanbeveling, maken haar tot pligt, al zijn ook de bladvullingen, met uitzondering van johannes anastasius' woord (bl. 198), niets meer dan - bladvullingen. Brengt, b.v., het woord van coolhaes (bl. 151) in onze hedendaagsche spelling over, en vraagt dan of het iets meer dan common places bevat. Maar gesamenlijk beslaan ze nog niet ten volle eene bladzijde. Daarom werpen zij slechts eene ligte schaduw over een boeksken dat, in weerwil van de aangewezen vlekken, ten volle verdient - èn om zich zelf, èn om den grond waarop die wensch door den hoogleeraar wordt gebouwd, - wat de vriend zijner studenten, de waardige arbeider in den wijngaard des Heeren, die te gelijk den leden der gemeente en haren toekomstigen leeraars door deze uitgave wil nuttig zijn, het toewenscht: ‘moge (het) als het voorgaande met welwillendheid door mijne landgenooten ontvangen worden! Het zal den jeugdigen schrijvers tot nieuwe aanmoediging, en hun leidsman op den weg der wetenschap tot vreugde wezen.’
Den uitgever komt eere toe voor de goede typografische uitvoering. De prijs is zoo gesteld dat de kooper oneindig meer ontvangt dan geeft.

b.

v.h.




Handleiding tot de Beoefening van het Burgerlijk Regt in Nederland, door Mr. J. van Hall, Hoogleeraar te Utrecht. Derde Stuk. (Eerste Boek, Tweede Hoofdstuk.) Te Amsterdam, bij Joh. Muller. 1856. In gr. 8vo. bl. 189-336, en IV bl. f 2-:

Bij den stroom van boeken, welke vaak als eene der Egyp-
{==175==} {>>pagina-aanduiding<<}
tische plagen over ons arm land wordt uitgegoten, is het een verblijdend en verrassend schouwspel eenige weinige boeken op te merken, welke van degelijkheid, ijver, en kennis getuigen. Zulk een boek is het werk van den Hoogleeraar van hall, door den Schrijver onder den nederigen titel van Handleiding ter perse gezonden. Er zijn in den laatsten tijd weinige boeken in de regtswetenschap verschenen, waarmede wij ons regtsgeleerd publiek zoo van harte geluk wenschen als met den arbeid van den Utrechtschen Hoogleeraar. Gaarne motiveren wij die uitspraak. Vooreerst is het een systeem dat den beoefenaar van het Burgerlijk Regt een meer gemakkelijk pad doet betreden, dan hem wachtte in den doolhof des Wetboeks; ten anderen geeft de Schrijver van het Burgerlijk Regt, geheel onderscheiden van het Burgerlijk Wetboek, want daar waar de groote hoop van Wetboek spreekt, als ware dit het regt, gebruikt zij een Rhetorisch figuur pars pro toto - in de behandeling nu van dat Burgerlijk Regt toont de Schrijver de meest mogelijke naauwgezetheid te hebben in acht genomen; de belangrijke uitspraken (want ook bij dezen geldt het multum, niet het multa), de meeningen der onderscheidene regtsdoctoren, dit alles is met juistheid en zorg verzameld onder de hoofdtrekken die het Burgerlijk Regt wedergeven, wanneer men ten minste daarbij de aangehaalde artikelen gelieve na te slaan. Vooral prijzen wij het gebruik dat van het Romeinsche Regt is gemaakt, dat op vele plaatsen nog altijd de zuivere bron is waaruit men putten moet, en dat te weinig geraadpleegd wordt door de auteuren over ons hedendaagsch Regt. Menig boek mislukt, menig proces wordt verloren, omdat de schrijver of pleiter alleen in zijn Code en niet in de Pandecten tevens zag! Niet alzoo de Heer van
hall. Hij deelt overal, waar dit van gewigt is, (en het vereischt kennis om te weten waar dat gewigt bestaat), de plaatsen uit het Romeinsche Regt mede; hij klimt daarna tot de oudvaderlandsche en Fransche wetten op, wanneer dit op het onderwerp van toepassing is, en hoewel de kritische methode in de gewigtige aanteekeningen hare vertegenwoordiging vindt, is de historische uitlegging niet vergeten. De vereeniging dier twee methoden is ons altijd de eenige ware weg voorgekomen, om met vrucht de regten te beoefenen, en zoo men eenig begrip wil erlangen omtrent het verschil dat er tusschen een

{==176==} {>>pagina-aanduiding<<}
regtsgeleerde en een persoon bestaat, die de Wet van buiten (auswendig) kent, sla het boek van den Heer van hall op, en hij zal bevredigd zijn. Eene laatste verdienste is de kortheid en helderheid van uitdrukking; geen enkel onnoodig woord vindt gij hier, en dit is zeker in eene Handleiding prijselijk, en dubbel loffelijk in eene eeuw waarin zoo veel onnoodigs gedrukt wordt. De vlijtige raadpleging van voorduin en de herinnering aan de authentieke explicatie der Wet, verhoogt de voortreffelijkheid van het werk.
Uit den aard der zaak kan Ref. met de lezers van dit Tijdschrift het geheele werk niet doorloopen. Te meer is dit onnoodig omdat de naauwkeurigheid der verzameling niet dan door de raadpleging van het werk kan worden bevestigd, en de Schrijver dikwijls de punten van quaestie aanroert zonder die te beantwoorden. Dit is zeer verdedigbaar. De Handleiding put uit gemeene bronnen, geeft een geheel, wijst op uitspraken, wetsbepalingen, en litteratuur, en veronderstelt nu den lezer op de hoogte, om zelf een antwoord te geven; zij lokt dit zelfs uit, en doet daardoor de regtswetenschap meer voordeel, dan dat ze ex tripode in een paar woorden eene solutie gaf, welke uit den aard van het werk niet breed gemotiveerd konde zijn.
Wij wenschen het boek op de schrijftafel van elk Jurist, en eindigen met den wensch: dat men niet van dit werk zegge, wat de Schrijver zelf van de ‘Handleiding’ van Prof. nienhuis in zijne Handleiding schreef, dat, namelijk het boek slechts één gebrek had, dat het zich te lang liet wachten.

m.




De Zoölogische Tuinen, inzonderheid met betrekking tot het Koninklijk Zoölogisch Genootschap Natura Artis Magistra te Amsterdam. Door Fauna. Overgedrukt uit Onze Tijd, Achttiende Deel, 1856. Te Amsterdam, bij Gebroeders Diederichs. 1856. In gr. 8vo. IV en 64 bl. f :-75.

Dit werkje, dat, als overdruk uit een Tijdschrift, ook afzonderlijk verkrijgbaar is, ter beoordeeling aan den Referent toegezonden, heeft niet aan de verwachting voldaan, die bij hem door den titel werd opgewekt. Het kan zijn, dat hij zich bedriegt, maar hij meende hier iets over de geschiedenis en het doel van dergelijke inrigtingen, als men thans gewoonlijk zoölogische tuinen noemt, te zullen vinden. Bepaaldelijk had

{==177==} {>>pagina-aanduiding<<}
hij eene geschiedenis van den tuin van het Amsterdamsch Genootschap verwacht, en eene handleiding om, bij een bezoek van dien tuin, de merkwaardigste voorwerpen van de dierenwereld, welke daar leven, te leeren kennen. Moeijelijk is het ons een overzigt te geven van een opstel, waarin wij geen plan hebben kunnen vinden. Nu en dan meenden wij, dat de Schr., die van zich zelven getuigt: ‘dat de gestrenge wetenschap op hem hetzelfde magische aantrekkingsvermogen uitoefent als de lichtende oogen van 't verraderlijk reptiel dáár voor ons, een reusachtige python, op de onnoozele duive’ (bl. 43), een wetenschappelijk man was, die zich de moeite getroost had om de zoölogie ‘te populariseren of te vulgariseren’, maar wij moesten daar echter aan twijfelen. Zoo hij het waarlijk beter weet, had hij, b.v., niet moeten schrijven (bl. 21): Ons Genootschap bezit ook den rooden Flamingo of duiker-pelikaan (Pelecanus Carbo) van Zuid-Amerika.’ Wanneer hier niet iets uitgevallen is, kunnen wij het niet verstaan, daar Flamingo en Carbo vogels van geheel verschillende orden zijn. Op bl. 11 wordt van den Amerikaanschen struisvogel gezegd, dat de woestijnen van Afrika en Arabië zijn eigenlijk vaderland zijn! Op bl. 14 lezen wij, dat de Stenops van Java ook bastaardaap van Ceilon heet; de Stenops van Ceilon, de slanke Lori, is eene geheel andere soort dan de Javaansche Stenops. - Sommige onnaauwkeurigheden willen wij gaarne onder de drukfouten rekenen, maar ook dan is het te misprijzen, dat de Schr. niet zorgvuldiger voor den druk heeft gezorgd. Zoo lezen wij (bl. 29): Procyon cancriorum, bl. 36: Ornithorynchus paradoxicus, Dichotylus torquatus, enz. - Op bl. 11: ‘Zoo denken wij bij de gemsbokken altijd aan de Alpen, bij de lama's aan Persië en naburige landen.’ Wij willen gaarne gelooven, dat de Schr. Peru
heeft bedoeld, maar zijn werkje is immers niet geschreven voor hen, die conjecturen kunnen maken en dus zijne mededeelingen niet behoeven? Dezelfde slordigheid heerscht ook in den stijl. Men lette, b.v., op deze proeve: ‘Daarentegen mag men als stellig aannemen, dat de moeflon van Sardinië en Korsika stellig niet het stamras van ons gewoon schaap is, of men zoude willen vooronderstellen, hetzij dat de vroegste beschaving des menschen van elders naar Azië was overgegaan, hetzij dat de aartsvaders en hunne voorvaderen (!) liever naar Sardinië en Korsika waren gegaan om moeflons te

{==178==} {>>pagina-aanduiding<<}
halen, dan dat zij degenen getemd hadden, welke in vroegere tijden stellig in veel grooter getal dan tegenwoordig op de bergen van hun eigen land te vinden waren’ (bl. 10, 11). Het zal onnoodig zijn hier eenige aanmerkingen bij te voegen. Meer nog dan deze slordigheid hindert echter de vreemdheid en gezochtheid, het weinig eenvoudige en waardige van den stijl, dat alleen in de voorbeelden van vele schrijvers van den dag eenige verschooning vindt. ‘Men wil, dat ieder mensch zijns gelijken in eene lagere dierklasse wedervindt, en waarlijk, wie onzer heeft niet menigmaal zulk een adjudant-koetsier in een winternacht met zijn in de kragen van zijn jas gedoken hoofd den laatsten omnibus, rillende van koude, zien afwachten? Hoe schoon is de kraanvogel van Stanley (de Numidische jonkvrouw) tegenover dezen langen, mageren Adjudant? Er bestaat hetzelfde verschil tusschen beide als tusschen een kadet, die in zijne schoone uniform met eene dame de opera bezoekt, en een huurkoetsier, die in den nacht, bijna geheel in zijn manteljas verborgen, voor de deur schildert’ (bl. 21). Op bl. 14 lezen wij: ‘De geheele bonte bevolking van het apenhuis is niet in staat een menschelijk geluid voort te brengen. Zij krijscht, knort en klappertandt even als de Spaansche fondsenhouder, aan wien de telegraaf mededeelt, dat de coupon van het eerstvolgend semester niet betaald wordt.’ Wat beteekent het, dat de Cobrae met hare zwartgele huid, hare zwarte, listige oogen, hare bestendige en sierlijke kronkelingen, zich steeds als eene treffende personificatie van Indië aan ons voordoen’ (bl. 49)? - Indien dit de heerschende smaak wordt, dan beklagen wij ons publiek, dat daarin behagen schept. - Het stukje eindigt met een gelukkig denkbeeld; het voorstel, namelijk, om den zoölogischen tuin van Amsterdam voor onbemiddelden meer toegankelijk te maken, waarbij gewezen wordt op den zoölogischen tuin te Londen,
die eenmaal 's weeks voor een geringe entrée, en op den Plantentuin te Parijs, die altijd kosteloos voor het publiek open staat. In hoe ver de wensch van den Schr., die ook de onze zou zijn, zonder nadeel der belangen van eene inrigting, die alleen door bijzondere toelagen harer talrijke leden bestaan kan, verwezentlijkt kan worden, durven wij echter niet te beoordeelen.

L.

J.v.d.H.






{==179==} {>>pagina-aanduiding<<}

Lycidas, Ecloga, et Musae invocatio. Carmina, quorum auctori Johanni van Leeuwen, e vico Zegwaart, certaminis poëtici praemium secundum e legato Jacobi Henrici Hoeufft adjudicatum est in consessu publico Academiae Regiae Scientiarum, die 13 Maji anni 1856. Amstelod., apud C.G. van der Post. 1856. In gr. 8vo. 20 bl. f :-30.

Twee door de Koninklijke Akademie van Wetenschappen bekroonde Latijnsche gedichten, die den tweeden prijs uit het legaat van wijlen den Heer hoeufft waardig gekeurd zijn, vragen onze beoordeelende aankondiging. Maar wie zijn wij, dat wij ons vermeten zouden, het oordeel van het hoog bewind onzer letterhelden weder te beoordeelen? Steller dezes althans drijft de aanmatiging niet zoo ver. Hij zal daarom noch de verdienstelijke prosodie, noch de vloeijende versificatie, noch de elegante Latiniteit van uitdrukking, noch de welgelukte navolging van virgilius en ovidius in détails aanwijzen. Hij zal evenzeer zwijgen van den hier en daar bij hem gewekten twijfel, of de gebezigde taal orthographisch, grammaticaal, prosodisch of stylistisch niet wel beter anders kon geweest zijn. Hij laat dit gaarne met alle dergelijke finesses aan de mannen van professie over. Zijns inziens regtvaardigt de lezing allezins het oordeel der Commissie van de Kon. Akademie, en is het stuk voor de beoefenaars der Latijnsche poëzij eene aanwinst.
Maar die Latijnsche poëzij zelve? Is zij thans nog zoo veel studie waard, als blijkbaar aan het aangekondigde werk besteed is? De Heer v.l. wil het zelf niet beslissen, zoo als wij zoo aanstonds uit het beloop zijner stukken zullen kunnen zien. Ook is het hier de plaats niet, en Ref. is de persoon niet om de groote quaestie van het behoud of niet-behoud van 't Latijn, als de taal bij uitnemendheid geschikt voor 't hooger onderwijs of voor de wetenschappen, au fond te behandelen. Maar het zij mij toch vergund, in alle nederigheid mijn gevoelen te zeggen. Ik schat de taal van cicero en virgilius, en van zoo vele lichtende sterren uit den nacht der Romeinsche Oudheid, hoog, zeer hoog; ik beschouw haar in waarde alleen beneden de taal van homerus en demosthenes, hare onovertroffen meesteres. Ik geloof, dat voor oefeningen in taal

{==180==} {>>pagina-aanduiding<<}
en stijl het Latijn nog niet gemist kan worden, dat het proza-Latijn op de gymnasiën, voor akademisch gebruik, voor de behandeling van wetenschappelijke vraagstukken, die men niet onder de oogen van het profanum vulgus wil brengen, zijne groote nuttigheid heeft, - maar cui bono beoefent men nu nog de Latijnsche poëzij? Wat is poëzij? Weder eene moeijelijke vraag, die ik niet beter weet te beantwoorden, dan met te zeggen: het is de taal van het hart, terwijl het proza de taal is des verstands. Behoudens alle mogelijke uitzonderingen, zal mij elk wel toestemmen, dat het hart of gemoed des menschen (het vermogen van aandoeningen en hartstogten) in de poëzij doorgaans veel grootere rol speelt, dan het verstand. De proza-schrijver zal den lezer langs een gebaand en geregeld pad voeren, hij zal bij voorkeur logisch zijn en het een uit het ander als consequentie afleiden. De poëet zal minder dat gebaande en geregelde of de logische consequentie zoeken, hij spreekt wat hij ziet, wat hij gevoelt, hij ziet de naaste en de verste voorwerpen als in éénen blik, en doet daarom wel eens een logischen misstap; de poëet sleept zijne lezers mede door de bewegelijkheid van zijnen geest, door zijn getroffen gemoed, afgespiegeld in de uitgewerkte beelden zijner fantasie. Maar ik kan zoo niet voortgaan. Men gunne mij nog ééne vergelijking. De prozaïst geeft den lezer schetsen, teekeningen, voorbeelden van het leven, maar hij geeft ze ongekleurd, hij geeft wel de waarheid, maar niet geheel; de poëet legt de kleuren er op, en kleurt soms wel eens wat heel sterk.
Het zij genoeg om de stelling begrijpelijk te maken: ‘de poëzij is de taal des harten.’ Welnu, wanneer zij de taal is, waarin het hart spreekt tot het hart, wat moet men denken van den dichter, die juist de vreemdste, de verst gezochte, de onbegrijpelijkste woorden en voorstellingen kiest? Wat geest was er in de poëzij der genootschappen van de vorige eeuw, die schier geen prijs gaven aan stukken waarin juno, ceres en de Olympische goden ontbraken? Ik noem zoo iets bastaardpoëzij. Wanneer ik mijne zielsbeminde door de kracht van mijn gevoel wil overtuigen of overhalen, dan doe ik het niet in eene taal, die zij maar zeer gebrekkig verstaat, en in beelden, die haar geheel oneigen zijn. Dat zou geene ware hartetaal, maar bastaard-poëzij wezen, en te vergelijken zijn met die gezwollen en opgeblazen klanken, welke onze lieve kleinen op

{==181==} {>>pagina-aanduiding<<}
nieuwjaar of op pa's verjaardag ontboezemen, waarvan wij natuurlijk zeggen: ‘best, opperbest!’ maar wel weten, dat zij er niets van begrijpen; terwijl wij eigenlijk alleen de moeite prijzen, die zij hebben besteed om die vreemde hun volstrekt niet eigene taal, ten onzen pleiziere of ter onzer eere, van buiten te leeren.
Wij kunnen ons dan ook naauwelijks onthouden iets van deze voorstelling over te brengen op den ‘Lycidas’ van den Heer van leeuwen. Ik zie er in eene niet in alles gelukte hulde aan den smaak der vaderen. Had hij den vorm der elegie gekozen, waarin hij den verloren roem der vaderen in de dienst der Latijnsche Muze had betreurd, of den lyrischen, waarin hij dien roem op hoogen toon had bezongen, hij zou ons vaderlandsch hart hebben toegesproken. En zoo is het ook veel beter in zijne Ovidiaansche ‘Musae invocatio’, die, mijns inziens, allezins nadert tot de ware poëzij. Maar de Ecloga, welk een ongelukkige vorm! Bij theocritus en de Grieksche bucolici is zij natuurlijk, daar hoort men de syrinx, daar weidt men de schapen of geiten mede op de bergen van Sicilië, daar ademt men de geurige lucht in van het heerlijk eiland, ‘het hart der Middellandsche Zee’, daar gevoelt men met den herder of de herderin de zaligheid en de rampzaligheid der aardsche liefde. Bij virgilius is de Ecloga reeds een onnatuurlijke vorm, die alleen door de ontzaggelijke grootheid van het genie des dichters beheerscht wordt en dienstbaar gemaakt aan echte poëzij of hartetaal. Wanneer hij echter geen theocritus gekend had, en uit zich zelven het Italiaansche herderslied tot gedicht had verheven, wij zouden veel betere Eclogen van hem gehad hebben. Nu hindert ons daarin dat predominerende van het Grieksche model. En hoe veel verder gaat de Heer v.l. in het overnemen van den vorm! Virgilius had nog altijd om Mantua zijne herders, die wel geene thyrsissen, daphnissen of damons waren noch heetten, maar hun oneindig naderbij kwamen, dan onze Nederlandsche. Doch welk eene overeenkomst heeft zulk een thyrsis met een
Drentschen of Overijsselschen scheper die naast zijn getrouwen ‘Tee’ op de heiden van ons Vaderland, zijne niet geheel onpoëtische eenzaamheid kort met breiden, met pijp en tonteldoos, met een boek of met (doch uiterst zelden) het zingen van een liedje, het blazen

{==182==} {>>pagina-aanduiding<<}
op eene harmonica, of een ijzeren mondharpje. Dit onderscheid wordt door den Heer v.l. als niet geteld. Wijlen de Heer hoeufft, de Commissie ter beoordeeling van de Koninklijke Akademie van Wetenschappen, hij zelf, worden allen bij hem Nederlandsche herders, maar herders als virgilius, neen, als theocritus, ze ons laat hooren en zien. Het Ellersveld en Sicilië, 1850 ná en 250 vóór christus! Welke combinatiën in den geest eens dichters! Hoe ze te vatten!
De lezer moge uit het volgende beslissen of ik juist gezien heb. De inhoud van den ‘Lycidas’ is deze. Lycidas, de geitenherder, leunt tegen een boom, met zulke sporen van lang en hevig zielelijden op het gelaat, dat zijn vriend corydon hem naar de reden vraagt zijner diepe smart. Zij gaan daarop in eene koele grot, en daar begint lycidas zijn verhaal. Vele jaren zijn er verloopen sedert den dood van den keurigen Latijnschen zanger daphnis, den gelukkigen navolger van virgilius. Bij zijn verscheiden heeft daphnis, bezorgd voor het algeheele verval der Latijnsche zangkunst in Nederland, daar de jeugd haar niets meer telt, zijne vrienden onder de herders laten beloven, jaarlijks een wedstrijd in die kunst te openen, den winner met klimop en lauwer te bekransen, en hem eene schoone, sneeuwwitte melkkoe uit de nagelaten stallen van hem, daphnis, te vereeren. Maar jaren vervlogen, en een vreemdeling, een Siciliaansch herder, had slechts eenmaal den prijs behaald. Lycidas, ontroerd door deze schande van zijn land, en door zijne geliefde phyllis aangeprikkeld, had zich met alle kracht beijverd om een Latijnsch lied te vervaardigen. Tot den wedstrijd waren maar weinige herders verschenen. Damon, de oude, ervarene, de roem der herders en de luister des vaderlands, is kunstregter. Helaas! De zangers beginnen op hunne rietpijpen voor hem te blazen; maar hunne zangen worden alle door hem afgekeurd. Corydon troost zijnen vriend, nadat hij uitgesproken heeft, met te zeggen: is lycidas wel geen overwinnaar, toch is hij niet overwonnen. Echter vindt hij die vreemde zangkunst eene dwaasheid voor den Nederlander:

‘Talia tentanti male non modo Musa favere 
Judice me debet, natura sed ipsa repugnat.’ 

En vervolgens:

‘Si qua diu tenuit puerilis ineptia Belgas, 
Nunc tandem sapere est abjectis utile nugis.’ 


{==183==} {>>pagina-aanduiding<<}

Lycidas antwoordt:

‘Rusticus es Corydon. Patres cantasse Latine 
Disce, quod horrida erat quondam vernacula lingua. 
Quae quoniam nunc culta nitet, numerosne canoros, 
Olim dilectos, ideo contemnere fas est?’ 

en treurt vervolgens, dat hij niet in staat is ‘pastorum Batavûm nova gloria’ genoemd te worden. Ach, nu heeft hij zijne rietpijp aan den pijnboom gehangen! Corydon voorspelt hem, dat hij spoedig tot zijne dwaasheid zal wederkeeren. Lycidas vreest ook zelf, dat hij het niet zal kunnen laten. Misschien zal hij nog eens den kamp wagen. Dan evenwel zal hij den prijs niet verlangen; hij zal tevreden zijn, wanneer damon hem maar iets gunstiger beoordeelt. Mogt het niet te min weêr anders uitvallen, dan zal er een zwaardere last in plaats der pijp aan den pijnboom hangen. Het zij zoo, zegt corydon, de strop is het beste middel voor zulke onverbeterlijke uitzinnigheid. Ik beloof u voor een behoorlijk graf te zullen zorgen, en tot grafschrift er op te plaatsen:

‘Hic situs est Lycidas, Romanae victima Musae, 
Nec bene sublimis, nisi pendens arbore, vates.’ 

Mij dunkt, ieder zal mij toestemmen, dat die ongelukkige verplaatsing onder de Siciliaansche herders vóór 2000 jaren de waarlijk geestige conceptie en de luimige uitvoering van het idée heeft doen mislukken.
Veel natuurlijker en beter geëvenredigd aan het onderwerp is het tweede ‘carmen’, de ‘Musae invocatio.’ Het beloop van dit stuk is als volgt. De dichter zit op een schoonen avond onder een eikenboom en gevoelt, dat eene godheid hem nadert. Hij roept de Muze aan. De Nederlandsche Muzae verschijnt.

‘At quam digna coli! quam simplicitate decora, 
Quam non adsumtis apta placere bonis!’ 

Maar van eene andere zijde hoort hij ook eenig gedruisch.

‘Prospicio: apparet coelestis forma puellae; 
Sed gestus timidae vel dubitantis erat.’ 

Het is de Latijnsche Muze. Vurige oogen heeft zij, maar zwarte loshangende hairen, een marmerbleek gelaat, een bestoven en gescheurd kleed, eene gebrokene en bemorste lier. Bitter beklaagt zij zich, dat

{==184==} {>>pagina-aanduiding<<}


‘Haec Batavûm regio, mihi tot dilecta per annos’ 
............... 
‘Proscriptam immerito me dare terga jubet.’ 

Hierop antwoordt de Nederlandsche Muze: Het moge zonde zijn, eene overwonnene mededingster te smaden, maar toch het verdrijven harer Latijnsche zuster was geen onregt:

‘Finibus in nostris regna usurpata tenebas: 
Non stabilis ditio est, quae màle parta fuit.’ 

Dit verwijt is te scherp, volgens deze:

‘Belgas, in cunis donec tu parvula flebas, 
Non ego sum cultis passa carere modis. 
Postea maturae, et jam debita sceptra tenenti, 
Semper fida soror, non inimica, fui. 
Gaudebas quoties, tua gaudia nostra fuere; 
Tristis eras: habui non doluisse nefas. 
Tecum sum patriae in duros invecta tyrannos; 
Cantavi tecum fortia facta patrum.’ 

Fraaije en treffende en waarlijk poëtische regels! Hierin herkent men het talent, terwijl het blijkt welken geest de Latijnsche Muze nog moest ademen, indien men haar ooit weder een eervollen intogt in Nederland verschafte. Zij moest haren tijd nooit miskenen, gelijk zij vroeger deed, toen juvenalis schreef:

‘Et spes et ratio studiorum in Caesare tantum. 
Solus enim tristes hac tempestate Camenas 
Respexit; cum jam celebres notique poëtae 
Balneolum Gabiis, Romae conducere furnos 
Tentarent: nec foedum alii nec turpe putarent 
Praecones fieri; cum, desertis Aganippes 
Vallibus, esuriens migraret in atria Clio.’ 

Zij is dus ook al eens vroeger, en wel in haar eigen vaderland, verstooten geworden. Het moest echter toen wel, en zoo moet nog elke poëzij verstooten en veracht worden, die behagen vindt in holle, hartelooze regels, in de:

‘Torva Mimalloneis implerunt cornua bombis.’ 

Wij eindigen onze reeds lang gerekte aankondiging met het besluit des Heeren van leeuwen. De beide zusters geven elkander opregt de hand der verzoening, terwijl de dichter het woord neemt, en in 't bijzonder de verwaarloosde Godin zoekt te troosten:

{==185==} {>>pagina-aanduiding<<}


‘Laurum depositam peregrina resume Camoena: 
Quidquid erit, tuus est non moriturus honor!’ 

Wij zeggen het hem gaarne na, terwijl wij daarbij onze overtuiging uitspreken, dat het zijne schuld wel niet zijn zal, indien de Latijnsche poëzij niet voor onzen tijd dat meer wezen kan, wat zij voor onze vaderen was.

p.a. koppius.





Handboek voor de Engelsche Nationale Letterkunde. (Select Specimens of the National Literature of England, from Lawrence Minot to the present time. Poetry and Prose: with glossaries, explanatory notes, biographical notes, biographies, etc., by M. Keijzer.) 2e Aflev. Te 's Hage, bij H.C. Susan, C.H.z. 1856. In gr. 8vo. bl. 281-589. f 3-: Compl. in één Deel, f 5-70.

Wij hebben in No. III, 1856, van dit Tijdschrift de 1e Aflevering van keijzer's chrestomathie met ingenomenheid aangekondigd. Bijna gelijktijdig verscheen in den ‘Algemeene Konst- en Letterbode’ van 29 Maart eene veel minder gunstige beoordeeling, welke de Heer keijzer evenwel in het VIe No. der Vaderl. Letteroefeningen op de meeste punten voldoende heeft kunnen wederleggen. In de Voorrede van deze Aflev. zegt dan de S. ook niet zonder grond, na bewezen te hebben dat hij zijn eigen werk niet van gebreken vrijpleit: ‘we hadden het boek niet durven opdragen als blijk van hoogachting en dankbaarheid aan den Hooggeleerden Heer p.j. veth, men had ons uit Engeland niet een vereerend dankadres toegezonden van de Library of the cristal palace Company te Sydenham, waarheen op vereerende aanvraag een exemplaar is gezonden, indien het boek mogt zijn waarvoor recensent het uitmaakt.’ Wij maken dan ook geene zwarigheid, nu wij op deze 2e Aflevering de aandacht vestigen, in het algemeen te herhalen wat wij toen schreven, namelijk: dat het werk met zorgvuldigen ijver is zamengesteld, en voor zijn doel allezins geschikt en aanbevelenswaardig mag genoemd worden. Op sommige bijzonderheden moge eene en andere aanmerking even welwillend aangenomen worden als de bedoeling is met welke wij haar uiten. Deze 2e Aflev. wordt voorafgegaan door een kort inleidend overzicht van de geschiedenis der

{==186==} {>>pagina-aanduiding<<}
Engelsche poëzy en proza, waarin, tot ons leedwezen, juist de laatste jaren bijna niet worden besproken. Dan volgen nog uit de 4e der door den S. aangenomen perioden (zie onze aankondiging van de 1e Aflev.) stukken uit de groote geschiedschrijvers, hume, robertson, gibbon: de gemengde schrijvers, mandeville, pope, chesterfield, blair, burke, de bekende ‘brieven van junius’: de overgangsschool, b.v. thomson, lyttleton, moore, e.a.; de ‘kleine dichters’, b.v. collins, akenside, smollett, percy, cowper, enz.; en de Schotsche poëzy van dezen tijd, b.v. ramsay, hamilton, beattie, de vertaler van ossian's Gedichten, en burns (dit laatste heerlijke genie noch in de biografie, noch in de gekozen stukken levendig genoeg voor de aandacht gesteld). Eindelijk de 5e periode, van 1780 tot aan onze dagen; waarbij achtereenvolgens de Engelsche en Schotsche dichters, de novellisten, de geschiedschrijvers, de parlementaire redenaars en de schrijvers over gemengde onderwerpen zijn opgenomen.
Het was ons bij de lezing weder een rijk genot, in de volkrachtige Engelsche litteratuur van den eenen tot den anderen, nu met meer dan met minder bevrediging, nu tot een bekende dan tot een onbekende over te gaan. Bij de prozastukken wenschten wij dikwerf, nader bekend te worden gemaakt, niet alleen met den schrijver in 't algemeen, maar ook met het werk waaruit het stuk genomen is, en de bepaalde plaats welke het daarin beslaat. De stijl is soms wat achteloos en nuchter: zoo vatten wij, b.v., de tegenstelling niet recht, wanneer van grainger gezegd wordt dat hij, ‘hoewel hij geneesheer van beroep was, zich zeer gunstig als dichter onderscheidde door 't bezingen van het suikerriet.’ Hier en daar misten wij personen die sommigen der opgenomene in belangrijkheid overtreffen, b.v. den invloedrijken bentham, de teedere dichteres landon, den gevierden tennyson. Kan men in ons land de heerschende vertaalwoede niet te keer gaan, het is ten minste nuttig, op goede, smaakvolle vertalers, als w. sotheby, de aandacht te vestigen. Wordt de oppervlakkige james genoemd, dan verdiende zulks voorzeker ook de vrijmoedige novelliste harriët martineau. Hier en daar is ook de ruimte en belangstelling waarmede de eene schrijver tegenover den anderen bedacht wordt, niet evenredig aan hunne verdiensten: behoort den grooten burke, b.v., minder plaats dan den onderhoudenden verteller marryat? Ook de inhoud

{==187==} {>>pagina-aanduiding<<}
der biografiën en karakteristieken bevredigde ons niet overal, inzonderheid bij de gedachte, dat dit werk vooral voor jeugdige beoefenaren der letterkunde bestemd is, wier verstand en hart beide zorgvuldig voor dwaling moeten behoed worden. Mag, b.v., blair nu nog uitmuntend heeten, of chesterfield ooit genoemd worden zonder tegen zijne hartelooze lichtzinnigheid te waarschuwen? Tegenover de door den Heer keijzer overgenomen woorden van een journalist: ‘In morals, macaulay is a conventionalist. There is no profound originality of conception in his views of life. His morality is of that kind current in a select London club-house. He wants classic simplicity of personal character, and a lofty moral purpose. Hence his rhetorie is captivating, while his thinking is commonplace -’ beroepen wij ons op macaulay's ‘Parlementaire Redevoeringen’, en op de karakteristiek, daarvan gegeven door Dr. a. pierson in het 3e gedeelte van zijn geschrift: Bespiegeling, Gezag en Ervaring. Ééne bladzijde echter heeft ons bepaald geërgerd. Het is die, waar van bernard de mandeville wordt gesproken. Deze man, helaas! onze landgenoot, stelt in zijne Fables of the bees eene republiek voor, in welke dáárom alleen alles goed ging, omdat ieder er zijn eigen onzedelijk belang (hoogmoed, eerzucht, enz. enz.) kon bevredigen, en dus de goede orde juist gewaarborgd bleef door de onderlinge vijandschap van elk tegen allen. Zijne conclusie omtrent deze bijenmaatschappij, die een beeld der menschelijke zamenleving moet voorstellen, is deze:

Thus every part was full of vice 
But yet the whole a paradise. 

Van deze gemeene, alle zedelijkheid en menschenwaarde tot den grond toe verwoestende voorstelling hadden wij niet verwacht te lezen: ‘de waarde van zulke beginselen en gevolgtrekkingen ter zijde stellende, moet men erkennen dat het werk geen onzedelijke strekking heeft’, enz. Gij ziet, lezer! het staat er waarachtig, bl. 300.
Doch deze enkele bijzonderheden wijzigen ons oordeel niet over de aanbevelenswaardigheid van het geheel. Wij hopen van harte dat aan dit werk een ruim debiet te beurt moge vallen, vooral ook omdat wij dan binnen kort op een boekske mogen hopen, ‘waarin de schrijvers aan wie thans beknoptheidshalve geen plaatsje kon worden ingeruimd, en de Amerikaansche letterkunde zullen worden behandeld.’

j.h.g.





{==188==} {>>pagina-aanduiding<<}

Geldersche Volks-Almanak voor 1857. 23e Jaargang. Te Arnhem, bij Is. An. Nijhoff en Zoon. In 12mo. XXIV en 256 bl., met gelith. pl., f :-75; in carton f :-90; verg. op snede in koker f 1-50.

Eene der lastigste recensiën of aankondigingen is wel die van het mengelwerk in een of anderen Almanak. In een klein kader zijn daar eene menigte van de meest heterogene voorstellingen te zamen gebragt: men springt bij de lezing van den hak op den tak; nu is men in de vijftiende, dan weêr in de negentiende, straks in de zestiende eeuw; pas in eene arbeiderswoning gevoerd, wordt men plotseling naar een oud adellijk slot verplaatst, om zich dan eensklaps in groene bosschaadjes of op een heideveld te bevinden. Nu is het deftig proza en dan weêr boerentaal, afgewisseld door verzen; van het gebied der geschiedenis treedt men op dat der novelle, van het veld der bespiegeling op dat der poëzij, en om dat mengelwerk - haast schreven we: dien mengelklomp - grondig te beoordeelen, zou men geene specialiteit, maar wel degelijk eene generaliteit moeten wezen. Ofschoon wij noch het eene, noch het andere zijn, heeft de Redactie van dit Tijdschrift echter goedgevonden, het eenvoudige boekske, dat zoo veel verscheidenheden bevat, in onze profane handen te stellen. Het nederig uiterlijk van den Gelderschen Volks-Almanak, zoo zeer afstekend bij den weidschen praal, waarin zijne broederen zijn gedoscht, moedigde ons aan, om althans eene poging te wagen tot het volbrengen van de ons toevertrouwde taak. Wij openden dan het boekske, lieten het voorwerk door de vingers glijden... en leerden van den ouden Heer smits wat er uit dat voorwerk alzoo te leeren valt, wat de jongeling, de man en de grijsaard er zoo al in kunnen zien: hoe de eerste op de twaalf nog witte bladzijden der maanden de schoonste toekomst schildert; hoe ze voor den tweede niet meer geheel wit zijn, maar lichtende punten en ook sombere dagen vertoonen; hoe de laatste peinzend zoekt naar de onzigtbare letters, waarmeê zijn sterfdag welligt reeds op de twaalf bladen is aangeteekend.
Het ernstige stukje van den ouden Heer, die, gelijk hieruit blijkt, niet altijd even luchtig gestemd is, wordt opgevolgd

{==189==} {>>pagina-aanduiding<<}
door een versje, dat de Auteur, de Heer quack, ons, blijkens het opschrift, wil opdisschen als eene ‘idille in den volkstoon’. Of echter uitdrukkingen als:

‘Voor nog één zijn bed verliet, 
Zij al omdoolde aan den vliet’ - 

en:

‘Lustig blikt zij in den oord’, 

benevens het zonderling geconstruëerde laatste couplet, dat alleen door de op de oos en aas geplaatste accenten leesbaar wordt, den volkstoon aangeven, meenen wij te moeten betwijfelen.
Johs. hk. jonckers geeft ons eene Betuwsche vertelling uit het begin der achttiende eeuw, onder den titel van: ‘De Vrije Onderwijzersverkiezing’. 't Is een stukje, ontleend aan het Kerkeboek van Ds. ortwijn, die in 1712 te Heteren stond; er is een vrij goed gebruik van de gegevens gemaakt. Uitdrukkingen echter als: ‘grommigheid’, ‘tegen den avond, als wanneer hij’, en ‘bedenkelijkheden’ achten wij minder goed.
F.f.c. steinmetz heeft twee versjes aan den Almanak geschonken. Het eerste, een zoogenaamd ex tempore, had hij veilig op den adem der winden kunnen laten verstuiven, al vertelt hij er ons ook in van een zonderling man, die gestadig kan wat hij wil, die zijn geest en ligchaam prachtig voedt, en die met der vogelen lied ontwaakt! Het tweede versje: ‘Winterlied’, is beter, maar niet genoeg gepolijst; er komen ook weêr zonderlinge zaken in voor, o.a. dat men 's winters schier voor niemendal juweelen kan koopen; dat dan t'huis steeds een kring van vrienden om den warmen haard zit te kouten, en dat, ofschoon de armoê met een pak van lompen aan langs de wegen strompelt, de teedere jeugd en de achtbare grijsheid toch beiden kleed en dek hebben.
Toen we ‘het hooge huis te Beest’ van römer hadden gelezen, dat heel deftig met eene soort van Voorrede er voor, en geschiedkundige aanteekeningen er achter, prijkt, konden we ons niet weêrhouden er het oude spreekwoord onder te schrijven: ‘Veel geschreeuw en... weinig wol.’
Wij hadden den Schrijver, na 't lezen zijner Voorrede, eerst willen vragen: of hij niet een middenweg had kunnen inslaan, door zijn verhaal te kleeden in den vorm der novelle, dat wil zeggen, door zijne personen handelend en sprekend te doen optreden, zonder daarom de geschiedenis in 't minst te kort

{==190==} {>>pagina-aanduiding<<}
te doen? Doch, nadat wij kennis hadden gemaakt met de zwakke poging, daartoe aangewend (bl. 58-62), verwonderde het ons niet meer, dat de Heer r. ‘weinig ingenomen is met de novelle, waar zij bestemd is om de geschiedenis behagelijk te maken’.
Zoo wel de Heer römer als c.w. pape, de Schrijver van ‘het steenen kruis’, eene soort van legende met wat geschiedenis doorspekt, mogen wel ter schole gaan bij den Redacteur en Uitgever van den Almanak, die in zijn ‘Kasteel te Hattem’ een proefje heeft geleverd van een fikschen, boeijenden stijl en eene aangename, heldere voorstelling en aaneenknooping van historische feiten.
Het steenen kruis beweegt zich meer op het gebied der novelle, maar het romantische deel boezemt volstrekt geene belangstelling in; wij ten minste voelen geene de minste sympathie met herman van arendaal, die den trouwen elbert, in zijn bloed wentelend, aan zijn lot overlaat, al komt de edelman ook later met vrouw en zwager knielen en bidden bij het steenen kruis, dat op elbert's graf is opgerigt; terwijl hij op het plaatje precies het air heeft van een vader, die met zijne twee kinderen, een zoontje en een dochtertje, bij het graf zijner echtgenoote staat. - Wij twijfelen er ook aan, of die elbert, waarvan wij niets anders vernemen dan dat hij een Mariëndaalsche arbeider was, de verbeelding zoo zeer zal hebben getroffen, dat men bij het zien van het kleine steenen kruis bij Oosterbeek zich zijner zal herinneren. Overigens leerden wij, wat het historische deel van het verhaaltje betreft, niet veel nieuws.
Uit een gezegde op bl. 208 zou men kunnen opmaken, dat de S. van meening is, dat de vervolging, waaraan men zich door het aankleven van kettersche gevoelens blootstelde, onder Keizer karel V hier te lande nog zoo heel sterk niet was; en dat die Keizer maar één plakkaat had uitgevaardigd. Intusschen is het bekend, dat karel verschillende plakkaten heeft uitgegeven, en dat het aantal Nederlanders, onder zijne regering, krachtens die plakkaten, verbrand, gewurgd, onthoofd, of levend begraven, door vele zeer geloofwaardige Schrijvers op 100,000 wordt geschat (*).

{==191==} {>>pagina-aanduiding<<}

We hebben, om het historisch gebied eerst af te wandelen, de volg-orde der stukjes verbroken, en we keeren dus nu terug tot ‘een goed Huwelijk’, van w.c. wansleven, jr., dat ons op 't gebied der novelle brengt - of ten minste der voorstellingen uit het huidige leven. Het goede huwelijk is goed verteld. Het verwonderde ons evenwel een weinig, een schatrijk jong mensch van acht-en-twintig jaren den post van ontvanger der Registratie te zien bekleeden in eene onzer groote steden. We zijn toevallig met dat vak nog al bekend, maar een ontvanger van acht-en-twintig jaren in eene groote stad, en dan daarbij schatrijk - dus die ontvangert voor zijn pleizier - dat klonk ons wat zonderling.
‘Eene Arme’, door een vriend van jonas (g.f. middelbeek), beviel ons zeer. ‘Het verhaaltje behelst waarheid,’ zegt ons de Schrijver, ook in eene soort van voorafspraakje, ‘en 't is geheel onschuldig’ - maar daarbij heeft het de verdienste van aardig en goed verteld te zijn, en tevens bewijst het dat er een warm hart klopt in 's Schrijvers borst, en dat hij de gave bezit, om hetgeen hij voelt, ook te kunnen uitdrukken.
‘Een slaaf van velen’, eene schets uit het Graafschap, door a. de visser, heeft ook al een voorafspraakje - daar schijnen de Geldersche Auteurs van te houden. - De Heer de visser had, dunkt ons, dat voorwoordje best in zijn zak kunnen houden, tenzij hij het heeft gemaakt om de noot, waaruit blijkt, dat a. de visser de zelfde is als arnold de v.... Dat toch ook deze schets waarheid behelst, lezen we nog eens in de noot op bl. 194. De geschiedenis intusschen van den ouden gait van den weg verdient, om den naïven toon en het naïve dialect, allen lof; de Schrijver weet medelijden voor zijn ouden, ellendigen gait op te wekken; de oude is heel goed geteekend, als hij naar de deerne, die achter hem zit, omkijkt, en haar toeknikt, als of hij zeggen wilde: ‘'k wol'k minder toa was!’ En even zoo is de landbouwer jaarlinks, die gait bij zich in huis houdt, ook heel goed, als hij tegen den diaken zegt: ‘en noe zu'j mie pleizier doon, a'j moar hen goat.’
We spraken daar van dialect: de Heer de visser heeft dat misschien wat al te duidelijk en waar, wat al te weinig gekuischt willen weêrgeven, doch zoo doende wordt de taal soms bijna onverstaanbaar. Cremer gaat, dunkt ons, zoo ver niet in zijn ‘Kriekende Kriekske’. - Deze Betuwsche Novelle hebben we

{==192==} {>>pagina-aanduiding<<}
voor 't laatst bewaard, omdat ze de meeste aandacht verdient.
Onlangs lazen we in den Algemeene Konst- en Letterbode (*) eene aankondiging van de Betuwsche Novellen door j.j. cremer, waarin we o.a. de volgende opmerking vonden:
‘Er is iets in van die ongekunstelde frischheid, van die naïve eenvoudigheid, die, met kunst voorgesteld, hare eigenaardige aantrekkelijkheid heeft, maar - is in dit alles niet iets onwaars, iets conventioneels, en daarbij iets weeks? Of die boertjes en boerinnetjes niet wat paradijsachtig onschuldig en idylliesch braaf zijn?’
En verder: ‘De boertjes en boerinnetjes staan somtijds buiten de werkelijkheid, hun onschuld en eenvoud doen eer aan een ideaal, utopiesch land denken, dan aan eene Nederlandsche provincie in de 19e eeuw.’
Als cremer, vóór het schrijven van zijn ‘Kriekende Kriekske’, de wel wat gekunstelde aankondiging had kunnen lezen, waaruit we bovenstaande regels hebben aangehaald, zouden we geneigd zijn te gelooven, dat hij met de daar geopperde bedenking had ingestemd; want in dit verhaal komt slechts ééne figuur voor, die aan een ideaal zou kunnen doen denken, terwijl de overige figuren allen bewijzen, geene paradijsachtige onschuld te bezitten. Noch vader ploegers, wiens bloed tot zijn eigen verdarf te straf ging - noch zijn zoon peter, die door drift vervoerd en met ploegers' bloed in 't lief, zijn vader een slag gaf; noch huibert pols, de arbeider, de leelijke, schrale vent, met 'n kokkerige neus en 'n kop met hoar as van 'n verreke, die ploegers tegen zijn zoon peter heeft opgehitst; noch mie schuiling met haar kleeding à la ‘wat kan 't mien schêlen’, haar coiffure à la ‘sloddervos’, hare nagels à la ‘smeerpoet’, met haar bretoale oogen en haar lange, spitse neus, - de valsche mie, die hanneke in miechel's oogen heeft bezwalkt; noch, eindelijk, miechel zelf, die door zijne slordige, onverdraagzame en nijdige huisvrouw tot een dronkaard is gemaakt - geen van die allen zijn idylliesch braaf. We zouden, integendeel, van oordeel zijn, dat miechel, wien we uit de herinnering aan de laatste woorden van zijn gestorven vader, uit het denken aan zijne moeder, ‘die met de kniepbril op veur 't groote boek met de koperen klam-
{==193==} {>>pagina-aanduiding<<}
pen zit’, de kracht zien putten om zijn duiveltje te overwinnen, en wien we na den hevigen strijd, dien hij te kampen had, toen hij aan de
ontrouw van zijne hanneke meende te moeten gelooven, de tranen in de oogen zien blinken, ‘krek as dauwdropkes smergens op de bluumkes’ - we zouden meenen, zeggen wij, dat miechel later te diep zinkt en te veel al het goede verloochent, dat we eerst bij hem hadden opgemerkt.
In het ‘Kriekende Kriekske’, dat men overal hoort, maar nergens te vangen is, heeft cremer het kwaad willen schetsen door den laster te weeg gebragt. 't Is waar, miechel raakt door den laster van hanneke af, en zoekt zijn troost in de herberg, waar hij de lange mie maar al te zeer bereid vindt om hem verder in 't verderf te slepen; maar toch is 't wat erg dat miechel bij de jeneverflesch volhardt en zijne goede inborst geheel verloochent, en als hij, die ons eerst wordt voorgesteld als een oppassende, brave jongen, die 't hart op de regte plaats droeg, later volslagen bedorven blijkt, dan is dit niet de schuld van den laster alleen, maar wel degelijk ook van een zwak karakter. En de Schrijver heeft, òf verzuimd om dit in den aanvang van zijn verhaal te doen doorschemeren, òf hij heeft den val van miechel, liever: zijn niet terugkeeren op den goeden weg, niet genoeg gemotiveerd. De laster zou, dunkt ons, al kwaad genoeg hebben gedaan, indien hij geleid had tot het ongelukkige huwelijk van miechel en mie. Aan 't eind van 't verhaal, als we hanneke ploegers hebben zien bezwijken, nadat ze de kinderen van de stervende mie met haar mantel heeft gedekt en in 't terugkeeren naar hare woning door de koû is bevangen geworden, zegt de Schrijver: ‘die laatste gang heeft haar op 't ziekbed geworpen, en 't bidden van peter (haar broeder, dien zij jaren te voren met haar vader had verzoend) heeft den dood niet verwonnen. Zie, ze ligt daar. - Heeft haar de laster vermoord? ‘Wel neen!’ grijnst de lafaard. - Maar ook wij zouden ons genoopt voelen ‘Neen!’ te zeggen - ‘niet de laster, maar de koude heeft haar vermoord’, en alweder zou, dunkt ons, de laster kwaad genoeg hebben gedaan, indien ze
hanneke van miechel gescheiden had. Misschien geldt ook hier het spreekwoord: ‘Qui prouve trop, ne prouve rien.’
Maar heeft ons het einde van 't verhaal daarom minder goed

{==194==} {>>pagina-aanduiding<<}
bevallen, dit neemt niet weg dat er uitnemende détails in worden gevonden, die we met uitstekend genoegen hoorden en nu weder lazen. Om het volle genot van eene Betuwsche novelle van cremer te hebben, om al het naïve van voorstelling en taal regt goed te voelen, moet men ze toch door den Schrijver zelf hooren voordragen. Zijn gunstig uiterlijk, zijn open voorhoofd en oog, dat zoo goed strookt met de frischheid en eenvoud zijner verhalen, zijne uitmuntende, losse voordragt, waardoor hij zijne personen, in de verschillende omstandigheden waarin hij ze geplaatst heeft, zoo duidelijk voor u weet te doen leven - dat alles geeft eene groote aantrekkelijkheid en plastische waarheid aan zijne novellen. Hij is echter den lezer, die hem niet kan hooren schilderen, eenigermate te gemoet gekomen door zijne teekenpen - in zijne verzamelde Betuwsche Novellen gaf hij de portretten zijner voornaamste personen, en in den Gelderschen Volks-Almanak geeft hij ons hanneke en miechel op een allerliefst plaatje te aanschouwen.
Om op de détails terug te komen, stippen we hier aan: mie op den uitkijk (bl. 109); het gesprek tusschen mie en miechel (bl. 122); miechel op de loer (bl. 131); de kermis en de begrafenis (bl. 153 en volgg.); de brief van huibert pols (bl. 141), die ons herinnerde aan den brief in consciences Loteling. We stippen die détails aan, omdat ze ons 't meest troffen; maar eigenlijk moesten wij ze allen opnoemen; want cremer is een meester in 't schilderen van détails, in 't plastisch voorstellen, in het doen spreken en het laten denken zijner personen, en is het hoofd-idée in zijne stukken misschien minder goed uitgewerkt, dan wordt dat minder goede ruimschoots opgewogen door het vele schoone, dat hij ons altijd te genieten geeft. Moge hij nog lang die frischheid behouden, waarmeê hij de natuur weet weêr te geven; moge hij zich niet laten afbrengen van de rigting, die hij zich in zijne novellen heeft gekozen, en die hem eene blijvende plaats in onze litteratuur waarborgt!
Uitweidingen als die op bl. 147 moeten wij hem echter ontraden - hij zal ons, gelooven wij, gereedelijk willen toegeven, dat die meer schaden aan den gang van zijn verhaal, dan dat zij het zouden versieren.
En als wij nu nog ten slotte een woord van lof hebben voor het plaatje, dat ons het ‘Kasteel te Hattem in de 17e eeuw’

{==195==} {>>pagina-aanduiding<<}
voorstelt, als we onder de versjes van van lohuizen: ‘Gelijk gewigt’ en ‘Scheper Herm’, het woordje ‘aardig’, en onder dat van lammers: ‘Mariëndaal’, ‘goed’ hebben gezet - dan gelooven we den Gelderschen Volks-Almanak voor 1857 met een gerust geweten te kunnen sluiten.
a.i.

Volks-Almanak voor het jaar 1857, uitgegeven door de Maatschappij: Tot Nut van 't Algemeen. Te Amsterdam, bij P.C.L. van Staden. In 12mo. f :-40.

D'Erve C. Stichters Enkhuizer Almanak voor het jaar 1857. Te Amsterdam, bij denzelfden. In Almanaks-formaat.

Wij kondigen hiermede den Almanak aan, die ‘niet voor, maar door of van wege de Maatschappij tot Nut van 't A. wordt uitgegeven, bestemd om te voorzien in de behoeften der min geoefenden, onder den titel van Volks-Almanak, uitgegeven door de Maatschappij tot Nut v. 't A.’ Hij is voor een geringen prijs verkrijgbaar gesteld. De leden der Maatschappij ontvangen er elk een afdruk van ter kennisneming, en om langs dien weg de verspreiding te helpen bevorderen. ‘Het gebruik van het Mengelwerk is, onder bepaalde voorwaarden, almede vergund aan een der eigenaars van de Erve stichters Enkhuizer Almanak.’ Zie ‘Jaarboeken der Maatschappij’, No. III, bl. 6. De Heer van staden heeft dan ook zijnen Enkhuizer over 1857 nagenoeg geheel gevuld met het Mengelwerk van den Volks-Almanak. Wij zullen ten behoeve van diegenen onzer lezers, die niet zoo als wij in de gelegenheid zijn beide Almanakken te vergelijken, aanwijzen, waarin zij, buiten het formaat, verschillen. Het voorwerk van den Enkhuizer, hoe veel het gewonnen hebbe in typographische uitvoering, prijkt nog altijd met de weêrsvoorspellingen, zoo als ook zijn Mengelwerk nog niet waagt anders aan te vangen, dan met ‘Aanteekeningen van Don antonio magino.’ Beide is evenwel maar voor de leus. ‘Wij geven u,’ zoo berigt de Uitgever, ‘in plaats der verdichte mededeelingen van Don antonio, de zuivere, eenvoudige waarheid der wetenschap. Mogt gij door die degelijke Natuurkennis vrij gemaakt worden van de verouderde vormen der overlevering, en zelve van ons begeeren, dat wij voor het vervolg de Almanaksvoorspellingen

{==196==} {>>pagina-aanduiding<<}
weglaten, die (wij verzekeren het u) niets anders zijn dan aardigheidjes, die 't ons verbazen zou, als ze toevallig den spijker eens op den kop sloegen.’ De Volks-Almanak zwijgt natuurlijk van een en ander. Het voorwerk van den Enkhuizer is bovendien nog iets meer ingerigt ten behoeve van Amsterdam, Holland en de zeeplaatsen. Wij laten dit aan zijne plaats, daar wij liever als ‘Vaderlandsche Letteroefeningen’ het oog slaan op het Mengelwerk, dat de Maatschappij tot Nut v. 't A. met beide Almanakken bij duizenden, of liever tien-duizenden exemplaren onder het Nederlandsche volk verspreidt. De Volks-Almanak heeft onder de rubriek ‘Uitspanningsreizen’ een tweeden brief van e.w.: ‘Togtjes door Friesland’, voorts als ‘Gezondheidsleer’ een stuk: ‘Hoe men ziet en kan blijven zien’, door f.c.d. te U, en, eindelijk, eene belangrijke verzameling van tabellen omtrent den staat des Vaderlands, onder den titel ‘Statistiek’; - hetgeen wij missen in den Enkhuizer. Daarentegen vinden wij in dezen, onder de rubriek ‘Losse Dichtstukjes’, een vierregelig versje van h.: ‘Een spiegel’, en veertien oude berijmde zedespreuken, den lezer gegeven als ‘Oud goud’, voorts vier zoogenaamde anekdoten als ‘Bladvulling’, en, eindelijk, eene ‘Korte Kronijk’, beginnende met het jaar 1819’, - wat in den Volks-Almanak niet staat. De houtsneê-plaatjes zijn ook in den Volks-Almanak talrijker en uitvoeriger dan in den Enkhuizer; eene noodzakelijkheid wegens het verschil van formaat. Ook verschilt de volg-orde der stukken. Overigens is het Mengelwerk geheel hetzelfde, en, naar wij vertrouwen, bij alle onze lezers bekend, en zoo gunstig bekend als het verdient. Wij willen het dan ook niet als
zoodanig beoordeelen, maar ons verheugen, dat de Maatschappij den ouden slender eindelijk eens verlaten heeft, en haren leden althans een meer fatsoenlijken Almanak levert.
Of echter de Maatschappij in dezen geheel aan hare roeping voldoet, mogen wij, medearbeiders aan een der populairste Tijdschriften, die ons hierin ook eenig regt van spreken toekennen, niet volmondig verzekeren. Zij is door hare geheele inrigting en uitbreiding het eigenlijke orgaan van de volksbeschaving in Nederland geworden. Hare verantwoordelijkheid is zeer groot, wanneer men bedenkt, welk een invloed zij met hare bijna 15,000 leden, hare hulpmiddelen en correspondentiën,

{==197==} {>>pagina-aanduiding<<}
hare departements-vergaderingen, enz. enz., kan oefenen. Die invloed bepaalt zich niet alleen tot het Vaderland, maar strekt zich uit naar Oost-Friesland, België, de Nederlandsche bezittingen in Oost en West. Met weinig moeite zouden de Nederlandsche bewoners van Noord-Amerika en die van Zuid-Afrika, die beiden onze taal nog blijven spreken en allezins in eere houden, ja zelfs de mysterieuse Japannezen, die de vaccine, den stoom en de Europeaansche wetenschappen van Nederland overnemen, in de Maatschappij tot Nut v. 't A. een sleutel kunnen vinden, waardoor hun ten allen tijde een toegang verzekerd werd tot het heiligdom der Nederlandsche beschaving. Bedenkt men dit, dan breidt zich het veld, 't welk de Voorzienigheid dier Maatschappij als 't ware hoorbaar en tastbaar ter bewerking toevertrouwt, verbazend uit. Wie, b.v., of wat zou een zoo heilzamen invloed kunnen aanwenden tot beschaving van die millioenen in Europa, Azië, Afrika, Amerika, bij wie Neêrlands taal, Neêrlands zeden, Neêrlands geest nog altijd het meest vermogen, en die wij gelooven zonder overdrijving wel op een 30-tal millioenen te mogen schatten, dan juist de Maatschappij tot Nut v. 't A.? Velen onzer landgenooten meenen welligt, dat wij hier luchtkasteelen bouwen. Dit is echter het geval niet. Wij willen maar vragen: wat meent gij zou onze Maatschappij tot Nut van 't Algemeen doen, wanneer hare 15,000 leden Engelschen of Amerikanen waren? en wij laten het antwoord aan den bescheiden lezer. Wij hooren fluisteren, als met heimelijken angst: ‘Maar hoe met Art. 1 der Wet van 1854? - Maar waarlijk hoe, - en nog eens hoe - kan onze Maatschappij zich met vreemde landen en volken moeijen? - Mogt het eenigzins mogelijk zijn, dan toch heeft de zaak geene haast.’ Op dergelijke taal hebben de ‘Vaderlandsche Letteroefeningen’ geen wederwoord. Zij geven maar een wenk, en niets meer. Steller dezes heeft zelfs de eer eenigzins ingewijd te
zijn in de groote bezwaren, die voor het Hoofdbestuur aan de zamenstelling en de uitgave van den Nuts-Almanak verbonden zijn. Hij zal dan ook met geene vitterijen het door hem hooggeachte Hoofdbestuur over dien Almanak lastig vallen; wanneer hij het zou willen, hij zou het niet vermogen, daar hij niet zeggen kan, of alles wat die Almanak levert, is goed, nuttig, doelmatig. Wij verblijden ons dan ook ten hoogste, dat de Maatschappij belangrijke

{==198==} {>>pagina-aanduiding<<}
schreden voorwaarts heeft gedaan. Wij bedanken de H.H. j.v.d.h., f.k. en f.c.d., en de overige proza-schrijvers voor hunne belangrijke wetenschappelijk-populaire bijdragen; ja, ook den Amsterdammer e.w., die ons Friesland veel te goed voor een Amsterdammer kent, en dien wij daarom voor den Fries w.e. aanzien, wij bedanken hen allen. Maar nogtans, wij kunnen ons niet weêrhouden om ten aanhoore van het Vaderland, der Maatschappij tot Nut v. 't A. af te vragen: ‘Hebt gij wel een gerust geweten ten opzigte van uwen Almanak? Moest dat Mengelwerk, dat gij bij tien-duizenden exemplaren aan plebs en burger in handen geeft, uw oogappel, uw troetelkind niet zijn? Moest daaraan, als aan de hoop uwer toekomst niet al de rijkdom uwer ingespannen moederzorg besteed worden? Welligt hebt gij beter den slag om het volk te trekken, dan wij weten te beoordeelen; maar met allen eerbied voor de uitstekende mannen, die het Mengelwerk voor uwen Almanak van 1857 bezorgd hebben, vragen wij op uw geweten u af: Bevalt u de geïllustreerde Almanak onder Redactie van Mr. w. van de poll niet beter, dan uw eigene? Of vindt gij niet in de schriftjes van den ‘Vriend van Armen en Rijken’ veel natuurlijker populariteit, dan in uw eigen Almanak? Zou het welligt ook goed zijn, wanneer gij uwe bijdragen niet schier bij uitsluiting gingt verzoeken van wetenschappelijke menschen, die wel is waar zich meesterlijk en ook voor het plebs verstaanbaar weten uit te drukken, maar toch meestal artikelen leveren, die het plebs zelden gaarne leest? Het plebs, over 't geheel genomen, moet lezen wat haar lijden, haar denken, hare taal, haren geest en hare gebreken door en door weet te beschrijven. Een schrijver, die dat kan, is ook in staat om zelfs het laagste gepeupel weg te slepen, ja den diepst gezonkene te bezielen met geestdrift. Uw doel, wij moeten het prijzen, is om een
jaarlijksch schoolof leerboekje aan uw publiek te geven, en daardoor ten minste iets te weren van die walgelijke, afschuwelijke rampzaligheden, die de ongelukkige proletariër vaak met gierige blikken verslindt, of eener even ongelukkige, met open mond en gloeijende wangen luisterende slet voorleest. Maar gij, denkt gij genoeg met uwen edelen h. die zijne voortreffelijke dicht- en zangstukjes uwen Almanak nu reeds vele jaren lang in milden overvloed ten beste geeft, denkt ge wel genoeg ook aan dat

{==199==} {>>pagina-aanduiding<<}
publiek? Zoekt gij wel genoeg zoo iets te leveren, dat zonder preek te zijn, door de onweêrstaanbare kracht der waarheid en nog meer door die van het zedelijk-schoone wegsleept, als, b.v., ‘Het Varkentje’ van h. (Volks-Almanak, bl. 133)?
Duid het ons niet ten kwade, dat wij, die nog een twintig jaren ouder zijn dan gij, en evenmin als gij, altijd met de noodige veerkracht, of met het noodige talent of met de noodige bewustheid onzer roeping het Vaderland gediend hebben, nu zoo vrij uit tot u spreken. Wij ‘Letteroefeningen’ hadden zoo gaarne, o veel rijker en magtiger zuster, die met ons in de 18e eeuw geboren zijt, dat gij en wij voor Nederland weder wierden, die wij vroeger waren, maar nu verjongd en bezield met wat er reins en krachtigs is in den ademtogt der 19e eeuw.

h.

k.

Zonneglans en Nevel uit het leven van een Student. Een Verhaal uit het werkelijke leven, door E. Lenau. Te Amsterdam, bij J.M.E. Meijer. 1856. In gr. 8vo. IV en 394 bl. f 3-70.

‘Van zijne vrienden moet men 't hebben’, zegt men wel eens, en van de waarheid van dit gezegde vinden wij in de uitgave van bovengenoemd boek alweder een staaltje. De Heer e. lenau is door eenige vrienden ‘opgewekt iets in het romantische vak te schrijven’. Wat de vrienden tot die opwekking bewogen heeft, wordt ons niet medegedeeld, maar dit weten wij, dat de gevolgen dier opwekking allernoodlottigst geweest zijn, dat men den Heer e. lenau er toe gebragt heeft een roman uit te geven. Toen Ref. in het Voorberigt las, dat hij eene eerste proeve onder handen had, heeft hij zich niet nedergezet om het gebrekkige en niet geslaagde in dit werk op te sporen, maar heeft hij vooral naar iets goeds daarin gezocht, en blijken daarin getracht te vinden van des Schrijvers aanleg. Edoch dit optimistisch pogen leidde tot bedroevende resultaten. Ref. vond niets, dat de goede zijde van het werk mogt heeten, vond geen spoor van iets, waaruit hem des Schrijvers aanleg bleek. Dit heeft hem aanleiding gegeven om in deze aankondiging den Heer e. lenau een verwijt te doen, en hem een daarop gegronden raad te geven. Ref. doet dit met de volle overtuiging, dat hij den Heer l. hiermede grooter dienst zal

{==200==} {>>pagina-aanduiding<<}
bewijzen, dan de vrienden, die den man tot het schrijven van eenen roman aanzetten.
Dat de Heer l. aan den raad zijner vrienden gehoor gaf, en ‘iets in het romantische vak schreef’, zal niemand hem euvel duiden; maar dat hij, nadat hij ‘het gewaagd had dit verhaal op te stellen’, de stoutmoedigheid had, het onder de oogen van het publiek te brengen, mag hem door iedereen verweten worden. Mogt hij toch niet al de feilen daarin hebben opgemerkt, de hoofdgebreken moeten zelfs hem als schrijver dadelijk in 't oog zijn gevallen. Immers, het thema - zoo er in het verhaal iets dien naam dragen mag - is oud en versleten; de intrigue gedeeltelijk plat en triviaal, gedeeltelijk onnatuurlijk en gezocht, terwijl het geheel verward is, en alle eenheid mist. Van het aanwezig zijn van zoo vele en zulke hoofdgebreken, mag men toch veronderstellen dat de Schrijver niet geheel onbewust geweest is. Om in de détails alle gebreken aan te wijzen, zou eene grootere ruimte noodig zijn, dan die waarover Ref. beschikken mag; alleen noemt hij hier de uitweidingen, welke de Heer l. zich van tijd tot tijd veroorlooft; zij bevatten doorgaans onnoodig aangebragte betoogen over algemeen bekende zaken; b.v. de vier bladzijden welke gevuld worden met argumenten tegen het gebruik van minnen; soms zijn die uitweidingen zelfs onkiesch, zoo die over het ondoelmatige van huwelijksreisjes. Sommige scènes zijn walgelijk, zoo als die, waarin de hoofdpersoon het reeds half gedissequeerde hoofd zijner vorige geliefde op de snijkamer vindt, en op dat lijkfragment een kus drukt. Het ergst echter heeft de S. zich tegen taal en stijl vergrepen; eenige staaltjes uit velen laat Ref. hier volgen. Wij lezen, bl. 4: wederzijdsch mangel aan toegenegenheid; bl. 5: indien mijne moeder zich ook moest bekennen; bl. 28: ik werd gaande weg
stotterender; bl. 26: langs zoo inniger; bl. 34: Prof. m. met zijn effen, ongebloosd, zeemleêrachtig gelaat; bl. 35: studiën, die tot hiertoe vol vlijt waren; bl. 69: bres schieten in den harden muur van mijn eergevoel; bl. 78: gesterde gewelf; bl. 185: oogen, in welker drijvende diepte; bl. 202: hoe sterker de roode gloed der lantarens, des te dieper, te hoorbaarder werd ook de stilte; bl. 355: deze handelwijze steigerde mijne vreugde, enz. enz.
De stijl van den Heer l. is beneden de kritiek; zinnen als de beide volgende vindt men schier op elke bladzijde; bl. 204:

{==201==} {>>pagina-aanduiding<<}
‘In weêrwil dat de schoone zijden haren een hoofdje van het keurigste ovaal omgaven, dat de liefelijkste mengeling van wit en rood vormde, waarbij de harmonie der lijnen het heerlijkste profiel vertoonde, en de blaauwe oogen het geheel volmaakten, dat, door de bestanddeelen, een model van vrouwelijke zachtheid moest voor oogen stellen, lag er in die koraalroode lippen, welker einden naar onderen waren gebogen, aan de beide mondhoeken een trek van vergedrevene hooghartigheid en stugheid, ja ontevredenheid, welke, den opmerker op des te onaangenamer wijze moest aandoen, nademaal daardoor het geheele beeld werd benadeeld, dat men zich overigens van hare persoonlijkheid had kunnen vormen’; en bl. 215, waar de indruk geschilderd wordt, welke de Place de la Concorde op den bezoeker van Parijs maakt: ‘Die indruk ontstaat, én door zijne reusachtige grootte, én door den obelisk van Luxor, ter wederzijde opgeluisterd door twee schoone fonteinen, wier nedervallende watervlokken, ten deele in stofregen verkeerd, eene aangename frischheid verspreiden, en ook door het klateren en plassen der nederdalende vloeistof een geruisch voortbrengen, dat, in weêrwil der eentoonigheid, of welligt juist daardoor, eene weldadige, verzachtende uitwerking op het gemoed heeft, en het langzamerhand in rust brengt; en eindelijk door de vereeniging der daar omheen geplaatste, even trotsche als schoone gedenkstukken der bouwkunde.’
Het verwijt, dat Ref., en zeker ieder met hem, na het boven aangevoerde, den Heer e. lenau doen wilde, zou aldus geformuleerd kunnen worden: waarom gaaft gij, Mijnheer l.! die zoo weinig geschiktheid toont te bezitten om de pen te voeren - laat staan een roman te dichten - uw Zonneglans en Nevel in het licht?! De daarop gebaseerde raad, dien Ref. den Heer lenau in het begin dezer aankondiging toezeide, komt hierop neêr: Door aan de opwekking uwer vrienden gehoor te geven, hebt gij, Mijnheer l.! het gewaagd deze eerste proeve onder de oogen van het publiek te brengen; in het belang van u zelven en van het lezend publiek, raden wij u welmeenend aan, het hierbij te laten, en ons de aankondiging van een tweede product uwer pen te besparen.
d.


{==202==} {>>pagina-aanduiding<<}

De Man met de Huishoudster. Naar het Zweedsch van Jeremias Munter. Twee Deelen. Te Alkmaar, bij H.J. van Vloten. In gr. 8vo. IV en 420 bl. f 3-90.

De Zweden zijn er voor bekend dat zij hun ligchaam bijzonder stevig voeden, en indien zij nu voor hunnen geest evenveel eischen, zal waarschijnlijk het schrale kostje van jeremias munter onder hen niet veel aftrek hebben gehad. Dit is echter eene zaak die de Schrijver met zijne landgenooten moet afmaken; wij zeggen gerust tegen de onze: legt het boek ongelezen ter zijde, en verzoeken den Vertaler in het vervolg zulke prullen niet over de grenzen te halen.
Indien hij een Nederlander is, zou men hem bovendien nog den raad kunnen geven, om liever zijne snipperuren te besteden aan de volmaking zijner kennis van zijne eigene taal.
Het is een iets dat zonderling mag heeten, als men zich in een geestdriftelijk oogenblik verbeeldt genoegen om zich te spreiden, door het vertalen van een werk als het onderwerpelijke. Zou men den menschen dat genoegen dan niet doen? Men wil hen zoo gaarne wel! Men zet zich neder; doch spoedig bemerkt een zoodanig iemand, door een rugblik op zijn werk, dat hij een zwakkeling in de taal is, en er al zeer bitter weinig van weet. Laat wezen dat deze woorden voor een Nederduitscher vreemd klinken, maar het doet iedereen genoegen om zijne eigene taal te hooren, en daarom spreek ik den Vertaler dus aan. Hoe gaarne zou ik ook nog gewagen van een natuurfrisschen geest; van luchtlichte alfen; van eene Juffrouw die goed weensch was, van ontzielde harten die men op een slagveld vond, enz.
Eenige dezer uitdrukkingen doen aan eene vertaling uit het Hoogduitsch denken; slechts ééne enkele onjuist vertaalde plaats herinnert ons het Zweedsch, namelijk: ‘Wij begrijpen het genoeg’ (bl. 68); uit welke taal dan ook moest Sommervogel of Sommarfågel beide door kapel of vlinder zijn overgebragt.
Een leelijk vignetje completeert de aantrekkelijkheden van dit werk.

m.p.h.





{==203==} {>>pagina-aanduiding<<}

J.J. Cremer. Betuwsche Novellen. Twee Deelen. Te Haarlem, bij de Erven Loosjes. 1856. In 12mo. XVI en 204 bl., met gelith. platen, f 1-30.

Wanneer de Schrijver ons vóór de uitgave geraadpleegd had over de reproductie dezer verhalen, wij zouden niet geaarzeld hebben de uitgave te ontraden. Even als in andere Novellen van dezen Auteur is de dialoog los en levendig, en stelt de Schrijver zich als een prijzenswaardig doel voor oogen den mensch weder te geven, en zijne denkbeelden te dramatiseren. Wij achten dit de grootste Aufgabe der kunst, maar juist omdat wij den Schrijver van Daniël Sils op verre na niet gelijk stellen met de romanschrijvers die als eene sprinkhanenplaag Europa bezoeken, zouden wij de uitgave dezer Novellen hebben ontraden, en dat wel om twee redenen. Vooreerst zijn de verhalen zelve ons niet belangrijk genoeg. Meeusen en Gijs op de kermis is een afgesleten denkbeeld, dat dikwijls geestiger is behandeld dan cremer het hier doet; Wiege Mie berust alleen en uitsluitend op eene even oude intrigue in alle oude romans te lezen; de oude Wessels en zijn gezin, daarentegen, is een eenvoudig verhaal, dat zich zeker met genoegen zou doen lezen, indien wij niet zoo weinig van de karakters der handelende personen leerden kennen, hetgeen welligt daaraan toe te schrijven is, dat in het kleine cadre de personen elkaâr verdringen; om die zelfde reden boezemt de regte Jozef ook minder belang in. Verre weg het beste verhaal noemen wij Deine Meu, waarin ons het karakter der liefhebbende oude aantrok, doch de ontknooping gezocht voorkomt. Eene tweede aanmerking is deze: dat de Auteur te natuurlijk is. Men versta ons wèl. Van het zoo dikwijls herhaald Rien n'est beau que le vrai, willen wij niets afdingen, maar hoewel de natuur moet worden weêrgegeven, is het den kunstenaar verbleven om na te gaan, wat hij uit de natuur wil kiezen, en hoe hij het gekozene wil
vereenigen, opdat er eenheid zij, in welke zich de verscheidenheid oplost. De schilder die letterlijk alles wil copiëren, zoo als hij het in de natuur vindt, levert broddelwerk; de auteur die te natuurlijk is, wordt onnatuurlijk; en hoewel het wenschelijk is de personen zoo te doen spreken als zij in het werkelijke leven doen, kan

{==204==} {>>pagina-aanduiding<<}
men toch nimmer vergeten, dat men hierin ook maat moet houden, en ze moet aanraken met den tooverstaf der kunst. Die kunst moet aanwezig zijn, maar de lezer moet die niet bemerken, en wanneer wij dus zeggen, dat de Auteur dezer Novellen te natuurlijk is, bedoelen wij dit in dien geest.
De uitgave is zeer net. Wij wenschten dat het voorbeeld der Uitgevers navolging vond, en men meerdere uitgaven in klein formaat deed verschijnen; dit zou de lecture veraangenamen, en vooral den prijs van Hollandsche romans, die zoo exorbitant hoog is, kunnen verminderen.
De portretjes over den titel zijn geestig geteekend.




Hedwig. Door Mevrouw Mackenstein-Koning, Schrijfster van: ‘Beelden en Omtrekken naar het leven geteekend’. Te Amsterdam, bij H.W. Mooy. 1856. In gr. 8vo. VIII en 269 bl., met in tinten gesteendrukte titel en vignet, f 2-75.

De Schrijfster van dezen roman is sedert eenige jaren, onder den naam van tante jans, als schrijfster van kinderwerkjes en bijdragen in het tijdschriftje ‘Moeders schoot’, niet ongunstig bekend. Nu en dan mogten wij haar, tot en voor kinderen sprekende, gaarne hooren. Vóór een paar jaren echter zag iets voor groote menschen, onder den titel van: ‘Beelden en Omtrekken’, van hare hand het licht, dat uit hoofde van de middelmatigheid van dien arbeid - al schemerde dan ook eenige aanleg er in door - ons noch boeijen, noch bevallen mogt. Na eenigen tijd volgt nu daarop deze ‘Hedwig’.
Wij willen gaarne tegenover dames beleefd en humaan zijn; wij kunnen zelfs tegenover eene dame als Mevrouw mackenstein-koning toegefelijk wezen; maar het eene noch het andere mag ons te ver leiden. De lof die aan Mevrouw bosboom-toussaint en Mevrouw elise van calcar zoo ruimschoots en wèl verdiend wordt toegezwaaid, schijnt onze Hollandsche dames aan te sporen om zich ook op het gebied der romantiek te plaatsen; ten minste wij gelooven dat, naar verhouding van 't zielental, geen land rijker dan Holland is aan dames-auteurs. Maar de vrouw zoo wel als de man kan half-talent en minder zijn; en - och, of wij 't verzwijgen mogten! - Mevrouw mackenstein's arbeid levert daarvan het meest duidelijk bewijs.

{==205==} {>>pagina-aanduiding<<}

Het is toch niet genoeg, alledaagsche gebeurtenissen in alledaagsche bewoordingen gekleed, en reeksen van zalvende, of gevoelige uitdrukkingen en Bijbelplaatsen in eenigerlei vorm zamen te voegen, als men een roman wil schrijven. Wij voor ons gelooven dat niet, en wanneer de arbeid van een ander, in dien geest en op die wijze geschreven, aan haar oordeel onderworpen wierd, zou de Schrijfster op dit punt zeer zeker met ons instemmen.
De conceptie van de ‘Hedwig’ is, dunkt ons, geheel mislukt. Heeft de S. willen doen uitkomen dat de godsdienstige en gevoelvolle vrouw, te midden van de zwaarste beproevingen des levens, zich weet te beheerschen, en hare sterkte vindt in God, zij had dan hare heldin in andere omstandigheden moeten plaatsen. Den jongen lindau had zij niet lief, ten minste niet zoo als de vrouw den man harer keuze liefhebben moet; zij had zekerheid, van het eerste oogenblik der kennismaking af, dat hij nimmer de hare kon worden, en zij wees hem af, zonder door iemand daartoe te zijn aangespoord. Ware de greep dan niet oneindig gelukkiger geweest, wanneer de beginselen der ziekte zich hadden vertoond na hunne voorloopige verbindtenis; na hun engagement; op 't oogenblik dat een huwelijk hunne wenschen zou bekroonen? Nu was hij haar niets meer dan een vriend, zelfs niet eens een vriend harer jeugd, en daarom is ook hare latere afwijzing van doctor stilling's hand onverklaarbaar, wanneer die aan eerbied voor de nagedachtenis van lindau wordt toegeschreven.
De terugkomst van maurits, en het daarop gevolgde huwelijk van dezen met hedwig, is eene theater-ontknooping, die alleen verdedigd kan worden als men aanneemt dat de Schrijfster hare heldin toch moest laten trouwen.
Het tafereel is ook te vol met figuren, die te weinig belangrijk zijn om iets tot de handeling of ontknooping bij te brengen, en toch zoo uitgewerkt, dat men niet anders kan meenen, of zij zouden veel gewigts in de schaal aanbrengen.
Het werk mist alles wat naar intrigue, handeling of ontknooping zweemt. De lezer kan even goed in 't midden als met het eerste Hoofdstuk aanvangen. Men vindt niets anders dan dagelijksche schetsen, zonder eenige kracht of verheffing, en de draad, de schakel die ze verbinden moest, is zoo zigtbaar, dat men er duidelijk aan ziet wat moeite het de Schrijfster

{==206==} {>>pagina-aanduiding<<}
heeft gekost om ze op die wijze te vereenigen. - Het zestiende Hoofdstuk: ‘Tusschen twee haakjes’ getiteld, bewijst hoezeer zij met de would-be-ontknooping bezwaard heeft gezeten. En toch moeten er nog 54 bladzijden volgen!
Als roman, als kunstproduct, moeten wij de ‘Hedwig’ ver beneden het middelmatige stellen; maar wij willen er den lof niet aan onthouden, dat de regt godsdienstige strekking er eenige waarde aan geeft, en dat menige episode van gevoel getuigt. Dat gevoel echter, wanneer 't niet door de S. beheerscht, of door anderen ten goede geleid wordt, zal, vreezen wij, oorzaak kunnen worden van eene waterigheid of ziekelijkheid, van welke hier in de Voorrede reeds kenteekenen bestaan.
Tante jans schrijve nog langen tijd voor kinderen; Mevrouw mackenstein-koning onthoude zich van het schrijven van romans. De eerste is aangenaam en nuttig in engeren kring; de laatste kan, in ruimeren kring, bezwaarlijk nut stichten of roem behalen.
Druk en uitvoering zijn goed. Op 't vignet behaagt ons 't meest Tante francy; - hedwig's figuur veroorloven wij ons heel leelijk te vinden.




Kleine Aardrijkskunde voor schoolgebruik, door E. van der Maaten. Vijfde druk. Te Amsterdam, bij Hendrik Frijlink. 1855. In kl. 8vo. X en 146 bl. f :-50.

Voor 't onderwijs is het heilzaam, zoo min mogelijk van leerboek te verwisselen, maar 't goede, dat men heeft, aan te houden. Hoe langer de onderwijzer 't gebruikt, hoe beter hij 't leert kennen in zijne deugden en gebreken, en hoe gepaster hij 't weet aan te wenden tot zijn doel. 't Is er mede, als met den handwerker: 't werktuig, waaraan hij gewoon is, handt hem 't best. Hiertegen staat eene stellige voorwaarde: met verjongden lust moet de schrijver van zulk een leerboek, bij elken herdruk, 't gebrekkige in zijn werk zoeken te verbeteren; naauwgezet en met wikkend oordeel, in 't oog houden, wat de voortgang zijner wetenschap noodwendig vordert, in zijn boek op te nemen.
Van der maaten's Kleine Aardrijkskunde is een goed boekje: in kleinen omvang, omvat het een rijkdom van wetenswaardig-
{==207==} {>>pagina-aanduiding<<}
heden, 't is geen dorre naamlijst; en de hoofdgebeurtenissen uit de historie der meeste staten, die 't opgeeft, zijn, op eene goede gewone school, voldoende, om er voor de hoogste klasse een overzigt der nieuwe geschiedenis aan te knoopen; ze kunnen daartoe als zoo vele vaste punten dienen. Aan de voorwaarde intusschen, die elk schoolboek gesteld is, dat zich niet wil laten verdringen, is niet voldaan. Uitgemaakte fouten zijn, uit de vier vorige, in dezen vijfden druk overgegaan; de bijzonderheden, die dienen om steden en plaatsen te caracteriseren, of een eigen kenmerk te geven, zijn aan geene nieuwe schifting onderworpen geworden. Den wakkeren Schrijver en Uitgever maken we hierop opmerkzaam.
Zoo zijn, b.v., als stellige fouten ons in 't oog gevallen:
Bl. 18. ‘Nog verdienen melding: Lunenburg om den vrede van 1801’. Moet zijn: Luneville.
Bl. 24. ‘Tot Seeland behooren de eilanden Bornholm’, enz. Er is van 't eiland Seeland gesproken: lees tot het Stift Seeland; maar de verdeeling in stiften is niet opgenomen.
Bl. 25. ‘In Azië [bezitten de Denen] de stad Tranquebar’. Reeds in 1845 is die stad aan Engeland afgestaan, of verkocht.
Bl. 58. ‘Pruissen in 1761 een Koningrijk’, is eene drukfout. Lees: 1701.
Bl. 69. ‘Oldenburg heeft eene haven’. Ja, zoo als honderden en duizenden plaatsen, die ook hebben: maar volstrekt geene die melding verdient.
Bl. 75. ‘Frankfort aan den Mein ... 60,000 inwoners (Hiervan wonen 6500 in Saksenhaven op den linker-oever).’ Niet Saksenhaven, maar Saksenhausen.
Door eene drukfout staat elders: ‘Cook vermoord, 1799’, in plaats van 1779.
De bijzonderheden hadden eene schifting noodig gehad; 't minder merkwaardige had voor 't meerdere moeten plaats maken; 't minder naauwkeurige voor 't meerdere. B.v.:
Bij Breda ontbreekt de vrede van 1667, een der beroemdste punten in onze geschiedenis. - ‘Arnhem eene oude stad’. Dit kan misverstand geven; geene onzer steden heeft zich zoo verjongd: van ouden oorsprong?
‘Vlaardingen aan de Maas’: bij de Maas; 't heeft eene haven,

{==208==} {>>pagina-aanduiding<<}
die in de Maas uitkomt. - Noord-Holland: ‘Kamp (slag bij Kamperduin, 1797)’: Zeeslag?
Zeeland: ‘terpen of Druïden-altaren’, zijn die woorden van gelijke beteekenis? - ‘Aangeslibte klei’: is er ook klei die niet is aangeslibd? - Frieslands voortbrengsels ‘kaas’: heeft de Friesche kaas eenigen naam, en is 't een vermeldenswaardig artikel van uitvoer?
Amersfoort ‘(begraven jakob van kampen)’. Belangrijker was geweest: geboren johan van oldenbarneveldt.
Zwolle ... monumenten voor feith, ter pelkwijk en oostkamp. De eerste is algemeen bekend in ons land; de twee laatste, hoe braaf en verdienstelijk, zijn meer plaatselijk merkwaardig. Bij de beperkte ruimte van 't boekje, en eene wijze spaarzaamheid met het geheugen der leerlingen, moet het meer bijzondere wijken voor 't meer algemeene.
Assen ‘met ... fabrieken’. De fabrieken beteekenen er al zeer weinig. Beter: met een ruim bosch, eens zoo groot als 't Haarlemmer-, bijna driemaal zoo groot als 't Alkmaarder Hout.
‘Stadjes’ voor ‘steedjes’ is ongewoon. - ‘De Alpen - maken Zwitserland tot het hoogst gelegene rijk’. De Republiek Zwitserland is geen rijk. Koningrijken en keizerrijken worden alleen onder dien naam zamengevat. Al vóór twee eeuwen, sprak men van ‘rijken, vorstendommen en republieken’; rijken en staten is zeer gewoon.
De verandering van den naam Mexico, naar de uitspraak des lands in Mejico, is af te raden in 't belang der leerlingen. - Zoo heeft men ook, elders, ‘Koopenhagen’ voor 't gewone Koppenhagen gewaagd - waarom dan niet Koopen-, of Koophaven? - Maar de taal, 't algemeen eigendom van een volk, is niet, voor ieder in 't bijzonder, gelijk de leem in de hand des pottebakkers, dat hij haar naar eigene inzigten zou mogen kneden en vormen. 't Minst van allen nog kan dit met eigennamen 't geval wezen. Opzettelijke verandering wordt hier eene soort van vervalsching in eene publieke acte.
't Historisch overzigt van ons land moet, vóóral, met een scherp oog worden nagegaan; d'Oranje Staat en de Transvaalsche Republiek aangevuld.


{==209==} {>>pagina-aanduiding<<}

Korte mededeelingen.

Weet gij wel, lieve lezers! dat de Christelijk Afgescheidene Gereformeerde Kerk óók al eene literatuur begint te krijgen? Bij s. van velzen, jr., te Kampen, zijn verschenen: 1) De vijf Artikelen tegen de Remonstranten; 2) Catechismus, of onderwijzing in de Christelijke Leer; en 3) Voorbeeld der Goddelijke Waarheden, door a. hellenbroek. Het zijn de Hollandsche Gereformeerden in Noord-Amerika, die hunne geestverwanten in Holland tot het bezorgen der uitgave hebben opgewekt - en de vier Hoogleeraren der Theol. school te Kampen hebben gemeend zich daarmeê te moeten belasten. 't Is dus oude kost op nieuw opgedischt - en als wij eens voor een oogenblik vergeten, dat deze boekjes (menschenwerk) eene in vele opzigten paapsche afgodendienst worden waard gekeurd, dan zouden wij schier blijde zijn, dat zoo degelijke en pittige werken nog eens herdrukt werden. Legt deze werkjes naast het meeste wat onze water-en-melk-lectuur op stichtelijk gebied uitmaakt - en gij zult bidden: och, of veel van dien fermen toon van de 17de eeuw weêrkeerde om hare eigene dogmata, naar den vooruitgang des tijds gewijzigd, uit te spreken. Er is zoo iets deftigs, zoo iets eerwaardigs in dien toon. Misschien zegt iemand, dat hij alleen voegt bij het verkondigen van die bepaalde ernstige leerstukken. 't Is mogelijk; maar omgekeerd is 't niet waar: die ze met hart en ziel aankleven, hebben hem daarom nog niet. Wij verwijzen u naar den tweeden jaargang van het Jaarboekje der Afgescheidenen, 1857, óók bij van velzen. Een opmerker zou misschien zeggen, dat het orthodoxe systeem bij die van 1600 er in zat, en nu er boven op - want zelfs uit deze bron vloeit... water-en-melk! Belangrijk is het boekje volstrekt niet door het
Mengelwerk, maar door de statistieke opgave van de gemeenten der Afgescheidenen. Men kan er uit zien hoe ver het separatisme zich uitstrekt - en wil men weten wat daartoe veel heeft meêgewerkt? - men leze Episode uit den tijd der Kerkelijke Afscheiding in 1836, door s. van velzen. - De Uitgever verdient veel lof. Hij bestede zijne vlijt liever aan het oude dat krachtig, dan aan het nieuwe dat flaauw is.

{==210==} {>>pagina-aanduiding<<}

Wij kondigen ook met een enkel woord den Almanak tot heil des Volks aan, door de vereeniging van dien naam uitgegeven. Wat die vereeniging schijnt te zijn? Eene zoogenaamd positief Christelijke Maatschappij tot nut van 't algemeen, welke het vasthouden aan de insgelijks zoogenaamd kenmerkende leerstukken der Gereformeerde Kerk voor noodig ter zaligheid houdt. Iedere dag heeft in dezen Almanak een dagtekst. Het wit, dat hierbij in den kalender openblijft, wordt opgevuld met aanwijzing van weekmarkten, sluiten en opengaan der boomen te Amst., kassiers en postbussen aldaar, enz. De opgave der beurtschepen is bijzonder naauwkeurig. De kermissen zijn met meer dan gewone volledigheid opgegeven. Vreemd in dezen Almanak! Vergelijk enkel de aanteekening der Redactie (bl. 56), en gij zult hare gevatheid bewonderen. Het Mengelwerk is min. Er is wel iets in van den geest, dien de vroeger aangeprezen Almanak voor Huis en Hart kenmerkte, maar het harde en overdreven piquante, dat dààr wel eens bijna hindert, stuit ons hier meermalen. - De H.H. spin & zoon schijnen deze Maatschappij tot heil des volks meer genegen te zijn dan die tot Nut v. 't A., wanneer men namelijk daartoe besluiten mag uit het onderscheid van drukletter bij beider Jaarboekjes gebezigd.

Wanneer jonge predikanten of studenten in de theologie de Bloemlezing uit de Nederlandsche berijming van de Psalmen (te Leeuwarden, bij eekhoff) nog niet kennen, dan maken wij hen opmerkzaam op dit nuttig werkje, waarvan de derde druk verschenen is. Ds. j.h. gerlach van Middelburg maakt zich nu als Verzamelaar bekend. Hij heeft eer van zijn werk, gelijk ook de Uitgever, die nu voor veel steviger papier dan vroeger heeft gezorgd, zoodat het boekje ook zeer geschikt is voor gebruik op school of katechisatie.

Bijbelsch Lees- en Leerboekje voor jonge Kinderen, door a. rutgers van der loeff, Th. Dr., en Pred. te Leyden. Te Leyden, bij d. noothoven van goor. 1857. In kl. 8vo. 64 bl. f :-20. - Eene Bijbelsche geschiedenis voor meergevorderden op bewaarscholen en vooral voor die de tusschenscholen bezoeken, in 46 leeslesjes, meestal met de eigene woorden des Bijbels verhaald. De ijverige en welbekende verdienstelijke

{==211==} {>>pagina-aanduiding<<}
Schrijver zegt dit boekske bewerkt te hebben in den trant van o. bischoff's Geschichte des Reiches Gottes in vierzig biblischen Geschichten, Leipz. 1856, dat wij niet kennen. Vroeger zagen wij veel een uitvoeriger werkje van zahn in denzelfden trant, 't welk echter niet meer zoo goed schijnt te voldoen. Als leesboekje voor kinderen alleen, zonder dat een oudere met hen leest en verklaart, zouden wij ook noch het werkje van zahn, noch het hier aangekondigde van van der loeff aanbevelen. Maar als leerboekje op de scholen vinden wij het voortreffelijk, en kunnen daarbij den ijdelen wensch niet weêrhouden: Mogt het overal bij het lager onderwijs kunnen worden ingevoerd! Immers, wij hebben in dit zuiver Bijbelsch onderrigt niets gevonden, wat den Jood, den Roomsche, of den orthodoxen Protestant in zijne overtuiging beleedigt! Wilde men maar met ernst zoeken, dit boekske levert weder een bewijs, dat de middelen er waarlijk wel voorhanden zijn om de question brulante in de praktijk vreedzaam op te lossen. Maar men wil niet; - men mag niet! Enkele fouten ontsieren dit nuttige werkje; eene grove vonden wij o.a. bl. 8: ‘De menschen begonnen na den zondvloed (lees welligt na den zondenval, immers vóór den zondvloed) zich te vermenigvuldigen op den aardbodem.’

Evangelisch Vraagboekje of Kort Begrip der Bijbelsche en Kerkelijke Geschiedenis. Te Leeuwarden, bij j. swarts. In kl. 8vo. 20 bl. f :-10. - De groote verdienste van dit kleine boekske, welks aanleg wij allezins prijzen, is zijne groote beknoptheid en betrekkelijke volledigheid. In 12 hoofdstukken, 24 lessen en 120 vragen en antwoorden wordt hier een schat van feiten en ideën aangeroerd, die allezins de belangstelling van den hedendaagschen Evangelischen Christen waardig zijn, en op katechisatiën wel mogen, zoo niet dringend moeten behandeld worden. Wij bevelen daarom dit vraagboekje, daar wij niets beters in dezen vorm kennen, zeer aan. Wij hopen echter, dat de ongenoemde bekwame Schrijver zich bij eene tweede uitgave meer moge vertoonen als goed stylist of corrector. Nu spelt hij, b.v., Hebreesch en Chaldeesch (bl. 1); laat eene drukfout staan als: ‘God, die zijne gemeente door eene afgebreken (l. onafgebroken) reeks ware Christenen heeft bewaakt (sic!) (bl. 14); gebruikt woorden als leerbehelzende,

{==212==} {>>pagina-aanduiding<<}
wereldoverwinnend (bl. 1, 14); spreekt van paulus als ‘de ware Heiden-apostel (l. de Apostel der Heidenen bij uitnemendheid) (bl. 12), enz. enz. Door deze slordigheid verliest het boekske voor een wat naauwkeurigen docent veel van zijne doelmatigheid als handleiding.

P.j. heerebrand heeft zelf beschreven en voor eigen rekening uitgegeven: Openlijke Verantwoording aan het Ned. Publiek, of het gevolg van de leidingen en raadgevingen van Mr. c.c.e. d'engelbronner. - Heerebrand is geen baas in het ontwikkelen en ontboezemen van zijne gedachten. De zaak zelve valt buiten onze beoordeeling, maar voor onze letterkunde zien wij hier weêr eene proeve, dat overtuiging nog niet welsprekend maakt, en dat overtuiging zonder welsprekendheid toch anderen wel overtuigen kan door de naakte, ofschoon dan ook gebrekkige mededeeling der waarheid.

Almanak voor Landbouwers en Veehouders, voor het jaar 1857; bevattende vele nuttige zaken om van den Landbouw en de Veeteelt de meeste voordeelen te trekken. Elfde Jaargang. Te Leeuwarden, bij W. Eekhoff. 1856. In kl. 8vo. XVI en 80 bl. f :-30. - Het komt ons voor dat sedert er zich meer landbouwers op toeleggen om den landbouw wetenschappelijk te drijven, er ook nog wel een nieuwe naam mogt worden uitgevonden, om deze te onderscheiden van hen die den ouden slender volgen, want nu kan men moeijelijk weten voor wie sommige producten onzer pers eigenlijk bestemd zijn.
Landbouwers eerste klasse toch mogen zeker eekhoff's Almanak wel lezen, maar zullen er toch niet veel uit opdoen: het meeste komt reeds elders voor: of het mogt wezen, dat er (waarschijnlijk in Friesland, in Holland kennen wij ze gelukkig niet) zulke liefhebbers van woordspelingen gevonden worden onder de wieders als waarvan op bl. 48 eene proeve wordt gegeven.
Hun poëtische aanleg zal ook door de voorkomende verzen weinig worden veredeld. Maar kan de Almanak toch goed zijn voor de landbouwers 2e en 3e klasse? - Dat is nu juist de zwarigheid: die lezen niets. Vindt de Uitgever door het debiet aanleiding om het dozijn jaargangen vol te maken, wij hebben er vrede mede, maar kunnen niet ontveinzen dat wij gaarne iets van ander allooi zagen. Iets aardigers, b.v., dan dat afscheid aan de ‘beste boeren’, die onbekrompen Almanakken komen koopen. (Zie bl. 78.)

De Gebroeders diederichs, te Amsterdam, bieden ons voor slechts vijftig cents aan: Nuttig Allerlei, Almanak voor Kantoor en Huiskamer. De titel is, naar onze meening, juist gekozen; want dat ons hier Allerlei wordt aangeboden, zal wel niemand ontkennen; en nuttigheid aan dat Allerlei ontzeggen kunnen wij niet. Het boekje beantwoordt aan den geest van onzen tijd; over vele, zeer verschillende zaken worden den lezer mededeelingen gedaan, en die moeten per se oppervlakkig zijn. De wijze waarop deze Almanak is uitgegeven, maakt dat het boekje er zóó uitlokkend uitziet, dat het bijna niet anders kan of het moet vele lezers vinden.





{==213==} {>>pagina-aanduiding<<}

Boekbeschouwing.

Twaalftal Kerkredenen, door C.C. Callenbach, Predikant te Nijkerk. Ie tot IXe Aflevering. Te Nijkerk, bij G.F. Callenbach. 1856, 57. In gr. 8vo. Tot dus verre 220 bl. Bij inteekening f 2-40; na de uitgave der laatste Aflev. f 3-:

Oudejaars-Avond. Kerkrede over Psalm li:3a, door C.C. Callenbach, Predikant te Nijkerk. Te Nijkerk, bij G.F. Callenbach. 1856. In gr. 8vo. 24 bl. f :-20.

Wij moeten den man zijne uitgeleefde dogmatiek en daarnaar geschoeide exegese schenken: beide gaan zeker ver, gelijk ge aan deze verklaring van den ‘Heer’ in Ps. cxlv:17 zien kunt: ‘Wij kunnen hier aan den drieëenigen God denken in het gemeen, doch de Christen mag daarom niet te min bijzonder denken aan den tweeden persoon, dien de Vader, na bitter en bloedig lijden, uitermate heeft verhoogd en alle magt gegeven heeft in hemel en op aarde. Des Vaders woord tot den Zoon: “zit aan mijne regterhand,” geeft ons vrijheid en regt, wanneer ergens van het bestuur onzer lotgevallen door den Heere sprake is, onder dat woord Heere den Zoon te verstaan, aan wiens sterke hand de scepter over het geheelal en over zijne eigene met bloed vrijgekochte gemeente werd toebetrouwd.’ - Wij moeten hem verder hier en daar een heftigen uitval tegen Roomsch of Liberaal vergeven: trouwens, zijne tegenstanders maken 't zelven niet beter; ofschoon 't ons toch wat al te erg loopt, wanneer hij den door de vrijzinnigen aan de voorstanders der orthodoxe verzoeningsleer toegeduwden, en gewis ook niet liefelijken schimpnaam van bloedtheologanten lijnregt uit de aanporring van Satan afleidt. - Wij moeten almede niet te naauw zien op eenige verwardheid in woordschikking en redenering, die echter maar zelden tot zulk een uiterste loopt, als in deze schets der Oudejaarspreek: ‘Wat er toe behoort, om deze bede regt te bidden. De gepastheid der bede aan deze uitgangen des jaars. De heilrijkheid der bede opregt ontboezemd.’ - Wij moeten,

{==214==} {>>pagina-aanduiding<<}
eindelijk, heenstappen over ééne uitdrukking tegen de ongeloovigen, die ons meer dan eenige andere heeft geërgerd, hoewel ze evenmin regt- als vrijzinnig is: ‘Indien wij geloovigen het eens hadden mis gehad, wat schade voor ons? Daarentegen zoo gij het mis hebt, gij hebt alles verspeeld.’ Hoe! gij mensch, naar het beeld van den God der waarheid geschapen, en van daar met brandenden waarheidsdorst vervuld in 't binnenste heiligdom uwer ziel, gij lijdt geene schade, als ge leugen aanneemt? ge behaalt geen voordeel, als ge leugen verzaakt? Weg, voor altijd weg met zulke valsche en onwaardige argumenten a tutiori! - Maar dat het, in weerwil van dit alles, aan den Heer callenbach gegeven is, om regt populair, regt hartelijk, en - wat wij voor geene mindere verdienste rekenen - regt gemeentelijk te prediken: dat hij, hoedanig zijne denkbeelden in 't leerstellige mogen wezen, in de praktijk op een gezond en werkzaam Christendom aandringt: dezen in ons oog veelbeduidenden lof hebben wij volmondig voor hem over. Zij het nu en dan al eens onder een (vooral Oud-Testamentisch) deksel, nogtans wordt christus door hem verkondigd: en daarin behooren we ons met den Apostel paulus te verblijden. Wie slechts met een oordeel des onderscheids deze Kerkredenen te lezen vermag, die zal er, gelijk wij, op vele plaatsen door gesticht worden. Gaarne deelden wij ten bewijze de waarlijk schoone plaats over de zondenvergeving door christus (bl. 195 en volgg.) mede; doch de ruimte ontbreekt ons. Wij bepalen ons dus tot het slot der preek over Matth. x:30: ‘Ja, Hij heeft de haren uws hoofds allen geteld. Gaat gij dan een bangen winter te gemoet, waarin ge ligt niet weten zult van den eenen tot den anderen dag te leven, wapen u slechts met vertrouwen, met vertrouwen op zijne almagt, die alles kan geven; op zijne
liefde, die alles wil geven; op zijne trouw, die alles zal geven. Ik durf u vrijmoedig zeggen: u zal geschieden naar dat gij vertrouwen zult. Indien uw vertrouwen sterk is en vast, gij zult ondervinden dat de God van elia en eliza nog dezelfde God is; gij zult ondervinden dat de God van dien Duitschen leeraar henke, van wien zoo veel merkwaardigs is opgeteekend, nog leeft; gij zult van de raven gediend worden en van de lieve zangvogels, indien de Heere het noodig keurt. En gij, rijken, op den Heer vertrouwende, zult weldoende niet

{==215==} {>>pagina-aanduiding<<}
verarmen; gij zult gewaar worden, dat wie den armen geeft den Heere leent, terwijl gij het onbeschrijfelijk zoet en zalig genot smaakt bijzonder aan het weldoen verbonden. 't Is immers zaliger te geven dan te ontvangen? En voorts tot vertrouwen heb ik niemand uwer meer op te wekken. Hoe? Ja, ik meen wat ik zeg. De Heer heeft u immers het meerdere geschonken? Heeft Hij u niet zich-zelf en zijn Zoon geschonken? Kan Hij het u dan aan een stuk brood, aan een aardappel, aan wat zout, aan wat olie, aan wat kleederen laten ontbreken? Of heeft Hij de haren uws hoofds niet allen geteld? Ja, Hij heeft het gedaan. Amen.’
De jonge Uitgever, zoon des Predikers, verdient bij ‘deze zijne eerste onderneming’ onze aanmoediging. De uitvoering is zeer goed en net: alleen is, dunkt ons, de letter wel een weinig uitgesleten. Een paar taalfouten - vloers, voor: floers, en dergelijke - moet hij in 't vervolg vermijden of doen vermijden: anders is de correctie over 't geheel zorgvuldig. Hij is immers niet voornemens, zich uitsluitend tot de uitgave van Godsdienstige boeken, en wel van zijne eigene rigting, te beperken? Zoo zou hij zich tot stilstand veroordeelen met dat hij begint te loopen.

v.p.

Evangelische Zendings-Bibliotheek. Tweede Deel. Nieuw-Zeeland. Geschiedenis van den heidenschen toestand, de vestiging en de zegepraal van het Christendom in dit gedeelte van Australië; door C.P.L. Rutgers, Predikant te Groningen. Te Groningen, bij A.L. Scholtens. 1856. In post 8vo. VIII en 176 bl. f 1-:

De heer scholtens heeft een goed werk verrigt door de uitgave dezer bibliotheek op zich te nemen. Hij stelt zich voor alle merkwaardige gebeurtenissen op het gebied der christelijke zending in samenhangende en aaneengeschakelde overzigten ter kennis van het publiek te brengen. Zijn doel vordert de aandacht der belangstellenden in de zaak van jesus. En het tweede deel zijner bibliotheek bewijst dat hij de redactie zijner uitgave aan bekwame handen heeft toevertrouwd. In vier hoofdstukken ontvangt men, onder de opschriften: I het

{==216==} {>>pagina-aanduiding<<}
heidensch Nieuw-Zeeland, II vestiging van het Christendom op het heidensch Nieuw-Zeeland, III het Christelijk Nieuw-Zeeland, IV slotbeschouwingen van den zendingsarbeid op Nieuw-Zeeland, veel wetenswaardigs, veel verblijdends ook. De blik op het heidensch Nieuw-Zeeland wekt reeds terstond belangstelling. Al wat op de ontdekking en gesteldheid van dat eiland betrekking heeft wordt eenvoudig en bondig beschreven. Van het luchtgestel, de geografie, den plantengroei, de natuurlijke historie, den aart, de levenswijze en de gebruiken der bewoners erlangt men in weinige bladzijden een helder overzigt, dat besloten wordt met eenige mededeelingen aangaande de godsdienstige begrippen en meeningen dezer heidenen. Daarna wordt in het breede de arbeid van den nieuw-zuid-wallisschen anglikaanschen bisschop samuel marsden met betrekking tot Nieuw-Zeeland behandeld, en uitvoerig verslag gegeven van hetgeen deze verdienstelijke man tot voorbereiding der euangelisatie van dat gewest heeft gedaan, van zijne volharding, den uitslag zijner pogingen, zijne eerste prediking des euangelies op kerstdag 1814, en de vestiging van den eersten post te Ranghihu. Het derde hoofdstuk wekt minder belangstelling. Een voorname reden daarvan kan wezen dat de betuigingen en verklaringen van voormalig heidensche nieuw-zeelanders, die als bewijzen voor den voortgang des christendoms worden aangevoerd, over het geheel tamelijk onbeduidend zijn. De aanhaling van zulke woorden kan dan ook geheel noodeloos worden geacht, daar S. met het best gevolg zaken heeft laten getuigen. Een andere reden moet waarschijnlijk gezocht worden in het ontbreken van een kaartjen van Nieuw-Zeeland. Had de uitgever kunnen besluiten, eene eenvoudige kleine kaart bij het werkjen te voegen, hij zou zoowel den schrijver als den lezers een goede dienst hebben bewezen. Toch zal dit boekjen ook zonder die verbetering zijnen weg vinden, en zegen aanbrengen. Wij wenschen
het in handen van velen, vooral van velen die de zendingszaak verachten of bestrijden. Deze weinige bladzijden kunnen hun leeren hoe valsch de meeste tegenwerpingen zijn, die tegen het werk der euangelisatie onder de heidenen worden ingebragt en........ nagepraat.
Taal en stijl zijn zuiver, ongerekend enkele uitdrukkingen en misstellingen als b.v. ‘sloegen ze alle dood’ blz. 38; ‘zelfs de

{==217==} {>>pagina-aanduiding<<}
kinderen werden van hunne jeugd af geleerd’, voor ‘den kinderen werd enz.’ blz. 47; ‘dat wij den wil hadden naar de Theemsrivier’ blz. 98. - Druk, papier, formaat en correctie doen den uitgever eer aan.

b.

v.h.




De verzoening der wereld met God in Christus Jezus. Twee Leerredenen over 2 Cor. V:18-21, uitgesproken op Zondag, den 19den, en Woensdag, den 22sten October 1856. Met een Naschrift over den onevangelischen oorsprong van de kerkelijke leer der verzoening, door J.C. Zaalberg, P.z., Theol. Doct., en Predikant te 's Gravenhage. Te 's Gravenhage, bij M.J. Visser. 1856. In gr. 8vo. 80 bl. f :-75.

Deze twee leerredenen zijn onze dringendste aanbeveling meer dan waardig. Er bestaat behoefte, groote behoefte voor de leden der gemeente om zich zelven bewust te worden, waarom zij toch in christus als in hunnen Verlosser en Verzoener roemen. Daarover zijn zulke scheeve, verwarde, nevelachtige begrippen, dat iedere poging om Gods raad ter behoudenis van eene verlorene wereld te doen begrijpen, voor zoo ver dat mogelijk is, hooge waarde heeft. En zaalberg toont hier, dat hij de man mag heeten om zoo zwaar eene taak op zich te nemen en die naar eisch te volbrengen. 't Ontbreekt hem niet aan moed - zietdaar een eerste vereischte. Hij heeft met magtige vijanden te doen, of laat ons liever zeggen bestrijders. Keurt ge 't intusschen wel goed, dat hij, die van het punt moest uitgaan, dat hij optreedt om broeders en zusters in de waarheid te leiden, zoo heftig dadelijk wat sommigen van hen waarheid achten aanvalt? Zou eene krachtige voorstelling van datgene wat waar is, niet voldoende zijn zonder polemiek, die misschien enkelen wint, maar velen terstond van den Prediker afkeert, en hun hem doet aanhooren als een ketter? Dat hij in de bijlage eens fiks ontwikkelt wat er van die kerkleer zij, is best - maar op den preekstoel? wij haten daar alle polemiek. En waarlijk, zaalberg is krachtig genoeg als hij opbouwt met de eene hand, en heeft het zwaard in de andere niet noodig, ja kon die andere hand nog best gebruiken om meê te helpen bouwen - dan behoefde hij ook zoo overhaast, zoo opgewonden niet te werk te gaan, als hij

{==218==} {>>pagina-aanduiding<<}
nu immer strijdende moest doen - en wij waarborgen hem meer vrucht. Zeker zoo als hij nu heeft gepreekt, zal hij er meer van gehoord hebben aan deze zijde van het graf - misschien zou hij er in den grooten dag nog meer van hooren, als hij minder zoo gepreekt had, dat alle toehoorders, ook die niet hooren om naar den inwendigen mensch gesterkt te worden, verrukt waren. Hij wilde toch leeren en leerende stichten. Maar dan had hij den toon niet moeten gebruiken die in eene feestpreek past. Vele predikers in onze dagen maken den grond met woest geweld te gelijk los en strooijen hun zaad. Zou die grond ook zoo los en zoo mul kunnen worden, dat de blijvende vrucht onmogelijk wordt? Wij hadden wel eens een knap hoorder willen examineren om alzoo te beproeven of deze uit die zee van woorden de heerlijke gedachten, die zaalberg er in heeft gelegd, had opgevischt. Heerlijke gedachten! ja, die zijn er in overvloed. Wie bij bedaarde lezing zich zelven telkens vraagt: wat wil de spreker? zal, tot op zekere hoogte, helder leeren inzien, wat God tot verzoening der wereld in christus jezus heeft gedaan. Tot op zekere hoogte. Want, of ook wij door de veelheid der woorden de juiste denkbeelden niet konden opsporen, wij weten het niet; maar 't is ons niet volkomen helder geworden, waarom zaalberg het lijden en sterven van christus noodzakelijk, absoluut noodzakelijk ter redding van de wereld noemt. Één ding heeft hij in de preken, en vooral in de bijlagen, zeker zonneklaar bewezen, dat de satisfactie-leer geheel onhoudbaar is en bovenal onbijbelsch. Zijne opsomming van 't geen de Schrift over het betwiste leerstuk geeft, getuigt van groote bekwaamheid, gelijk het geheele werkje, en daarom moeten wij, ondanks onze aanmerkingen, eindigen met de lezing dezer preken, die keurig zijn uitgegeven, ten dringendste aan te
bevelen.

Het penitentiair gevangenis-stelsel, en dat der gemeenschappelijke opsluiting. Te Arnhem, bij G.W. van der Wiel. 1856. In gr. 8vo. 32 bl. f :-40.

Charakteristik is reeds de titel dezer brochure. Immers door de eenzame opsluiting ‘het penitentiair gevangenis-stelsel’ - (waarom niet penitentiair-gevangenisstelsel?) te noemen, en de

{==219==} {>>pagina-aanduiding<<}
inkerkering in de gewone tucht- en gevangenhuizen eenvoudig ‘dat der gemeenschappelijke opsluiting’ te heeten, geeft de onbekende schrijver reeds in den titel duidelijk te kennen welke vruchten hij van de eene, welke van de andere verwacht. De inhoud logenstraft de uit den titel opgevatte verwachting niet. Met warmte waar het zaken, en bezadigde waardigheid waar het personen betreft, verklaart S. zich voor het cellulair-gevangenisstelsel. Uitgaande van het ware en juiste denkbeeld dat de straf der misdaad moet dienen om den misdadiger te verbeteren, beveelt hij de eenzame opsluiting, zoo als die in ons vaderland wordt toegepast, aan, als: 1. voldoende aan de uitspraak der gezonde rede, - 2. aan de stem des tijds, - 3. aan de opwekking die van christus uitgaat, - 4. als de vrucht eener gerijpte ervaring, - 5. als zijnde in overeenstemming met de geschiedenis der leiding van den gevallen mensch door God. Nieuwe gezigtspunten over dit maatschappelijk vraagstuk opent dit werkjen niet. Maar wie 'tgeen reeds meermalen ten voordeele van het cellulair stelsel is aangevoerd, met warmte, overtuiging, gemoedelijkheid, helderheid en in doorgaans zuivere taal saamgebragt en behandeld wenscht te zien, hij koope, leze en herleze dit geschrift. De zaak is der belangstelling waardig, en niet minder de pleiter. Ééne kleine opmerking slechts! Uit de inhoudsopgave (bl. 7) zou men opmaken dat het stelsel, in de vierde plaats, als de vrucht eener gerijpte ervaring wordt aanbevolen. Maar de behandeling (bl. 26-28) kan tot het vermoeden leiden als waren die woorden ‘vrucht eener gerijpte ervaring’ meer op de aanbeveling zelve dan op het stelsel betrekkelijk. Of had de lezer anders geen regt gehad op statistische mededeelingen? Ware S. door die te geven niet getrouwer aan zijne opgave geweest, en zou hij dan tevens zijn betoog niet meer klem nog hebben bijgezet? Hoe dit zij, de schrijver heeft
aanspraak op erkentelijkheid, wat hij schreef op overweging....... en behartiging.

b.

v.h.




Het Idiotisme en de Idioten-School. Eene eerste Proeve op een nieuw veld van Geneeskundige Opvoeding en Christelijke Philanthropie, door C.E. van Koetsveld. Tweede Stuk. De

{==220==} {>>pagina-aanduiding<<}
Idioten-School (Eerste Gedeelte), bl. 81-192. (Tweede Gedeelte) bl. 193-326. Te Schoonhoven, bij S.E. van Nooten. 1856. In gr. 8vo. f 3-25.

Uit bovenstaanden titel blijkt, dat het werk van den Heer v.k., waarvan wij vroeger (1856, bl. 657 en volgg.) het Eerste Stuk hebben aangekondigd, thans voltooid is. Het verheugt ons dat de Eerwaarde Schrijver ook dezen arbeid, die op nieuw eene proeve van grondige, zoo wel op als buiten het studeervertrek volbragte studiën oplevert, gelukkig heeft mogen ten einde brengen, en daardoor onze vaderlandsche literatuur met een belangrijk werk vermeerderd heeft. Dat het grootendeels als een oorspronkelijk werk, en niet als een uittreksel uit de talrijke buitenlandsche geschriften over idiotisme en idioten-onderwijs, beschouwd moet worden, blijkt uit de menigvuldige menschkundige, wijsgeerige en paedagogische opmerkingen en wenken, die schier in elk hoofdstuk worden aangetroffen, doch waaraan het laatstelijk uitgegeven Tweede Stuk, uit den aard der zaak, rijker is dan het Eerste. Hoewel toch dat Eerste Stuk noodzakelijkerwijze vooraf moest gaan, om het onderwerp behoorlijk te doen kennen, zoo was echter de inhoud er van, eene behoorlijke karakteristiek van het idiotisme in zijne verschillende wijzigingen, aan grootere moeijelijkheden onderhevig, en moest de Schrijver daarbij meer op het oordeel van anderen afgaan, dan bij de behandeling van de tweede Afdeeling zijns werks noodig was. Ook zal die tweede Afdeeling, waarin belangrijke feiten en waarnemingen de plaats van meer afgetrokkene denkbeelden en redeneringen innemen, door de meeste lezers met meer genoegen, en tevens met meerdere vrucht, gelezen worden. Zelfs zal dit door ouders, die het geluk hebben slechts gezonde en met gunstigen aanleg begaafde kinderen te hebben, met voordeel geschieden kunnen. Tusschen de vorming en opleiding toch, waaraan ook gezonde kinderen behoefte hebben, en die, welke aan kinderen met bekrompene, achterlijke en gebrekkige vermogens, in de idioten-scholen te beurt valt, zijn veel meer punten van aanraking, dan men, bij eene oppervlakkige beschouwing der zaak,
vermoeden zou. Want ook bij die ongelukkige kinderen, bij welke slechts eene zwakke kiem van deze en gene vermogens van den geest aanwezig is, moet evenzeer, als bij

{==221==} {>>pagina-aanduiding<<}
gewone kinderen, ontwikkeling voor het hoofddoel, opvoeding en onderwijs voor het middel gehouden worden, slechts met dit onderscheid, dat die opvoeding bij eerstgenoemden aan hunne herstelling, en bij laatstgenoemden aan het behoud en de versterking hunner gezondheid moet worden dienstbaar gemaakt. Dat echter de opvoeding van idioten aan groote moeijelijkheden onderderhevig is, volgt uit den aard der zaak. Hoe toch zal het ziele-oog geopend worden, als verstand en gemoed bijna ontoegankelijk zijn, en het orgaan, dat door middel der zintuigen kennis neemt van de buitenwereld, hoogst onvolkomen ontwikkeld is, en in die kennisneming geenerlei belang stelt. Niet te min kunnen die moeijelijkheden veelal door geduld en volharding, door geschikte leiding en liefderijke behandeling en door eene oordeelkundige aanwending van gepaste middelen, zoo niet geheel, althans grootendeels, overwonnen worden. De Schrijver heeft dit in zijn eerste Hoofdstuk in bijzonderheden aangewezen, en het tevens proefondervindelijk bewezen uit de resultaten, reeds door de eerste proeven van het idioten-onderwijs in Frankrijk, Duitschland en Zwitserland opgeleverd. In het tweede Hoofdstuk wordt de verhouding, die er tusschen de paedagogische leiding en de geneeskundige behandeling moet plaats hebben, aangewezen, en de dienaangaande door den Schrijver gegeven wenken pleiten, naar onze meening, voor zijn juist en onbevooroordeeld inzigt. Evenzeer is het noodig, en dit maakt den inhoud van het derde Hoofdstuk uit, om de aan idiotisme onderhevige kinderen, zoo veel mogelijk, te individualiseren, ten einde de opvoeding en het onderwijs aan den verschillenden graad, waarin zich de beperktheid, de achterlijkheid en stompheid der vermogens openbaren, te doen beantwoorden. Daarbij mag tevens de zorg voor het ligchaam niet verwaarloosd worden, en ook dit onderwerp wordt met de noodige uitvoerigheid door den Schrijver opzettelijk behandeld.
De laatste Hoofdstukken eindelijk zijn gewijd aan een overzigt van de elders voor het idioten-onderwijs bestaande gestichten, aan de beschrijving van de tot dit zelfde einde ingerigte en te 's Gravenhage gevestigde school, en aan het reeds ontworpen, aanstaande idioten-gesticht, waardoor de Heer v.k. en zijne medearbeiders zullen in staat gesteld worden om de ongelukkige kinderen, door wier betrekkingen zulks verlangd wordt,

{==222==} {>>pagina-aanduiding<<}
niet alleen in een gepast, naar elks vatbaarheid ingerigt onderwijs, maar ook in eene gemeenschappelijke verpleging en algeheele verzorging te doen deelen. Gelijk wij den Schrijver voor die menschlievende, aanvankelijk met een zoo gunstig gevolg bekroonde, pogingen dank zeggen, zoo doen wij het niet minder voor zijn belangrijk geschrift, waardoor hij zich op nieuw als een menschkundig, veelzijdig wetenschappelijk en begaafd Schrijver deed kennen.

Een gezond en goedkoop voedsel voor iedereen. Aanwijzing tot de voortteling en het nuttigen van nieuwe, betere, goedkoopere en voedzamer aardvruchten, ter vervanging van de minder gezonde aardappelen, voorafgegaan door eenige waarschuwingen tegen de vervalschingen der meeste levensmiddelen, door een Geneeskundige. Te Amsterdam, bij Gebr. Diederichs. 1857. In 8vo. 58 bl. f :-25.

In het, onder bovenstaanden al te omslagtigen titel uitgegeven, boekje worden twee voorname vraagstukken van den dag behandeld. Het eerste betreft de vervalsching der meeste levensmiddelen; het tweede de aanbeveling van een surrogaat voor de aardappelen. Gelijk eerstgenoemd onderwerp met de benoeming van stedelijke gezondheidsraden en andere maatregelen van geneeskundige politie in naauw verband staat, zoo moet ook het laatste, de aanbeveling van een gezond en goedkoop voedsel, als een vraagstuk beschouwd worden van den tegenwoordigen tijd, waarin men naar middelen uitzict, om de productiviteit van den grond aan die van het menschelijk geslacht, zoo mogelijk, meer te doen beantwoorden, en alzoo eene der voornaamste oorzaken van de duurte der levensmiddelen en van het steeds toenemend pauperisme te doen ophouden. Met het oog hierop en op den ongunstigen gezondheidstoestand van de mindere klasse der maatschappij, meent de Schrijver dat het gebruik van de ‘ligchaamsverzwakkende, geestdoodende, vadsig en krachteloos makende aardappelen’ geheel moet ophouden, en dat in de plaats daarvan, voortaan twee Oostersche gewassen, de Apios tuberosa en de Dioscorea Batatas, verbouwd moeten worden. De knollen en wortels dier beide genoemde plantsoorten bevatten toch, volgens de

{==223==} {>>pagina-aanduiding<<}
analyse van Fransche scheikundigen, een veel grooter gehalte aan eiwitaardige bestanddeelen dan de aardappels, zoodat zij deze voortaan geheel zullen moeten vervangen. In dien wensch des Schrijvers deelen wij niet, zoo lang het niet gebleken is, hoe het met de cultuur dier uitheemsche gewassen, met hare meerdere of mindere productie, met de gesteldheid van den grond, die gevorderd wordt, met de daarvoor noodige bemesting, met den tijd, gedurende welken de wortels bewaard kunnen worden, met de smakelijkheid van deze, hare verteerbaarheid, enz. gesteld is. Zoo lang men van alle die bijzonderheden niets weet, loopt men groot gevaar, kasteelen in de lucht te bouwen, en welligt dezelfde uitkomsten te verkrijgen, die de zijdeteelt, de konijnen-fokkerij en de piscicultuur in ons Vaderland hebben opgeleverd. Niet te min verdient het nemen van proeven allezins te worden aanbevolen, vooral wanneer het geschiedt door onpartijdige en deskundige personen (*). Gelijk de Schrijver een groot tegenstander en bestrijder der aardappelen is, zoo houdt hij, daarentegen, groote lofspraken op de veel besprokene Revalenta Arabica, waarvoor als éénige grond wordt bijgebragt het ruim gehalte aan eiwitstof, dat liebig in het genoemd planten-meel ontdekt heeft. Het is te meer te verwonderen, dat de Schrijver aan een enkel zoodanig onderzoek bijzondere waarde hecht, dewijl de eerste twintig bladzijden van zijn boekje gewijd zijn aan het betoog, dat schier alle onze voedselstoffen en dranken op schromelijke wijze vervalscht, en, uit winzucht, dikwijls met nadeelige of zelfs vergiftige stoffen vermengd worden. Ook hier wordt wederom op de Rob de laffecteur en de Pâte pectorale, die beiden onvervalschte volksgeneesmiddelen
genoemd worden (bl. 16), eene uitzondering gemaakt. Dit riekt een weinig naar den mutserd, en wekt het vermoeden op, dat de ongenoemde Schrijver, die zich op den titel en op bl. 34 een Geneeskundige noemt, meer bijzondere dan algemeene belangen voorstaat. Ook hebben wij, hetgeen wij ter liefde van de waarheid verpligt zijn op te merken, van de natuur- en scheikundige kennis des Schrijvers geene groote denkbeelden, en

{==224==} {>>pagina-aanduiding<<}
verwijzen den deskundigen lezer, die er van overtuigd wenscht te worden, tot hetgeen op bl. 6, over de zuivering van slecht en drabbig water gezegd wordt, waartoe onder anderen, gestooten bittere amandelen worden aanbevolen!

Niet België, maar Nederland en Engeland komt de eer toe van de uitvinding der Inënting bij het Rundvee. Benevens inlichtingen aangaande die kunstbewerking, door Dr. J.N.L. Bax. Te Nijmegen, bij H.C.A. Thieme, J.F.z. 1856. In gr. 8vo. 15 bl. f :-25.

Wat kwaad een anonymus, schrijver van een artikeltje in een der laatste Nommers van het Handelsblad des vorigen jaars, in de hierbij aangekondigde onschuldige en wèl geschrevene brochure gezien heeft, begrijpen wij niet. Ref. heeft sedert het hem ter beoordeeling toegezonden stukje met veel genoegen gelezen, terwijl hij de mogelijkheid niet inziet, dat eene eenvoudige opgave van het in der tijd over inenting geschrevene en de daarbij gevoegde raadgeving, om de kunst der inënting door aanhoudende studie en proefnemingen te volmaken, verdient te worden gelaakt. Wel is waar, de inenting van het rundvee, als voorbehoedmiddel tegen de besmetting van de thans in Friesland zoo hevig woedende longziekte, heeft geene resultaten opgeleverd, die op verre na met die der koepok-inënting tegen de kinderpokken kunnen vergeleken worden. Maar daarom mag het toch wel niet nutteloos zijn, vooral in 't belang van den roem des Vaderlands, kennis te nemen van een reeds over de honderd jaren oud werkje, getiteld: ‘Eerste proefneming over de uitwerkingen van de inëntingen der besmettende ziekte bij het rundvee, gedaan in de Beverwijk, door cornelis nozeman, Leeraar der Remonstranten te Haarlem, agge roskam kool en jan tak, Doctor in de Medicijnen te Leiden. Te Amsterdam, bij k. van der sijs en k. de veer. 1755.’ Alleen met deze opgave heeft de S. de kwestie in den titel vermeld, althans gedeeltelijk uitgemaakt. Doch wij hebben te vergeefs gezocht naar het bewijs, dat mede aan Engeland de eer der uitvinding van de rundvee-inënting zou toekomen. Ref. begrijpt dit niet, tenzij misschien het citaat uit de werken van een Edinburgsch

{==225==} {>>pagina-aanduiding<<}
Genootschap (te Amst., bij j. hartig, 1741, D. IV, bl. 223) niet compleet is afgedrukt. Wanneer echter dààr, in het vergetene deel des citaats, van inënting ware gesproken, dan zou aan Schotland (of Engeland) zeker de eer der prioriteit toekomen, en Nederland alleen een der eerste landen zijn, waar de Britsche uitvinding werd toegepast. Evenwel, hoezeer Ref. dit werkje met genoegen aankondigt, kan hij niet voorbij de opmerking te maken, dat de inënting noch bij vroegere besmettelijke veeziekten, noch bij de thans heerschende longziekte, een afdoend middel is geweest om het kwaad te stuiten. Hij betwijfelt het dus zeer of de uitvinding wel de eer van een internationalen twist waardig is. Laat België met zijnen Dr. willems grooten ophef maken; het ergere ons niet, daar zijne zoogenaamde uitvinding welligt spoedig haren roem zal overleven, even als vroeger de Nederlandsche of Engelsche, hier vermeld.





Bijvoegsels en Aanmerkingen behoorende tot het Handboek der Dierkunde van J. van der Hoeven. Een stelselmatig overzigt der voornaamste nieuwe ontdekkingen en waarnemingen over de ongewervelde Dieren, door Dr. R. Leuckart. Uit het Hoogduitsch vertaald door J. van der Hoeven, Js.z., Med. Cand. Te Amsterdam, bij J.C.A. Sulpke. 1856. In gr. 8vo. VIII en 172 bl. f 1-60.

Het was eene goede gedachte van den uitstekenden dierkundige Prof. j. van der hoeven, om aan zijn beroemden Giessenschen ambtgenoot Prof. leuckart de zamenstelling op te dragen van een naschrift tot het Eerste Deel van zijn Handboek der Dierkunde. Van 1850 toch, in welk jaar de Duitsche vertaling van dit Eerste Deel, handelende over de ongewervelde dieren, in het licht verschenen was, tot 1856, als wanneer het werk door de uitgave van het Tweede Deel voltooid werd, waren inzonderheid over dit gedeelte der dierkunde eene reeks van voortreffelijke waarnemingen gedaan, waardoor eensdeels geheel nieuwe zaken ontdekt werden, anderdeels sommige onnaauwkeurige of onvolledige opgaven nader toegelicht werden. Wel te regt meende dus de Duitsche uitgever ‘dat eenige nalezingen op het Eerste Deel bij het einde

{==226==} {>>pagina-aanduiding<<}
van het Tweede moesten worden toegevoegd’, en zeker! wie de voortreffelijke bijdragen kent, welke leuckart in dezen tak van wetenschap geleverd heeft, zal het gaarne met v.d. hoeven erkennen ‘dat deze moeijelijke taak niet wel aan meer geschikte handen kon worden toevertrouwd.’ Zijne meêdeelingen over den bouw der Coelenteraten, der Physaliën en Siphonophoren, over Gregarinen, over Cestoden, over de longen der spinnen, over het chitin bij de verschillende klassen der ongewervelde dieren, enz. bewijzen, dat l. een ijverig medearbeider is op dit veld, en dat hij volkomen de man is, om de bijna overstelpende massa bouwstoffen, welke schier iedere dag aanbrengt, tot een behoorlijk geheel te verwerken.
Voor de bezitters van van der hoeven's Handboek, welks voortreffelijkheid ook in het buitenland erkend wordt - getuigen de veelvuldige vertalingen, die daarvan reeds het licht gezien hebben of nog bewerkt worden - kan het niet anders, dan hoogst aangenaam zijn, door de vertaling der bijvoegselen van leuckart, dit werk weder op de hoogte van onzen tijd gebragt te zien. Wij beamen dus ten volle de meening van v.d.h., dat de Hollandsche uitgaaf er zeer door gewonnen heeft, nu ook zij vermeerderd is door de bijvoegsels, welke de Duitsche uitgaaf tot sieraad verstrekken. Wij vinden hier toch een doorwerkt overzigt van hetgeen de jaren 1850-1856 in dezen tak van wetenschap opgeleverd hebben, behoorlijk in verband gebragt met de vroegere waarnemingen. Op deze wijze is het veel gemakkelijker en aangenamer om zich over den tegenwoordigen stand der wetenschap te onderrigten, dan wanneer men overzigten raadpleegt, zoo als dat van den verdienstelijken j. victor carus, dat als toevoegsel tot het Zeitschrift für wissenschaftliche Zoölogie het door ieder waarnemer geleverde afzonderlijk bespreekt. Aan de bijzondere aandacht bevelen wij het Hoofdstuk over de ingewandswormen aan, waarover leuckart zelf vele onderzoekingen gedaan heeft, en waaraan zich eene vraag hecht, die in de algemeene dierkunde van het hoogste belang is - de vraag, of er levende wezens bestaan, die niet hun oorsprong ontleenen aan andere gelijksoortige. Verder in bijzonderheden het werk van leuckart te beschouwen, ligt buiten het plan van deze aankondiging. Alleen kunnen wij ons niet onthouden te wijzen op het misbruik dat tegenwoordig in de werken, die een deel van de

{==227==} {>>pagina-aanduiding<<}
natuurwetenschappen behandelen, gemaakt wordt van het woord ‘wetten’. Zoo vinden we op bl. 30 gesproken van de wetten der geslachtswisseling, als of de hiermede bedoelde merkwaardige wijzigingen van zamenstelling en levensuitingen bij sommige dieren zóó naauwkeurig bekend waren, dat men zou kunnen bepalen, waardoor die wijzigingen tot stand komen, en hoe zij bij de gegevene zamenstelling van een wezen onder bepaalde omstandigheden onvermijdelijk moeten plaats hebben. Niemand ziet het een polypachtig wezen aan, of het zich onmiddellijk in eene Meduse veranderen zal, dan of eerst zijne afstammelingen dien vorm zullen aannemen. Niemand kan de merkwaardige en zeer ingewikkelde voortplantingswijze bij Monostomum mutabile (verg. bl. 101 en 102) verklaren. Van eene wet der geslachtswisseling kan dus geene sprake zijn. Trouwens, l. zelf erkent dit op bl. 83: ‘Hoe de invloed van deze uitwendige veranderingen in levenswijze physiologisch verklaard moet worden, kunnen wij even weinig zeggen, als wij de som kennen van al die voorwaarden, die elk dezer dieren in het bijzonder noodig heeft, om tot volkomene ontwikkeling te komen.’
Tot aanbeveling van het werk hebben wij verder niets te zeggen; die ligt ruimschoots reeds in den naam des Schrijvers, en voor wie minder met diens werken bekend is, strekke de naam van van der hoeven tot een waarborg van degelijkheid.

z.

s.





Aemstels Oudheid, of Gedenkwaardigheden van Amsterdam, door Dr. P. Scheltema, Archivaris der Hoofdstad en van Noord-Holland. Met Platen. Tweede Deel. Te Amsterdam, bij J.H. Scheltema. 1856. In gr. 8vo. XII en 240 bl. f 2-90. Deel I en II f 5-65.

Het kan voorzeker den beoefenaar der geschiedenis niet anders dan aangenaam zijn, wanneer bekwame mannen hem de uitkomst hunner nasporingen, of wel de oude oorkonden zelve mededeelen, die eenig licht over een of ander tijdvak, of een of ander feit verspreiden. Op die wijze ziet hij zich in staat gesteld het bekende nader op te helderen, aan te vullen en te bevestigen; alzoo vindt hij de gelegenheid om meerder licht te

{==228==} {>>pagina-aanduiding<<}
doen opgaan over hetgeen tot nu toe hun duister was. Zoo, eindelijk, maakt de een den ander het werk ligter.
Menige bijzonderheid, op zich zelve van weinig gewigt, brengt den naauwlettenden onderzoeker dikwijls op het spoor van meer gewigtige zaken. Daarenboven, hoe menigmaal is niet de geschiedvorscher verstoken van de gelegenheid om oude oorkonden in te zien of op te sporen; dikwijls kent hij het bestaan dier stukken niet, of beletten hem de omstandigheden daarnaar te gaan onderzoeken. In ons Vaderland bestaat nog zoo menige oude oorkonde, handschrift of zeldzaam boekwerk, onbekend bij het geletterd publiek, daar zij verscholen zijn in particuliere bibliotheken en archieven; meer en meer zien wij gelukkig hoe deze en gene beminnaar der geschiedenis daarnaar onderzoek doet, en herhaaldelijk zijne nasporingen met een gewenscht en soms verrassend gevolg bekroond ziet; en hetgeen wij reeds mogten ontvangen, vermeerdert onze begeerte naar eenen ruimeren oogst.
Dit alleen zou reeds voldoende zijn om de uitgave van bovengenoemd werk te billijken niet alleen, maar ook van harte toe te juichen. Hoe veel te meer zal die uitgave met ingenomenheid ontvangen worden door ieder die belang stelt in Neêrlands hoofdstad, door ieder die Amsterdam lief heeft. En zoo hebben wij dan ook het Tweede Deel van ‘Aemstels Oudheid’ met niet mindere vreugde begroet als het Eerste. Dat toch de Verzamelaar en Schrijver van genoemd werk daartoe bij uitnemendheid bevoegd is, zal ieder toestemmen, die den ijver, de naauwkeurigheid en de historische belezenheid van Dr. s. kent. Zeer gaarne kondigen wij dan ook dit Tweede Deel aan, met den wensch dat het in veler handen moge zijn, een wensch, aanvankelijk reeds vervuld, want het is ons bekend dat velen dit werk met hooge ingenomenheid zich hebben aangeschaft. Dit Tweede Deel biedt den lezer weder, even als het Eerste, keur en verscheidenheid van onderwerp aan, zoo als men dat verwacht in eene verzameling die strekken moet tot aanvulling der Geschiedenis van Amsterdam. Het wordt geopend door eene korte: ‘Beschrivinge der loflycke ende wytvermaerde coopstede Aemstelredamme, gedaen door cornelius plaucius, in 't jaer 1597’: dit stuk is tot kennis der stad in dien tijd niet zonder belang: overigens zou het evenzeer eene lofrede als eene beschrijving genoemd kunnen worden.

{==229==} {>>pagina-aanduiding<<}

Een verhaal, getiteld: ‘Nieuwe maren, of verhaal van hetgeen voorgevallen is binnen Amsterdam en andere plaatsen in de jaren 1534-36, beschreven door joost buyck sijbrandsz., burgermeester der stad’, heeft betrekking op den oploop der Wederdoopers, even als eene reeks van posten van uitgaven uit de Thesauriersrekeningen der stad; het een en ander, afkomstig van eenen ooggetuige of uit authentieke bronnen, heeft groote historische waarde, en kan strekken tot opheldering dier nog veelzins in het duister schuilende gebeurtenissen.
‘Het Karthuizer klooster van St. andries ter zaliger Haven bij Amsterdam’, is eene verhandeling van Dr. s.; op zeer naauwkeurige en onderhoudende wijze heeft de S. het uit oude handschriften en boeken verzamelde voorgesteld, en alzoo eene belangrijke bijdrage geleverd tot de geschiedenis van Amsterdam en tot die der kloosters in ons land.
Eene zeer lezenswaardige verhandeling van den Heer van enst koning, over de Feestelijke inkomst en het verblijf van maria de medicis te Amsterdam in 1638, wordt gevolgd door eene levensschets van gemelden ijverigen onderzoeker en letterkundige, van de hand van Dr. s., die voorzeker allen, welke den Heer koning gekend hebben, aangenaam zal zijn, en eene bijdrage levert tot de letterkundige geschiedenis van ons land. Het verslag van pagenstecher, Onderprefect van Amsterdam, aan den Prefect van het Departement der Zuiderzee, over de gewone leefwijze alhier, is van kleinen omvang en luttel belang. Van meer gewigt is het verslag van den Maire van Amsterdam, Baron van brienen van de groote lindt, waarin deze vermeldt, wat door hem ten nutte der stad ten uitvoer werd gebragt gedurende het treurige tijdvak der Fransche overheersching.
Ook de geschiedenis der kunst vindt hier eene belangrijke bijdrage in de verhandeling over govert flinck, een der meest beroemde Amsterdamsche schilders; terwijl eene korte, maar belangrijke geschiedenis van de Brievenposterij te Amsterdam, vóór dat die aan het Algemeene Bestuur des lands werd overgedragen, en een opstel over het logement der stad Amsterdam te 's Gravenhage ter dienste der Gedeputeerden ter Statenvergadering, den bundel waardig besluiten.
Nog vindt men in dit Deel eenige aanteekeningen omtrent de Oude kerk, het Stadhuis (Koninklijk Paleis), enz., en de

{==230==} {>>pagina-aanduiding<<}
afbeeldingen van tien beeldjes, berustende op het archief dezer stad, waaromtrent wij met Dr. s. meenen, dat het niet onwaarschijnlijk is dat zij graven en gravinnen voorstellen, al dragen de voorgestelde personen niet geheel het costuum van hunnen tijd; zulke anachronismen toch zijn niet zeldzaam.
Voor 't overige zijn de platen, hoewel kennelijk getrouwe afbeeldingen der genoemde beeldjes, veel minder verdienstelijk van uitvoering dan die van het Eerste Deel; zij missen die fijnheid van teekening, welke in afbeeldingen als deze een eerst vereischte is.
Wij eindigen onze aankondiging met den wensch, dat Dr. s. voortdurend lust en kracht moge vinden om zich aan de beoefening van Amsterdams geschiedenis te blijven wijden.

Amsterdam.

sb.





J. van Vondel's Lucifer. Treurspel. Met Aanteekeningen door J.M. Schrant. Te Dordrecht, bij H. Lagerwey. 1856. In gr. 8vo. XXIV en 128 bl. f 1-50.

De Redacteur van dit Tijdschrift, die ons deze uitgave van den Lucifer ter aankondiging toezond, heeft ons, zeker zonder dat hij het zelf vermoedde, menige verrassing veroorzaakt. Wij begonnen, zoo als ieder lezer behoort te doen, ofschoon wij niet zouden durven verzekeren dat het altijd geschiedt, met het Voorberigt, en lazen daar: ‘Na de uitgave van vondel's Joannes de Boetgezant en Gijsbrecht van Amstel, had zijn Lucifer voor mij zoo veel aantrekkelijks, dat ik ook daaraan mijne krachten besloot te beproeven. In hoe verre dat geslaagd zij, laat ik anderen beoordeelen.’ Wij verwachtten nu, dat de Heer s. zijne lezers tot die beoordeeling in staat zou stellen, door hun mede te deelen wat hij met deze uitgave bedoelde. Maar, eerste verrassing! in plaats daarvan zegt hij: ‘Slechts moet ik doen opmerken, dat ik mijne redenen had, om gemeld Dichtstuk op gelijke wijze als de twee anderen te bewerken: omtrent hetwelk ik geene rekenschap aan iemand acht verschuldigd te zijn.’ Wij dachten een oogenblik aan den poëet die aanving:

Ik zijn belust een vers te maken, 

maar begrepen toch dat, moge zulk een innerlijke aandrang

{==231==} {>>pagina-aanduiding<<}
voldoende zijn tot het maken van een vers, er iets meer noodig is om iemand tot het schrijven van aanteekeningen op een dichtstuk te bewegen. Dit deed ons verwachten dat het werk zelf ons de opheldering geven zou welke de Schrijver niet verkoos te geven. Wij lazen daarom met aandacht de Inleiding, die zeer goed geschreven is. Men vindt daarin, na eene duidelijke inhouds-opgave, eene beoordeeling van den Lucifer als tooneelstuk en als dichtstuk. Nu meenden wij het boek te moeten houden voor eene uitgave van vondel's beroemd treurspel voor beschaafde lezers. De zoodanigen toch alleen heeft de Heer s. zich blijkbaar voorgesteld bij het schrijven zijner kritiek van het stuk. Maar, wij lezen voort, wij lezen de aanteekeningen, en, nieuwe verrassing! die aanteekeningen zijn blijkbaar voor eene andere soort van lezers bestemd. Maar voor wie? Beantwoorde die vraag wie het kan, wij kunnen het niet. Sommige der aanteekeningen dienen om de schoonheden en gebreken van het stuk aan te wijzen, en deze kunnen wij met de Inleiding zeer goed rijmen. Andere wijzen de Bijbelplaatsen aan, die vondel bij het schrijven van zijne verzen op het oog had, en al wordt er ook al zeer weinig Bijbelkennis in den lezer ondersteld, zoodat zelfs de meest bekende plaatsen niet alleen aangewezen, maar uitgeschreven, en soms nog daarenboven verklaard worden, ook hier zouden wij vrede meê kunnen hebben. Maar wij konden onze oogen naauwelijks gelooven, en de vraag naauwelijks onderdrukken, of deze uitgave ook misschien bestemd was voor de lieve jeugd op de lagere scholen, toen wij de aanteekeningen lazen die verklaring van woorden en gezegden bevatten. B.v.: vs. 88: ‘element, grondstof. Oudtijds telde men vier grondstoffen, lucht, water, vuur, aarde.’ Vs. 381: ‘hoefde, behoefde.’ Vs. 450: ‘reis, rid, togt.’ Vs. 769:
‘simpel, eenvoudig, opregt, simplex.’ Zijn zulke aanteekeningen zelfs voor schoolknapen noodig? Weten die niet wat zij moeten verstaan door woorden, als: krielen, herout, verwaand, paaijen, storen, verslingerd, staatsie, vlieten, brouwen, die wij hier alle verklaard vinden? Maar hier is alles verklaard, zelfs woorden die tot de allergewoonste en meest bekende behooren. Weifelen, lezen wij, b.v., op vs. 1072, is ‘tusschen twee gevoelens hangen’, perlemoer, vs. 174, ‘het binnenste van de schelpen der pareloesters’. Wie zoo suf is, dat hij niet weet wat suf beteekent, kan op

{==232==} {>>pagina-aanduiding<<}
vs. 1067 de verklaring lezen: ‘bedwelmd of zwak van hersenen’. Wie nooit van ooft gehoord heeft, dien wordt hier, vs. 177, geleerd, dat er door verstaan wordt ‘allerlei boomvrucht, vooral appelen en peren’, en mogten er zich onder de lezers bevinden, die niet weten wat eene tong is, de Heer s. geeft hun licht door zijne verklaring, vs. 98, ‘beweegbaar vleeschelijk lid in den mond, het voornaamste werktuig van het geluid’.
Maar niet minder werden wij verrast bij het lezen van een ander deel der aanteekeningen. Den titel ziende meenden wij een werk ontvangen te hebben van den Heer schrant, Oud-Hoogleeraar in de Nederlandsche Taalkunde aan de Leidsche Hoogeschool, en wij bleven in dien waan bij het lezen der Inleiding. Aanteekeningen als die, waar wij zoo even melding van maakten, bragten ons aan het twijfelen, en, zoo als ons later bleek, niet ten onregte. Want de aanteekeningen lezende, die moeten dienen om den oorsprong en de afleiding van sommige in den Lucifer voorkomende woorden aan te wijzen, kwamen wij tot de stellige overtuiging, dat het werk afkomstig is van eenen ons geheel onbekenden naamgenoot van den Hoogleeraar, doch die er zeker van kan zijn, dat men hem nooit het ambt door dezen bekleed zal opdragen. Zijne taalkennis is alles behalve groot. In plaats van waar hij den oorsprong van een woord aanwijzen wil, eenvoudig het grondwoord of de deelen der zamenstelling te noemen, geeft hij gewoonlijk twee of meer afleidingen op, en laat zijne lezers daaruit kiezen (lezers die niet weten wat weifelen, perlemoer, ooft is). Die keuze is, wel is waar, somtijds niet moeijelijk voor iemand die eenig begrip van onze taal heeft, b.v. waar griffoen afgeleid wordt van het Lat. gryphus, of van grijphoen; schalmei van het Fransche chalumeau, Lat. calamus, of van schal en mei; en het bijv. n.w. verwaten van verwaten, verlaten, (die beteekenis heeft het nergens) of van ontzetten (een reduplicerend werkwoord van eene zaak afgeleid!); maar waarom dan niet weggelaten wat alleen dienen kan om onkundigen in den war te brengen? Wij gelooven dat de reden eenvoudig deze is: dat de Schrijver op het gebied der
etymologie geheel en al een vreemdeling is. Als wij, b.v., zien, dat hij schallen opgeeft als den grondvorm van zullen, en ellendig voor eene zamenstelling houdt van al en lend, land, wordt het ons duidelijk

{==233==} {>>pagina-aanduiding<<}
dat hij noch den vorm onzer onregelmatige werkwoorden begrijpt, noch de klankveranderingen kent, die de Duitschers Umlaut noemen. Wij zouden meer van dien aard kunnen aanwijzen, maar gelooven reeds genoeg gezegd te hebben om onze lezers te overtuigen, dat zij een groot deel der aanteekeningen van den Heer s. ongelezen kunnen laten zonder er iets bij te verliezen.
Drukker en Uitgever hebben zich van hunne taak wèl gekweten. De Lucifer laat zich in deze uitgave met genoegen lezen.

Mijne tweede Reis rondom de Wereld. Door Ida Pfeiffer. Derde Deel. Te Amsterdam, bij J.C.A. Sulpke. 1856. In 8vo. IV en 244 bl., met gelith. titelvignet, f 2-50. Drie Deelen compleet, f 8-:

Aangenaam is het ons de vertaling te kunnen aankondigen van bovengenoemd werk der beroemde reizigster. Mevr. ida pfeiffer verdient inderdaad wel eene belangwekkende persoon genoemd te worden; zóó veel geestkracht en onverzettelijke wil, als waarvan de Schrijfster blijken gaf bij het trotseren van tallooze moeijelijkheden en gevaren, worden zelfs bij den man zelden aangetroffen. En ook dàn nog zijn het gewoonlijk magtige drijfveêren, die maken dat hij zich vrijwillig er aan onderwerpt en zich niet laat afschrikken van het voorgestelde doel, waar het bereiken daarvan nog eenigzins binnen de grenzen der mogelijkheid ligt. Die groote drijfveêren - wie kent ze niet? - godsdienstijver en vurige liefde tot de wetenschap in haren geheelen omvang, zoo als zij de geheele natuur en daarin ook den mensch tot het onderwerp harer nasporingen maakt, laten zich aanwijzen, waar een voornemen om kennis te maken met vreemde landen en volkeren doorgezet wordt, niettegenstaande alle bezwaren zich daartegen verheffen. En zóó doet het goed te vernemen, tot welk een ijver - ook in onze eeuw, die zoo zeer op het praktische gerigt is, de eeuw van koele berekening - de godsdienst nog in staat is den ontvankelijken mensch te ontvlammen, als men leest van den togt, dien de Fransche Zendelingen huc en gabet door de geheele breedte van het wijd uitgestrekte

{==234==} {>>pagina-aanduiding<<}
Chinesche rijk maakten om het Christendom te gaan verkondigen in de hoofdstad van Thibet, den beroemden hoofdzetel van de Bouddhistische godsdienst. Maar zij, en die vele anderen, welke door de liefde tot de wetenschap gedreven worden, zijn mannen, aan wie natuur en gewoonte meer kracht verleend heeft om tegen de magt der schadelijke invloeden van de buitenwereld te kampen. En toch - het was eene vrouw, die, bijna roekeloos, aan gevaren het hoofd dorst bieden, waarvoor zoo menig man teruggedeinsd zou hebben. Is het dan eene van die halfslachtige wezens, zoo als Amerika er in den laatsten tijd eenige geleverd heeft in Miss bloomer en soortgelijken - caricaturen van de vrouwelijke sekse, minstens evenzeer als men de apen caricaturen van den mensch zou kunnen noemen? Zeker niet! Mevr. ida pfeiffer toont hier en daar in haar werk, dat zij het echt vrouwelijke in de vrouw weet hoog te schatten, en levendig gispt zij het gemis daaraan dat zich in de levenswijze der Amerikaansche vrouwen openbaart. Zoekt men naar de drijfveêren, die haar bewogen om zoo vele vreemde landen en volkeren te bezoeken, waarbij zij niet alleen zeer dikwijls verstoken was van alle gemakken, welke de beschaafde maatschappij aanbiedt, maar ook aan allerlei onaangenaamheden, zoo wel van de omgevende natuur, als van den kant der meer of minder beschaafde menschen die zij bezocht, was blootgesteld - dan was het noch godsdienstijver, noch uitsluitend of zelfs hoofdzakelijk zucht om de kennis betreffende vreemde streken en hare bewoners uit te breiden. De Schrijfster zelve zegt aan het einde van haar werk, dat zij verre is, van zich tot het getal van begaafde personen te rekenen. Die bescheidene uitspraak, hoewel wij verre zijn van haar te beamen, maakt dat wij aan haar werk niet die gestrenge eischen kunnen doen, welke iemand, die zich als een begaafd onderzoeker wilde doen kennen, te vervullen zou hebben. Hier en daar verraadt zich dan ook de
mindere kennis die de Schrijfster heeft van de oorzaken der natuurverschijnselen, b.v. waar zij spreekt over den vulkaan Goenong-Api, en het zoo vreemd vindt dat deze berg bestendig rookt, zonder dat er ooit eene uitbarsting heeft plaats gehad, terwijl de bewoners van vulkanische streken weten, dat eene uitbarsting minder te vreezen is, naar mate de dampen, welke een vulkaan van zich geeft, gemakkelijker

{==235==} {>>pagina-aanduiding<<}
uitweg vinden. Want eerst wanneer die uitweg gesloten of niet meer toereikend is, dan ontstaat er eene beroering in de ingewanden der aarde, die zich door golvingen van hare oppervlakte - aardbevingen - openbaart, tot dat eindelijk met geweld de uitweg weder geopend wordt onder het uitwerpen van gesmolten massaas, bekend onder den naam van lava. Daarom vergelijkt von humboldt de vulkanen zoo treffend met de veiligheidskleppen der stoomwerktuigen. Ook op het gebied der volkerenkunde misten wij bij de Schrijfster hier en daar de kennis, die het haar mogelijk gemaakt zou hebben, de talrijke op dit gebied bestaande vragen grondiger te beantwoorden. Zóó zoude zij bij hare vrij langdurige omzwervingen in den Oost-Indischen Archipel in staat geweest zijn zich eene eigene meening te vormen, en die meê te deelen, over de vraag, of men een Maleisch menschenras moet aannemen, dan wel - of men, zoo als sommige nieuweren doen, den naam van Maleijers moet beperken tot de kustbewoners, die - zeeroovers van beroep en van natuur - met meer of minder grond van waarschijnlijkheid als van gemengd ras beschouwd worden. Desniettemin bevat haar werk menige bijzonderheid, die als eene belangrijke bijdrage tot de volkerenkunde beschouwd kan worden. Daaronder vooral hare mededeelingen betreffende de Dajakkers op Borneo en de Battakkers op Sumatra, over welke grootendeels nog geheel wilde, kannibalische volkstammen onze kennis zeer beperkt was. Onder de laatsten was het dat alleen hare tegenwoordigheid van geest haar redde uit het gevaar van den wilden tot een lekker beetje te strekken. Eene scherts, waardoor zij de dreigende gestalten tot lagchen wist te brengen, redde haar het leven. - Ook hare schilderingen van den maatschappelijken toestand in streken door Europeanen in of buiten Europa bewoond - Engeland, de Vereenigde Staten, Californië - zijn treffend en boeijen de aandacht. Al vertoont zich dan ook nu en dan eenige ijdelheid,
wanneer zij spreekt van de onderscheiding en de hulde die men haar hier en daar bewees, die ijdelheid vergeven wij gaarne bij de vrouw, welke ons zoo veel belangrijks weet meê te deelen, de persoon, in wie zich de Oud-Germaansche zucht naar avonturen zoo levendig openbaarde.
De vertaling is over het algemeen goed te noemen, en laat zich gemakkelijk lezen, wijl de taal niet in al te stijve vormen

{==236==} {>>pagina-aanduiding<<}
gewrongen is. Somtijds gaat de Vertaler in dit opzigt te ver, en gebruikt zegswijzen, die zelfs de beschaafde spreektaal vermijdt. De aanmerkingen die de Vert. hier en daar onder den tekst geplaatst heeft, hadden wij voor het meerendeel gaarne gemist. Meestal bevatten zij hatelijkheden tegen Mevr. ida pfeiffer; een enkelen keer is de verklarende aanmerking onjuist, en onduidelijker dan dat, wat het moet ophelderen. Zoo heet het D. III, bl. 10: ‘Juffers is, in de insectenkunde, de naam eener bastaardsoort van vlinders.’ Wat mag Vert. wel onder den naam van bastaardsoort verstaan? De grond, die voor het maken van deze aanmerkingen aangevoerd wordt: ‘Ida pfeiffer zegt ruiterlijk hare meening omtrent hetgeen zij zag en opmerkte; ligt dat een vertaler ook voor eene enkele maal zijne meening kenbaar maakt’, is zeker nog nooit aangevoerd en - om niet iets anders te zeggen - onvoldoende. Zijn de aanmerkingen van dien aard, dat zij de waarde van een werk verhoogen, dan zijn ze in zich zelf gegrond; zonder dat zou men ze den man kunnen vergeven, die zijn naam naast dien van ida pfeiffer zou mogen zetten. ‘Een vertaler’ vergeeft men ze niet. De gewoonlijk voorkomende Germanismen zijn in de vertaling vermeden, hoewel we niet kunnen nalaten opmerkzaam te maken op enkele nieuwe, als op bl. 131, D. III: ‘het wasschen kostte heen en weêr’. De Vert. verklaarde zich zeker dit ‘heen en weêr’ als of er gezegd werd: ‘de kosten van vervoer er onder begrepen’. Verder vonden wij: ‘bloedrijk’ voor ‘schatrijk’, ‘hoofdschedel’ en ‘pleizierig (over schouder)’. In het geheel weinig Germanismen, maar deze nieuw en vrij sterk. Ten slotte kunnen wij den wensch niet onderdrukken, dat het werk, dat eene evenzeer onderhoudende en aangename als nuttige lectuur aanbiedt, een zoo
groot aantal lezers moge vinden, als waarop het aanspraak mag maken.
z.

s.




De Twijfelaar, of de weg des heils gevonden. Door Veritas, Schrijver van: ‘De Waarheidsvrienden te Hoogenbeek’. Te Utrecht, bij J.H. Siddré. 1857. Met titel en vignet in steendruk. In gr. 8vo. 378 bl. f 3-50.

Blijkens het Voorberigt was het doel van den Schrijver, in een romantisch verhaal eene aanschouwelijke voorstelling te

{==237==} {>>pagina-aanduiding<<}
geven van den treurigen gemoedstoestand dergenen, die, ofschoon 't hun aan liefde voor de waarheid niet ontbreekt, echter niet opgewassen zijn tegen de drogredenen eener valsche wijsbegeerte, die de Christelijke godsdienst poogt te ondermijnen; tevens met aanwijzing, hoe zulke ‘twijfelaars’ vaak onder het bestuur der Goddelijke Voorzienigheid aan zichzelven en het kinderlijke geloof worden teruggegeven. Lof verdient dat oogmerk, maar het is in dit verhaal niet bereikt. De hoofdpersoon is volstrekt niet hetgeen men in dien zin door een ‘twijfelaar’ verstaat. De bedoelde twijfeling onderstelt althans eenigermate onderzoek, en de hoofdpersoon is niets meer en niets minder dan een ligtmis, niet uit het beginsel der ongeloovigheid, maar uit gebrek aan eenig beginsel - al ware het dan dat der ‘valsche wijsbegeerte’ - uit volslagen zedelijke zwakheid, die geen weêrstand biedt of kan bieden aan de spotternijen van makkers, uit valsche schaamte, die hem eene straatnimf, bij vergissing voor een fatsoenlijk meisje aangesproken, onder zeer wellevende verontschuldiging met een gulden doet afschepen, en hem een schat van geld doet besteden tot het verkrijgen eener maîtres. In die soort van dingen is, reeds te beginnen met de kostschool, de voorstelling wel wat sterk met de ‘levendige kleuren’, waarvan het Voorberigt gewaagt. Jerome, in één woord, is - altijd onder fatsoenlijke vormen - een rijke losbol, van wiens twijfelarij in 't godsdienstige alleen dit aan 't licht komt, dat hij zich door een tafelgenoot zoo wat tot de Voltairiaansche ligtzinnigheid laat leiden. De wijze, waarop hij eindelijk, de droefheid zijner moeder over zijn gedrag ontdekkende, tot rust voor zijn gemoed en verbetering van beginselen tracht te geraken, is in zoo ver zeer karakteristiek, dat hij - naar Rome reist, om daar de R.-K. godsdienstleer te leeren kennen. Hij komt daar in
aanraking met eenen zeer misteekenden Jezuït, die geslepen heet, maar een uilskuiken is, volstrekt niet aangekleed, om den niet bedorven, maar van alle vastheid ontblooten jerome te bekeeren. Al hun schermutselen komt neêr op het strijden met plaatsen uit augustinus! En het uitstapje met eenen Engelschman naar Loretto is kennelijk alleen zoo breedvoerig beschreven, ten einde bladzijden te vullen. Te Rome nu wordt jerome door het in akelige wanhoop sterven van zijnen neef, ligtmis als hij, maar zedelijk dieper gezonken,

{==238==} {>>pagina-aanduiding<<}
tot nadenken gebragt; en ‘wat hij te Rome vergeefs gezocht had, wat hij wanhoopte ooit te zullen vinden’, vindt hij bij eenen predikant in Zwitserland, die zich zijner aantrekt en hem, op zijne wijze, tot een geloovig Christen maakt. Wij zeggen: op zijne wijze; want daarin is veel, dat, èn aan zeer gegronde bedenking blootstaat, èn voor iemand van jerome's stempel magtig weinig hout snijdt: een vloed van Bijbelplaatsen, tot geijkte terminologiën bijeengebragt, maar weinig geschikt om tot helder inzien in het Evangelie te leiden, vooral tegenover iemand, wien ‘het geloofsstuk der erfzonde en van het borgschappelijke lijden van jezus voorkwam met Gods liefde en regtvaardigheid in strijd te zijn’ (bl. 79). Slechts ééne bijzonderheid halen wij aan: ‘Ten aanzien van ons menschen kan er dus voor God geene reden bestaan, waardoor Hij volgens regt gebonden is, aan dezen meer of minder dan aan een ander zijne genade te verleenen, en daarom zegt Hij met regt tot mozes: Ik zal mij ontfermen, diens Ik mij ontferme. Maar dit neemt geenszins weg, dat, ofschoon God zonder eenigen band ten opzigte van ons menschen, naar den wil zijns welbehagens, zijne genadegaven wegschenkt, Hij daarom ten aanzien van zichzelven redenen kan hebben, waarom Hij aan dezen de gave des geloofs geeft en aan anderen niet’ (bl. 340). Wij hebben geen lust, dergelijke dogmatismen en dwaasheden uit te schrijven of te wederleggen. Het eerste zou den lezer niet behagen; tot het laatste is het hier de plaats niet. Het is waarlijk jammer, dat onder zoo veel onzin eenige opmerkingen als wegzinken, die zeer doeltreffend zijn; b.v. dat de natuur wel geschikt is om te vervullen met indrukken van Gods grootheid en goedheid, maar dat men een gemoed behoort te hebben om die indrukken op te nemen. ‘Niet de schoonheid van Edens hof heeft het eerste menschenpaar voor
zondigen kunnen bewaren, slechts het geloof aan Gods Woord had dit kunnen doen’ (bl. 190). Zoo ook, dat goede voornemens onbeduidend en onvruchtbaar zijn, indien zij niet door godsdienstig gevoel worden geheiligd (bl. 242).
Wat den vorm aangaat - in de inkleeding is veel, zeer veel, dat een volslagen gemis van goeden smaak bij den Schrijver verraadt. Een paar mislukte aardigheden ter proeve:
‘Ik stond bijna even zoo te kijken, als de vrouw van loth, toen zij in een zoutpilaar was veranderd’ (bl. 16).

{==239==} {>>pagina-aanduiding<<}

‘Ik bemerkte wel, dat de Kalkoen williams, zoo als men mijns inziens verkeerd zegt, de keel afbeet, daar hij naar mijn oordeel veel meer trek had, in den Kalkoen te bijten, dan het arme dier er aan dacht of denken kon, dit mijnen vriend te doen’ (bl. 63).
‘Ik luisterde als een haas in zijn leger met in den wind gestoken ooren - de jagtterm is lepels, maar dewijl ik deze haselijke parabel op mijn menschelijk persoontje toepas, meen ik mij van den gewonen spraakterm ooren te mogen bedienen’ (bl. 134).
Nog een paar vragen en daarmede genoeg. Wat meent de Auteur met de ‘gezamenlijke talenten van de zeven wijzen van het Oosten (bl. 76);’ misschien de zeven wijzen van Griekenland? Meent hij met cum Lucas (bl. 123) misschien secundum Lucam? Met citaten van professoren (bl. 188) welligt dictaten? De Latijnsche woorden zien er hier en daar potsierlijk uit; b.v.: indices (kenteekenen) bij het ontdekken van vermeende inbraak, inditiën (bl. 177).
Der taal- en drukfouten is het getal legio - zij zijn vele. Jammer, dat men voor de inderdaad goede teekening der lieve janny, jerome's eerste liefde en eindelijk de voortreffelijke vrouw van den verbeterden ligtmis, zoo veel moet meênemen, dat berisping verdient.

Rose Clark, door Fanny Fern (Mrs. Sarah Payson Eldridge), Schrijfster van: ‘Losse Bladen’, ‘Ruth Hall’, enz. Uit het Engelsch. Te 's Gravenhage, bij G. de Geus. 1856. In gr. 8vo. IV en 332 bl., met gelith. titelvignet, f 2-90.

Reeds vóór een half jaar las ik in de Revue des deux Mondes, van 1856, 1o. Julij, een ferm stuk over Le Roman populaire et le role du romanesque en Amérique, voornamelijk met het oog op de romans van f.f. geschreven. Ondanks de heusche vermaning van onzen Redacteur, om toch niet te veel bladzijden der Letteroefeningen in beslag te nemen, kon ik de verzoeking niet weêrstaan, om de hoofdgedachte uit dat stuk hier over te nemen.
Mij dunkt, uit het land, wat het zoo verre heeft gebragt in deze productie, een stemme des oordeels te hooren over de

{==240==} {>>pagina-aanduiding<<}
akkers, die eerst onlangs voor deze cultuur werden beploegd, is niet onbelangrijk, vooral als zij gesproken wordt door een man, zoo bekwaam als emile montégut.
Hoe nuttig en noodig hij den roman ook houdt, om het werkelijk leven eens volks, zijne zeden te leeren kennen, de Fransche schrijver deelt in het algemeene gevoelen van zijnen gevaarlijken invloed op de zeden. Maar (zoo gaat hij voort) hij is een kwaad, noodzakelijk geworden in de maatschappij. Als letterkundig product heeft hij zijnen oorsprong in de overprikkeling der verbeelding, die van zelf ontstaat bij de overmatige bedrijvigheid, bij de schreeuwende contrasten van stand, begaafdheid en geluk in onze maatschappijen. De algemeene behoefte er naar bij het publiek verklaart zich uit dat gevoel van malaise, uit die behoefte om aan de werkelijkheid te ontsnappen, kortom uit dien halfslachtigen toestand, waarin zich elke klasse bevindt, die snel vooruitgaat. Hoe talrijker de klasse derzulken wordt, met den vooruitgang dezes tijds, des te grooter rol zal het sentimentele en romaneske in de litteratuur van den dag gaan spelen.
In de Amerikaansche letterkunde is die rol nog slechts gering. De roman is er nog niet te huis, nog onhandig, gelijk de jongeling zijne eerste schreden zet op het tooneel des levens. Eigenlijk zoekt hij zich alleen belangrijk te maken door overdrijving, vooral van de tooneelen des huiselijken levens. De kinderen zijn veel schooner, naïver en engelachtiger, dan in de gewone natuur. Zoodra als de schrijver zich buiten dien kring van den huiselijken haard waagt, dan levert zijne maatschappij hem geene beminnelijke schilderij, geene personen of lotgevallen van waarlijk romantiek belang op. Alles is er platte werkelijkheid, plebejisch proza.
Van waar dit verschijnsel in de Amerikaansche romans? Niet omdat de behoefte aan het romaneske aan de Amerikaansche lezers ontbreekt, hoe praktisch en materiëel ze ook zijn mogen. Maar de stof ontbreekt in hunne maatschappij. Die contrasten waarvan we spraken, worden daar niet gevonden. Het is eene maatschappij, waar alleen de middenklasse bestaat; alleen burgers en kooplieden, zonder eigenlijk gezegde stand van adel of kunst, als tegenhangers. Denken wij ons een Amerikaansch huis. In de eene kamer eene jonge dochter, zoo schoon en engelachtig als gij maar wilt; in de andere,

{==241==} {>>pagina-aanduiding<<}
achter een kantoorlessenaar, een jongman, wiens hart in de eerstgenoemde kamer is. Al is het meisje nog zoo rijk, en de jongeling nog zoo arm, hunne liefde is nooit romanesk, en blijft het natuurlijkste gevoel van de wereld. Als charles moor zijne familie verlaat, en uit wanhoop en behoefte roover wordt, dan is hij romanesk; maar een Amerikaan, die zijn fortuin gaat zoeken in de prairiën van het Westen, of in de goudmijnen van Californië, al ware hij de grootste deugniet van de Unie, al had hij een tal van wilden gedood, en een millioen kroeggevechten bijgewoond, - is nooit een romanheld. De vader of broeder van het voorwerp zijner liefde zou hetzelfde kunnen gedaan hebben. Tusschen rijk en arm is dáár geen werkelijk verschil, niet meer dan tusschen laken van dezelfde stof, ofschoon verschillende snede.
Nog eene andere reden is er, misschien niet de minst gewigtige. De belangrijkheid van het romaneske hangt af van de verfijndheid, waartoe de ondeugd in eene maatschappij is gekomen. De deugd, gelijk alle goede dingen, is dichterlijk, maar niet romanesk. De ondeugd is romanesk; maar, om dit waarlijk te zijn, moet ze als het ware langzaam opgevoed en geperfectionneerd zijn. Zij moet zich niet meer in haar grof en misdadig kleed, maar in modegewaad en geleenden naam vertoonen; zoodat ze het oordeel benevelt, en tot die onbegrijpelijk medeslepende kracht komt, waardoor ze den deugdzaamste laag maakt, en wat meest hecht en aanzienlijk was, te gronde rigt. Dìt romaneske is eigenlijk gezegd het deel onzer tegenwoordige maatschappij - (veel eer voor de Fransche romans, maar een schrikkelijk oordeel over het arme volk! - arme Franschman!), terwijl dàt uit het contrast der standen geboren, aan de tijden vóór de Revolutie eigen was. Beiden ontbreekt - gelukkig voor hen! - aan de Amerikanen, en dus ook aan hunne boeken.
Leest hunne romans. Zoo lang ze tevreden zijn de tooneelen des dagelijkschen levens te schetsen, zijn ze lief en boeijend; maar als de schrijver zijn hulkje waagt op de baren des gevoels en der verbeelding, lijdt hij onvermijdelijk schipbreuk. De Amerikaansche wereld is te demokratisch, te plebejisch, is eigenlijk nog niet, wat wij wereld noemen, met hare eigenaardige verdorvenheid. Hoe veel ophef ze ook maakt van haar fashion, de vlugt harer verbeelding gaat niet boven

{==242==} {>>pagina-aanduiding<<}
prachtige meubelen, rijtuigen, uitstapjes naar modeplaatsjes, enz. De Amerikaansche romanschrijvers streven wel naar dat romaneske, en stapelen toevallen, verrassingen en rampen opeen; maar zij slagen er niet in om te schokken. In den dandy herkent men altijd den koopmanszoon; van het elegantste paar blijft men vragen, waar vroeger hun winkel stond. Al die personen, welke door arbeid vooruit zijn gekomen, loopen spoedig gevaar belagchelijk te worden, als zij te veel willen zijn.
Zoo de personen van f. fern. Zij voert, b.v., twee vrouwen op, die den toon willen geven in eene kleine stad, Mrs. howe en Mrs. flynn, met nijdige harten, en lasterende tongen. Beide zijn zonder hart; maar zij zijn te nietsbeduidend, om het regt daartoe te hebben. - Op innemende wijze beschrijft zij ons elders een paar belangwekkende oude lieden; maar bij nadere kennismaking met den oorsprong van hun geluk, stuit men op eene zeer onbehagelijke geschiedenis van dronkemansbekeering. - Nog plomper is de figuur van Mr. stahl, die zijne vrouw plaagt en vervolgt, door laden en brieven open te breken, te lagchen als zij zich bezeert, kortom op eene wijze, waarvoor bij ons een kruijer zich schamen zou.
Wanneer f. fern de werkelijkheid beschrijft, dan is zij oneindig belangwekkender. Zij schijnt maar ééne zwakke zijde harer landgenooten bestudeerd te hebben, maar hiertegen trekt zij ook met eigenaardigen toorn te velde. De egoïsten zijn hare helden, maar zij beschrijft een egoïsme zoo als het zich vertoont bij parvenu's, die de broodkruimels tellen, welke bespaard konden worden, en een zwavelstok achter slot bergen. Al de tooneelen, waar dit kleingeestige egoïsme wordt opgevoerd, ademen waarheid, en hebben eene onmeêdoogende, maar terugstootende naauwkeurigheid.
Eene andere merkwaardige type van egoïsme is tante dolly. Bij gebrek aan andere contrasten, zijn het vooral twee soorten, die in de Amerikaansche maatschappij overvloedig gevonden worden, dat tusschen rijk en arm, en dat tusschen den van nature rijk begaafden geest, en het lage karakter. Dit laatste geeft voor een groot deel stof tot den roman: Rose Clark. Tante dolly is zulk eene lage ziel, die voor al wat van haar verschilt, de diepste verachting koestert. Zij is eene snibbige, winzuchtige, gierige vrouw, die nooit hare zuster had mogen

{==243==} {>>pagina-aanduiding<<}
lijden, welke zachtzinnig, godsdienstig en letterlievend was. Na den dood van die zuster, plaatst zij haar verweesde nichtje in een gesticht. De menschen hadden er van gesproken, dat zij zich het kleine meisje niet aantrok. ‘Ging dat haar aan? Waarom ging hare moeder juist op zulk een ongeschikten tijd sterven, vóór dat het kind voor zich zelf kon zorgen?’ Toen de kleine rose groot genoeg geworden was, haalt tante haar uit het weeshuis. Al dadelijk mishaagt haar de schoonheid en zachtaardigheid van het lieve kind. Rose verrigt, zoo goed zij kan, het werk eener dienstbode, maar oogst voor hare moeite niets dan snaauwen en slagen. ‘Zij kost meer dan zij verdient; zij is te dikwijls ziek; zij wil naar school: juist als hare moeder, zij zal nooit ergens toe deugen.’ Als zij naar school ging, zou zij zich allerlei zotternijen in het hoofd halen, en door hare lieftalligheid aller harten winnen, - en dat wil de goede tante volstrekt niet hebben. - Zoo teeder opgevoed, wordt het meisje de prooi van den eersten verleider den besten. Nu heeft tante dolly, die intusschen de rijke Mrs. howe geworden is, eens eene wezenlijke reden van beklag, en maakt een gretig gebruik van deze schoone gelegenheid, om kwaad te doen. Ongelukkig wordt het karakter van tante dolly, ofschoon in het begin goed geschetst, van nu aan eene belagchelijke caricatuur. De pretensies, die ze nu begint te maken, komen niet overeen met zulk een plomp en laag karakter.
Mrs. markham, de bestuurderes van het armengesticht, waar rose is opgevoed, verdient ook afzonderlijke vermelding. Geen teederder persoon, dan zij tegenover het bestuur of de bloedverwanten der kinderen. Maar in de uitoefening van hare pligten is zij een beul. De kinderen, slecht behandeld en gevoed, worden ziekelijk en uitgeput, waaruit het bestuur bij de jaarlijksche visitatie altijd deze physiologische opmerking put, dat de kinderen der armen met zwakke gestellen voor het wangedrag der ouders moeten boeten. Steunende op deze beschouwingswijze, bekommert Mrs. markham er zich weinig om, als een der kinderen ziek wordt. Zij is eene waardige zuster van dergelijke heldinnen van c. dickens.
Als f. fern zich vergenoegt met dit egoïsme te hekelen, is hare pen uitstekend; maar als zij, in plaats van de naakte waarheid te toonen, hoogere gewaarwordingen wil schetsen en

{==244==} {>>pagina-aanduiding<<}
opwekken, dan wordt zij belagchelijk overdreven en vervelend romanesk. Het waarlijk romaneske gaat den Amerikanen slecht af, en zij zouden wèl doen, het te laten varen.
Tot zoo ver de begaafde Franschman, wiens redenering wij slechts weinig verkort, meestal letterlijk hebben wedergegeven. Behoudens eenige wijzigingen zijn wij het in de hoofdzaak met hem eens. Wij voegen hier nog bij, dat de hoofd-intrigue van dezen roman op eene naamsverwisseling berust, die vrij onverklaarbaar en vreemd is. Rose clark zelve, de heldin, is eene lieve persoon, waarvoor de Schrijfster wel onze belangstelling weet gaande te maken, maar als karakterschildering is zij niet veel waard. Hoe lief ook, er is kracht noch eenheid, noch leering in die schildering. Andere nevenpersonen, waarvan sommigen met meesterlijke trekken geteekend zijn, gaan wij met stilzwijgen voorbij; alleen de mannelijk, ja bovenmenschelijk krachtige geertrude dean, voor wier kracht geene zedelijke reden bestaat, is een weinig behagelijk beeld.
Nogtans oordeelen wij iets gunstiger dan de Franschman over dezen en de Amerikaansche romans in het algemeen. Wij stemmen toe dat het ware romaneske er aan ontbreekt, of misplaatst is, en dat zij dikwijls in overdrijving vervallen. Maar is dat ware romaneske toch niet ook meestal overdrijving? Die van de Amerikanen moge tot eene andere categorie behooren, zij is daarom nog zoo veel erger niet dan die der Franschen. Aan de andere zijde is dit, dat de Amerikaansche romans zich meer en beter met de schildering van het werkelijke en huiselijke leven bezig houden, een groot voordeel boven het eigenaardig Fransche in onze gewone romans. Ik wil de Hollandsche natie de beleediging niet aandoen van haar in alle deelen met de Amerikaansche gelijk te stellen, maar juist dat meer praktische, alledaagsche waarheid zoekende in deze romans, zal onder ons zeker sympathie vinden. - Ook het Hollandsche publiek toont, door het toenemende debiet van deze soort van romans, iets van die voorliefde te voelen.
En bij de lezing kan ik mij die sympathie ook wel begrijpen. Al schokt en scheurt, al verblindt en verbaast ze ons niet zoo zeer, f. fern boeit ons, en wint door menigen lieven trek ons hart. Het hoofdplan van het gebouw harer romans

{==245==} {>>pagina-aanduiding<<}
moge feilen zigtbaar laten voor het architectonisch oog des meesters, de dilettant vindt in de afwerking der bijzondere deelen en vertrekken menig net en boeiend plaatsje dat hem aanlacht.
Wat mij betreft, men ga gerust voort, mits niet al te doldriftig om den mannelijken arbeid der Amerikaansche schoonen, aan onze, gelukkig nog vrouwelijke, vrouwen en meisjes aan te bieden. - Maar, ik bid u, boekverkoopers en vertalers! neemt er den tijd toe. Het worde toch niet alleen jagt- en broodwerk, gelijk het ook hier weder het geval schijnt geweest te zijn. Men behoeft slechts een paar bladzijden van het oorspronkelijke naast de vertaling te leggen, om te zien, dat hier misschien wel eene eenigzins geoefende, maar toch zeer losse hand aan het werk is geweest, die al tevreden was, als het er maar wat op geleek. De noot op bl. 30, b.v., doet ons zien, hoe de Vertaler maar aan het werk is gegaan zonder iets van zijnen roman af te weten, nog in den waan, dat hij over Engelsche personen en zeden sprak. Eerst later heeft hij zijne fout bespeurd, en meent het in de errata (ten getale van één n.b.!) te kunnen verhelpen.
De romans van f. fern zijn wel waard om vertaald te worden: zij zijn het zelfs wel om beter vertaald te worden.

d-d.




Bladen, Nieuwe Bladen, en Laatste Bladen uit het Dagboek van een Geneesheer, door S. Warren, Schrijver van ‘10,000 pond 's jaars’, ‘Godsvrucht en Beproeving’, enz. Naar den achtsten druk uit het Engelsch, door P. van Os. III Deelen. Te Sneek, bij van Druten en Bleeker. 1856. In gr. 8vo. f 10-80.

Samuël warren werd den 23sten Mei 1807 in Engeland, of eigenlijk Noord-Wales, in het Graafschap Denbigshire, geboren. Hij is de oudste zoon van Dr. warren, voorheen een uitstekend predikant onder de Wesleyaansche Methodisten, maar nu vóór eenige jaren geestelijke in de heerschende (Episcopale) Kerk. Zijne moeder onderscheidde zich door uitstekend verstand en ijverige godsdienstigheid.
Warren werd aanvankelijk opgeleid voor de uitoefening der geneeskunst, maar na vijf jaren in de studie daarvan door-
{==246==} {>>pagina-aanduiding<<}
gebragt te hebben, kreeg hij er grooten tegenzin in, en ging in het jaar 1827 naar de Universiteit van Edinburg, later in de Inner Temple te Londen, waar hij in de regten studeerde. Na sedert 1831 gepraktiseerd te hebben als advocaat, werd hij in 1837 aan de regtbank verbonden, klom langzamerhand op tot de waardigheid van Recorder (zoo veel als stads-archivarius en secretaris) van Hull, in 1852, en werd in 1856 tot lid van het Parlement gekozen voor Medhurst.
Als regtsgeleerde en letterkundige heeft w. een zeer werkzaam leven geleid. Hij was een gezocht medewerker van letterkundige tijdschriften, reeds op zijn zestiende en een politiek schrijver op zijn negentiende jaar. In 1827 begon hij het ‘Diary of a late Physician’ (het werk wat thans vertaald voor ons ligt), weinige jaren later gevolgd door ‘10,000 pond sterling 's jaars’, toen door ‘Now and Then’ (Nu en toen, of het heden en het verleden), hetwelk gevolgd werd door ‘The Lily and the Bee’. Over het laatste liepen de gevoelens zeer uiteen. Bijna in alle talen van Europa zijn deze werken vertaald, en in Amerika herdrukt. Bovendien heeft w. rijkelijk bijgedragen tot het tijdschrift ‘Blackwood's Magazine’, in onderwerpen van kritischen, geschiedkundigen, en staatkundigen aard. Ook in het vak van praktische regtsgeleerdheid zijn sommige zijner werken als klassiek erkend. De volksuitgave van warren's werken vond zeer grooten aftrek. Alleen in de laatste drie jaren werden er (in Engeland) tusschen de 20,000 en 30,000 exemplaren van het ‘Diary of a late Physician’ verkocht, niettegenstaande de verschillende uitgaven die reeds vroeger verschenen waren.
Bij dat alles vond hij nog tijd voor den arbeid en de zorgen van het staatkundige leven. Hierin behoorde hij de Torypartij, en toonde zich steeds een ijverig verdediger van de regten der Engelsche Kerk, een voorstander van de zaak van het volks-onderwijs, en een bezadigd beschermer van de arbeidende klasse. Toen hij zich candidaat stelde voor Medhurst, werd hij zonder tegenstand gekozen, en konde bij zijne verkiezing de verklaring afleggen: ‘dat hij in het Parlement kwam, zoo vrij als de wind; maar niet zoo veranderlijk’.
Toen de post van Recorder der stad Londen vacant was (op het laatst des vorigen jaars) kwam w. hiervoor zeer in aanmerking. In de City werd zijn naam zeer gunstig opgenomen,

{==247==} {>>pagina-aanduiding<<}
en mannen van alle partijen verheugden zich in het vooruitzigt van dien post aan hem opgedragen te zien. Vooral de liberale bladen verkondigden zijnen lof, en noemden het een verblijdend teeken, ‘dat het Recorderschap van Londen opgedragen zou worden aan iemand, zoo weinig in connectie met de hooge aristokratie en den geld-adel van Engeland, als deze begaafde schrijver’.
Deze korte levensbeschrijving heb ik niet uit mij toevertrouwde familie-papieren, of onuitgegeven bescheiden; maar eenvoudig uit het tijdschrift ‘Illustrated London News’, waar zijn persoon juist bij gelegenheid van de candidatuur voor het Recorderschap besproken werd. In het voorbijgaan gezegd: de schrijver van 10,000 £ heeft dat postje van 3000 £ niet gekregen, maar een ander is er mede belast. Maar het was mij een aangenaam toeval des Schrijvers levensbeschrijving hier te vinden, en ik meende onzen lezers geene ondienst te doen als ik hen ook hiervan liet profiteren. Want de kennis van den Schrijver en zijne omstandigheden kunnen ons den opgang zijner werken, en de eigenaardige keuze van dit onderwerp eenigzins verklaren.
En nu het werk zelf. Het moet al een vrij klassiek werk zijn, wat in onzen spoedig vergetenden en geen tijd hebbenden tijd, na bijna 30 jaren nog de aandacht boeijen kan. Maar de Heeren van druten en bleeker wisten wel wat ze deden, toen zij deze bladen weêr opzochten.
Of de Doctoren meestal geen tijd, of geene genoegzame litterarische vaardigheid bezitten, dan of zij te weinig achting voor het onzigtbare deel hunner patiënten hebben, om de rijke schatkamer hunner ondervinding wat meer algemeen open te stellen, dan ze doen, of althans vroeger deden, weet ik niet. S. warren echter ontbrak het aan die vereischten zeker niet, en hij deed een goed werk toen hij deze belangrijke episoden wel niet uit eigene, maar toch uit doctorale ondervinding met den tact eens deskundigen beschreef. Want, hoe ongewoon en ontzettend sommige ook zijn, iemand van het vak verzekerde mij, dat alle verhalen de proef der waarheid kunnen doorstaan.
Met meesterlijke hand, en op boeijende wijze, worden de verschillende tooneelen van lief en van leed, die het boek behelst, beschreven. Wij krijgen den man lief, die met zoo

{==248==} {>>pagina-aanduiding<<}
diep gevoel het lijden zijner medemenschen beschrijft, zonder zich in overdrevene sentimentaliteit droog te weenen. Wij luisteren met belangstelling naar den menschenkenner, die het menschelijke hart zoo duidelijk voor het oog blootlegt, zonder het als een anatomisch preparaat te behandelen. En somtijds weder doet hij ons schateren van lagchen, zonder gezochte grappigheid, of gevoellooze spotternij.
Boeijend is de vorm, waarin warren zijne gedachten kleedt. Maar het is meer dan der lezeren genoegen, het is hunne leering, die hij beoogt. Hier prediken ons zijne verhalen, dat geen rijkdom van geest of goed voor de rampen dezes tijds behoeden; maar geloof en deugd alleen eene kracht zijn in de dagen der smarte. Elders geven zij het met gloeijende letteren te lezen, hoe de ondeugd zelfs in den schoot des geluks niet gerust, maar op het krankbed en in de lijdensure dubbel rampzalig is. Leering, stichting, mogen wij wel zeggen, is zijn doel, en hij schroomt daarbij niet den sluijer op te ligten van de afschuwelijkste tooneelen; maar weet ook liefelijke schilderijen voor ons op te hangen, die zacht en opwekkend spreken tot het hart.
Het zijn ziektegevallen, die de S. ons mededeelt; maar de Medicus behoeft niet bang te zijn, dat zijne leeken hier die oppervlakkige ziektekennis zullen opdoen, die velen wel wenschen, om er soms een belagchelijk gebruik van te maken. Het zijn meer de zieken, dan hunne ziekten, die de Doctor beschrijft.
Men moet echter erkennen, dat de overvloed van allerlei soorten van waanzin en geestverbijsteringen wel iets eentoonigs geven aan deze lange rij van verhalen. Er is echter in die eentoonigheid te veel afwisseling, dan dat het boek ‘eene beeldengalerij van krankzinnigen’ zou zijn, zoo als iemand het noemde. Bovendien waren psychologische krankheden misschien beter voor populaire mededeeling geschikt, dan physiologische. - Ook vermoedt men in de keuze van meestal ijzingwekkende en ontzettende gevallen wel een weinig jagt naar het piquante. Maar het publiek is nu ook eenmaal wat overprikkeld, en wil niet geboeid, maar geketend worden. Warren moge hierin de volksgunst wat te veel hebben gezocht, hij doet het toch zonder die grove onnatuurlijkheden, en wonderbaarlijke toevalligheden, waarmede vele romanschrijvers ons kippevel of lachbuijen op het lijf jagen.

{==249==} {>>pagina-aanduiding<<}

Och! dat ik hier de pen mogt nederleggen, en van den Vertaler zwijgen! Want dat is steeds en overal hetzelfde liedje. Wel is waar, er zijn vrij wat mindere vertalers dan de Heer van os; maar ook hij werkt te spoedig en te slof. Wat vele onnaauwkeurigheden! al zijn ze meestal niet belangrijk genoeg, om er afzonderlijke melding van te maken. Ik geloof wel dat de Heer van os ‘zijn Engelsch verstaat’, gelijk men het noemt, maar ik vermoed toch, dat hij wat veel naar de Duitsche vertaling gezien heeft. ‘Nuchtere godsvrucht’, ‘lijdzaam verdragen’, ‘vergenoegde hem’ (genügte ihm), zijn er een paar, die ik bij de eerste greep vond, en zoo als er talloos vele voorkomen. Het kan echter ook zijn, dat het vele vertalen uit het Duitsch hem op het punt zijner moedertaal wat ultraliberaal heeft gemaakt. - ‘Conducteur’ voor den Conductor eener Electriseermachine is geen Germanisme, maar een kluchtige misgreep.
De Uitgevers hebben voor een goeden, leesbaren druk gezorgd; maar als het werk zoo duur is om die plaatjes, hadden ze wel weg mogen blijven.
Wij hopen echter en vertrouwen, dat de duurte van den druk en de ligt- en digtheid van de vertaling de Hollandsche lezers niet zullen afschrikken, om dit uitmuntende werk te koopen. En als hier zoo veel honderden, als in Engeland duizenden, het lezen, dan zal s. warren langs zijnen eigenaardigen weg ook hier genoegen gegeven en nut gesticht hebben.

d-d.

Daisy Burns. Naar het Engelsch van Julia Kavanagh. Twee Deelen. Te Leeuwarden, bij G.T.N. Suringar. 1856. In gr. 8vo. 594 bl., met 2 gelith. titelvignetten, f 6-:

Het boek hetwelk wij hier aankondigen, heeft in Engeland grooten opgang gemaakt. ‘Men acht het daar’ - zegt de Vertaler in zijne Voorrede - ‘een der uitnemendste voortbrengselen van den rijk begaafden geest der beroemde Schrijfster. Men moet’ - zoo gaat hij verder voort - ‘wel alle vatbaarheid voor de edelste aandoeningen van het menschelijk hart hebben uitgeschud, om zich niet aangetrokken te gevoelen door de liefelijke Idylle, te midden waarvan ons het keurig

{==250==} {>>pagina-aanduiding<<}
penseel van julia kavanagh verplaatst. Aan de eenvoudigste intrigue paart haar werk de meest boeijende inkleeding, en het verraadt op elke bladzijde eene zeldzame mate van fijn gevoel en diepe menschenkennis. Kalm huiselijk geluk maakt den grondtoon er van uit, maar ook de meest alledaagsche omstandigheden weet de Schrijfster te bezielen en te verheerlijken door dien geheimzinnigen tooverdraad, welke door geheel het menschelijk leven loopt, en alleen in staat is aan werkelijkheid en verdichting beiden, glans en waarde te verleenen - de Liefde.’
Het doet ons leed, van den Vertaler in gevoelen grootelijks te moeten verschillen. Wel doen wij met hem hulde aan het groot en zeldzaam talent der Schrijfster. - Gaarne ook erkennen wij het hoog verdienstelijke van haren schrijftrant, het boeijende, ja, onberispelijke van vorm en inkleeding, de juistheid en fijnheid harer opmerkingen, en de verwonderlijke gave die zij bezit om ons personen en toestanden als voor de oogen te schilderen, zoodat wij als in het midden van deze leven - maar.... verder ook dan waar hij zich bepaalt tot het prijzen van het bloot uitwendige, kunnen wij met zijn oordeel niet instemmen. Het uitwendige toch is zeker wel iets, maar niet alles; vorm en inhoud moeten tot elkander in evenredigheid staan, en hij vergeve het ons, zulks is in ‘Daisy burns’, naar ons oordeel, zoo weinig het geval, dat wij het veeleer bij ons zelven betreurden, dat de beroemde Schrijfster haar schitterend talent hier op eene harer zoo onwaardige wijze heeft misbruikt. Wat toch heeft zij ons willen afschilderen?... liefde? maar wij vragen het in gemoede: is dat eene liefde die navolging verdient? Te vergeefs hebben wij, ook met den besten wil, getracht, eenige, ik zeg niet Christelijke, maar ten minste zedelijke strekking in haren roman te vinden. Daisy is een fantastisch, onnatuurlijk, ziekelijk overspannen kind, een kind hoedanige wij niet wenschen dat er vele, ja, dat er een enkel in de werkelijkheid gevonden worde. - Zij leeft en beweegt zich in eene hoogst ongezonde sfeer van denkbeelden, koestert wenschen en begeerten die in geene kinderziel mogen opkomen, en vertoont in alles wat zij doet, spreekt en denkt, louter Unnatur. - Hare liefde voor cornelius - hoe schoon, hoe liefelijk de Schrijfster ze ons ook moge voorstellen - is en blijft even onnatuurlijk als zij zelve een onnatuurlijk wezentje

{==251==} {>>pagina-aanduiding<<}
is. - En cornelius? welke zedelijke waarde heeft zijn karakter? Zeer zeker vertoont hij ons het beeld van een slecht, onoordeelkundig en hoogst onverstandig opvoeder, en de vraag (D. I, bl. 213) door hem gedaan: ‘Hoe komt het toch, daisy! dat gij in alles zoo goed, maar op één punt zoo onhandelbaar zijt?’ laat zich, dunkt ons, vrij gemakkelijk beantwoorden. - Hij zelf had haar immers door de blijken zijner dwaze genegenheid zoo gemaakt, en op hem rustte alle schuld, daar hij haar op een leeftijd, waarop andere kinderen met de pop spelen, reeds als eene volwassene had behandeld, en gedachten in haar had opgewekt, of althans gevoed en versterkt, die zij nog bij name zelfs niet behoorde te kennen.
Vraagt men nu: vindt gij dan toch over 't geheel de schildering niet lief, niet bekoorlijk, en lacht u het naïve van daisy's omgang met haren twintigjarigen voogd niet aan? Wij zijn verre van het tegendeel te beweren, maar uit een boek, hetwelk, gelijk dit, met zoo veel kunst en bevalligheid, zoo veel wezenlijk talent is geschreven, moest toch - en die eisch is niet onbillijk - ook eenig zedelijk nut kunnen getrokken worden: de lezing er van moest niet maar alleen een uur van aangename verpoozing, van aesthetisch genot aanbieden - verstand en gemoed beide hebben ook hunne eischen. En wat nu heeft daisy in dit opzigt, hetwelk daaraan voldoet? Welke zedelijke gedachte ligt er aan ten grondslag? welken indruk moet het na de lezing achterlaten? Zoo men er al geen dadelijk kwaad uit leere, veel goeds zeker ook niet. Ongelukkig toch, wie aan zulke droomen en fantaisiën als daisy toegevend, het leven doorwandelt... hij zou ernstig te beklagen zijn.
In gemoede dus kunnen wij, hoe zeer 't ons leed doet, over ‘Daisy burns’ niet dan een ongunstig oordeel vellen - trouwens, een ieder leze en oordeele. Bedriegen wij ons niet geheel en al in den goeden en gezonden smaak van het publiek, dan zal, na korten of langen tijd, de waarheid van hetgeen wij gezegd hebben, genoegzaam blijken.
Eer wij echter van daisy afscheid nemen, nog een enkel woord over, of liever tot den Uitgever, wien wij onze opregte hulde en dank wenschen toe te brengen voor de zorg en smaak door hem niet slechts aan de uitgave van dit, maar van al zijne werken besteed. Mogten vele H.H. Uitgevers hem hierin navolgen! Wij kunnen hun reeds vooruit, in naam van alle

{==252==} {>>pagina-aanduiding<<}
lezers, de verzekering geven, dat wij er hun ten hoogste erkentelijk voor zullen zijn. - Ook de beide vignetten zijn keurig. Voorwaar eene zeldzame lofspraak!

b.

Tahiti; een Roman uit de Zuidzee, door Friedrich Gerstäcker. Drie Deelen. Te Leeuwarden, bij G.T.N. Suringar. 1856. In gr. 8vo. 950 bl., met drie gesteendrukte titels en vignetten, f 9-70.

De Auteur, die bij wijlen zich onder den pseudoniem van charles sealsfield verbergt, terwijl hij andere producten van zijnen vruchtbaren geest met den naam van gerstäcker waarmerkt, deed wèl op den titel van zijn ‘Tahiti’ ditmaal het masker weg te werpen, en eigen arbeid onder eigen naam de wereld in te zenden. Zoo als men scott immer den naam gaf van den Auteur van ‘Waverley’, zoo gelooven wij, dat, wie met dezen roman uit de Zuidzee kennis heeft gemaakt, gerstäcker den eeretitel niet zal onthouden van den Auteur van ‘Tahiti’. Veel goeds ontvingen wij gedurende de laatste jaren van zijne hand, maar, volgens Ref. gevoelen, nimmer iets zoo degelijk, zoo keurig, zoo wegslepend geschreven, als de arbeid die ter beoordeeling voor ons ligt.
Gerstäcker geleidt ons naar een der verst verwijderde oorden der bekende wereld, naar Tahiti, anders ook wel Otaheite genoemd, en zijn verhaal verplaatst ons in de jaren 1843 en 1844, tijdens de regering der jeugdige pomare, om wier kroon en gebied Frankrijk en Engeland eenen strijd voerden, die gelukkig zich slechts tot de Kabinetten van Windsor en de Tuileriën, en tot eenige demonstraties op de eilanden der ver afgelegene Zuidzee heeft bepaald.
Op meesterlijke wijze weet de Auteur de geschiedenis met den romantischen draad, dien hij er door heen vlechtte, te verbinden, en de hoofdoorzaken dier toen ten tijde zoo veel gerucht makende quaestie ons in het breede te schilderen, zonder daarom door langwijligheid de belangstelling te verminderen, of de aandacht te vermoeijen.
Toen de eerste Engelsche Zendelingen in de Stille Zuidzee voet aan wal zetten, vonden zij daar een volk, dat wel alle beschaving missen mogt, maar toch door gezond verstand,

{==253==} {>>pagina-aanduiding<<}
gevoegd bij eenvoud en goedaardigheid van inborst, bij reinheid van zeden, bij uitnemendheid geschikt scheen de zaden der Christelijke godsdienst in zich op te nemen. Geen wonder, dat de Engelsch-Protestantsche missie slaagde! De eilanders in de Stille Zuidzee werden meerendeels Christenen, en wel zulke Christenen, die velen in 't beschaafd Europa ten voorbeeld mogten wezen. Hadden de Zendelingen het echter hierbij slechts gelaten! Maar, als zoo dikwerf, ook hier moest godsdienst weder met politiek worden verward. De godsdienstige opvoeding ging met de staatkundige hand aan hand; de zendelingen waren predikers en ministers van pomare. De Protestantsche invloed werd overwegend op Tahiti. Wie 't allerminst gaarne, wie 't meest noode dit zag, 't waren Frankrijk en het Katholicisme. Een tegenwigt moest door beiden in de schaal worden gelegd. Het Katholijke Frankrijk zond na weinige jaren ook zijne zendelingen, en de strijd tusschen Rome en Genève werd nu op een afgelegen eiland in de Zuidzee gestreden. Al wordt de onbeschaafde mensch een goed Christen, de oude adam sterft niet zoo spoedig. De strenge leer der Engelsche Zendelingen, die den dans, de volksspelen, het behandelen der wapenen en zoo veel nog meer verbood, die den uitersten eenvoud predikte, woog velen zwaar, al onderwierpen zij zich aan de voorschriften der boetgezanten. Maar toen Rome's priesters meerdere vrijheden toestonden, toen de verbeelding der eilanders geprikkeld werd door den weidschen kerkpraal der Katholijken, toen deze, veelligt met minderen tact, bewezen de eigenaardige zeden en gewoonten der Otaheiters te kunnen doen ineensmelten met de eischen van een minder streng opgevat Christendom, toen verloor eindelijk Engeland en het Protestantisme eenen invloed, dien Frankrijk en het Katholijke geloof zich won. Maar de Engelsche Zendelingen, en onder deze vooral pritchard, waren mannen van kracht, die niet zoo spoedig een
eens gewonnen voordeel lieten varen. Pomare was op hunne hand, terwijl sommige opperhoofden, wier trots noode de kroon door een vrouwenhoofd zag gedragen, zich aan de zijde van Frankrijk schaarden, in de hoop dat de nieuwe vrienden eene verandering van bestuur zouden daarstellen. Peitchard en de Zendelingen hielden ten einde toe stand; toen echter Frankrijk zijne bescherming en

{==254==} {>>pagina-aanduiding<<}
zijne godsdienst door kracht van kanonnen en wapenen aan Tahiti opdrong, en oud-Engeland zijne predikers in den steek liet, verloren zij het spel, en bij gebrek aan materiële hulp verminderde hunne zedelijke kracht; Tahiti werd een Koningrijk onder Frankrijks protectoraat, Rome kwam voor Genève in de plaats: de Engelsche missie verloor allen invloed, zoodat de Zendelingen, in plaats van den meester te spelen, zich slechts noode zagen geduld, en hun arbeid, ten minste in hun oog, als verloren kon worden beschouwd. Oud-Engelands politiek was niet eerzuchtig genoeg, om ter wille van een protectoraat in de Zuidzee, met Frankrijk in onmin te geraken. De mogelijke winst was Lord aberdeen zeker te klein om den vrede van Europa op het spel te zetten.
Dit voor Tahiti zoo gewigtige tijdperk heeft gerstäcker zich ter behandeling gekozen. De held van zijnen roman is een beschaafd en jong Katholijk Franschman, die, van een walvischvaarder ontvlugt, zich op een der eilanden redt, en met eene inlandsche vrouw in het huwelijk treedt, die aan de Protestantsche Zendelingen hare opvoeding te danken heeft. De invloed, dien de politieke en godsdienstige strijd tusschen de twee natieën op het huiselijk leven uitoefent, is met meesterhand geschetst. Vooral het karakter van sadi, des Franschmans gade, is een chef d'oeuvre, dat moeijelijk zijne wedergade zal vinden. De natuurschilderingen zijn allerschoonst; de toestand, de verhouding der inlandsche en Europesche vrouwen onderling, zijn der meest naauwkeurige bepeinzing waardig; niet één tafereel, niet één karakter, of het boeit en dringt tot de lezing, en het geheel is een arbeid, die bij den denkenden lezer niet nalaten zal van heilzamen invloed te zijn op hoofd en hart.
De begaafde Vertaler heeft zich, zoo wel als de Uitgever, uitmuntend van zijne taak gekweten. Dit boek is te goed, dan dat het met den gewonen stroom van romans mag verloren gaan, om weldra vergeten te worden. Daarom beveelt Referent het dringend en met ruimte aan. Iets dergelijks is eene zeldzaamheid in eene letterkunde als de onze, die maar met al te veel ellendige producten van het buitenland wordt overstroomd.
Dit ‘Tahiti’ is een juweel, dat, al had gerstäcker nim-
{==255==} {>>pagina-aanduiding<<}
mer iets anders geschreven, genoegzaam zou zijn om hem eene eervolle plaats onder de Auteurs van onzen tijd te verzekeren.




John Lothrop Motley, The rise of the Dutch Republic. A History. In three Volumes. Vol. I, Part. I. Amsterdam, Binger Brothers. In post 8vo. X en bl. 1-181. f 1-:

Over dit werk zelf, wat zijn inhoud aangaat, handelden de Vaderl. Letteroefeningen reeds in den vorigen Jaargang. Zij rekenen zich verpligt ook een woord te zeggen over dezen nadruk. Het uiterlijk is netjes, 't is sierlijk, en 't zou den Uitgevers eer aandoen, indien het hunne taak geweest ware dit boek aan ons volk in handen te geven. En dat was het niet; aan vreemd eigendom hebben ze zich vergrepen, ze hebben het boek nagedrukt, en, in ons oog, eenen letterkundigen diefstal gepleegd. Hoe dikwijls wijzen wij in dit Tijdschrift op die plagiaten, op dat rooven en voor zich gebruiken van gedachten en beelden, anderen nageschreven, - en we zouden dit voorbij laten gaan, zonder er eens nadrukkelijk onze meening over te zeggen? Geenszins! De Heeren binger hebben ons reeds de Sämmtliche Werke von h. heine gegeven; voorwaar, indien iets, dat ware beter hier te lande niet meer te verspreiden, - nu geven ze motley, welligt volgen later, in eene bevallig geschakeerde rij, de werken van den waardigen neander, van dumas fils, van tholuck, van uhland, een Commentaar van de wette, want 't zijn toch alle dingen die geld geven, en waarom ze dan niet de een voor, de ander na, ‘het Nederlandsche publiek voor min kostbaren prijs aangeboden?’ Dat toch is de geijkte term, en geld verdienen is hun doel, en op eene eerlijke wijze, volgens hen. - Gij lacht, lezer! en vraagt, wie onzer hier gelijk heeft; maar wij verzekeren u, dat de H.H. binger, en verreweg de meeste Boekhandelaren, de eersten niet uitgezonderd, aldus denken: nadrukken! 't is een gemakkelijk en winstgevend baantje, 't komt er maar op aan wie de snedigheid
heeft het voor 't eerst uit te voeren, - 't is niet alleen gemakkelijk, maar eerlijk ook, want die boeken worden hier niet beschermd, en zoo er geene wetten in ons land waren,

{==256==} {>>pagina-aanduiding<<}
waarom zoude ik niet het boek van a., b. of c. nadrukken? waarom niet? - Maar onze boeken, onze werken, die door de wetten beschermd zijn, waarover de Goddelijke Geregtigheid waakt, ja, daar moeten ze van afblijven. - Zoo, en niet anders denkt men. Het is de begripsverwarring, dat alles geoorloofd en eerlijk is, wat niet door de wet verboden wordt, en dat de wet alleen het zedelijk schuldige of onschuldige maakt. En als men dan, gelijk de H.H. binger, daarmede geld verdient, och, dan plooit het hart zich ook zoo ligt daarnaar, en men maakt het zich zoo ligt diets. - Maar, indien de H.H. binger en hunne medestanders gelijk hebben, welk eene heilzon is er dan opgegaan voor die plagiarii, voor hen die dag en nacht bezig zijn uit andere schriften de hunne zamen te stellen, welk een heerlijk Communisme zal er dan in de Letterkunde beginnen te heerschen; - hebben b. c.s. toch het regt het geheele boek na te drukken, dat zij, schrijvers, van de kruimkens verzadigd worden!
Wat ons aangaat, wij zullen hunne handelwijze zeer afkeuren, en steeds als letterkundigen diefstal brandmerken.





Gumal en Lina. Een Verhaal voor de Jeugd, tot voorbereidend onderwijs in de waarheden der Godsdienst; door K.F. Lossius. Zesde Nederd. uitgave. Naar den laatsten Hoogduitschen druk op nieuw vertaald door A.A. Holst, onder toezigt en met medewerking van H.J. Spijker, Theol. Doct., en Pred. te Amsterdam. Twee Deelen. Te Amsterdam, bij Ten Brink en De Vries. 1856. In post 8vo. XII en 492 bl., met twee staalplaten, f 6-30.

Den langen titel van het werk, dat wij hier aankondigen, hebben wij geheel afgeschreven, omdat elk gedeelte daarvan als 't ware eene aanbeveling is. Het verhaal zelf, wie kent het niet, wie geeft het geene eereplaats onder de lectuur zijner jeugd, wegens zijn boeijenden vorm, zijn deugdelijken inhoud! Nederland heeft er in ruime mate zijne hulde aan geschonken: getuige hiervan het noodzakelijke van eene zesde uitgave. Te regt hebben de Uitgevers begrepen, dat in de vorige uitgaven veel was, dat het werk voor onzen tijd min-
{==257==} {>>pagina-aanduiding<<}
der geschikt maakte, zoo wel wat de vertaling en den inhoud als den uiterlijken vorm betreft; daartoe hebben zij voor eene geheel nieuwe vertaling gezorgd, en deze werkzaamheid opgedragen aan den Heer holst, onderwijzer te Amsterdam; wij wenschen dien Heer geluk met zijn voortreffelijk geslaagden arbeid. Hij heeft lossius' werk in onze taal overgegoten, zonder dat iets den Germaanschen oorsprong verraadt; hij moge hierin aan velen ten voorbeeld strekken!
Dat Dr. spijker deze uitgave onder zijne hoede heeft willen nemen, strekt haar tot geene geringe aanbeveling; het gewigtige van zijn deel in dezen arbeid valt in het oog, wanneer wij lezen in de Voorrede, waarin dat bestaan heeft: ‘De eigenlijke inhoud’ - zoo drukt Dr. spijker zich daar uit - ‘het voorbereidend onderwijs in de waarheden der godsdienst, was ook voor verbetering vatbaar. De eenvoudigheid en helderheid van het oorspronkelijke moesten bewaard, de wat koude toon van het vroegere rationalisme weggenomen; en daarmede ook een en ander denkbeeld van het rationalistisch supernaturalisme door zuiverder en juister begrippen vervangen worden.................................. Overeenkomstig het mij kenbaar gemaakte verlangen, heb ik er ingebragt wat tot het hiervoren aangeduide oogmerk noodig en dienstig scheen’, enz.
De Gumal en Lina, door den Heer holst in uitmuntend Hollandsch overgebragt, heeft door de bewerking van Dr. spijker een Hollandsch karakter gekregen. Rationalisme en supernaturalisme zijn geene vruchten die op Hollandschen bodem te huis behooren; de vele sporen, die daarvan in de vorige uitgaven te vinden waren, konden met evenveel regt den naam van Germanismen dragen als die woorden en uitdrukkingen, welke in de vorige vertaling den Hoogduitschen oorsprong verrieden.
Merkwaardig is het slot van Dr. spijker's Voorrede; het zijn woorden van het hoogste gewigt, betreffende de aanstaande regeling van het onderwijs, de question brulante voor het tegenwoordig Nederland. Alleen de vrees om over te veel ruimte in dit Tijdschrift te beschikken, doet ons er van afzien de laatste bladzijde te copiëren. Wij hopen dat die

{==258==} {>>pagina-aanduiding<<}
woorden, welke het kenmerk eener diepe overtuiging dragen, velen onder de oogen mogen komen, en dan ook, daar zij behartigingswaardig zijn, op velen eene gewenschte en heilrijke uitwerking hebben!
Een fraai formaat, goed papier, flinke druk, en een tweetal schoone gravuren, maken den dosch uit, waarin de Uitgevers dit voortreffelijk werk gestoken hebben. Een ruim debiet kan, waar zoo veel goeds aangeboden wordt, onmogelijk uitblijven.

d.

Geschiedenis van Keizer Napoleon, aan het opkomend geslacht verteld. Tweede druk. Te Leiden, bij D. Noothoven van Goor. In post 8vo. X en 205 bl., met gekl. platen, f 1-70.

De geschiedenis des grooten Keizers aan het opkomend geslacht te vertellen, is eene gemakkelijke en noodelooze zaak, indien dat vertellen enkel bestaat in een vermelden der voornaamste feiten. Hiermede toch is bijna ieder bekend, dank zij het getrouwe geheugen van menig grootvader of anderen, die tijdgenooten van den kleinen korporaal waren. Moeijelijker, maar tevens nuttig is het, indien dat vertellen eenigzins pragmatisch wordt gemaakt, en de verhaler alzoo meer wil geven dan eene dorre Kronijk. Moeijelijker - want om een genie als napoleon zoo aan kinderen voor te stellen, dat het geniale niet verloren gaat, en tevens niet te veel wordt gevergd van het kinderlijk bevattensvermogen, daartoe behoort, èn tact, èn vooral kennis van zaken. Het verheugt Ref. dat de Schrijver van bovenstaand werkje hierin vrij gelukkig geslaagd is. Hij gelooft dat het opkomend geslacht dit boekje met graagte zal ontvangen; het kan er veel wetenswaardigs in vinden. Bovenal deed het Ref. genoegen, dat aan napoleon volle regt geschiedt, en dat het gewone eindelooze schelden en schimpen op den grooten man hier niet gevonden wordt - zonder dat evenwel zijne groote gebreken verzwegen worden. Wanneer zal toch dat laffe verguizen van hem, die in zoo vele opzigten groot was, eens voor goed uit onze schoolboekjes gebannen worden! Waarlijk, onze vaderen, en zelfs nog mannen van onzen tijd, hebben zich al te veel afgesloofd, en

{==259==} {>>pagina-aanduiding<<}
den genialen man reeds veel te veel vergeleken met een tijger, hyena of ander wild gedierte, dan dat wij er niet tot walgens toe van verzadigd zijn. Mag dan onder de zoo hoog geroemde Nederlandsche deugden onpartijdigheid, zelfs in het beoordeelen van vijanden, niet geteld worden? De geschiedenis en de ervaring hebben toch het onregt napoleon aangedaan, eenigzins vergoed; en naast de bladzijde in de historie, waarop de kwellingen vermeld staan, die het Engelsch ministerie den grooten Keizer op St. Helena heeft doen ondergaan, staat de bladzijde waarop wij lezen, hoe in 1855 victoria eene bedevaart naar het graf van buonaparte heeft gedaan, en daardoor ten minste eenigzins de misdaden harer voorvaderen verzoend!
Enkele onnaauwkeurigheden hebben wij in dit boekje aangetroffen. Zoo wordt het bekende gezegde van marmont, in den slag bij de Piramiden: ‘le bataillon formera carré; les ânes et les savants au milieu!’ verkeerdelijk voorgesteld als een uitvloeisel van de blijgeestigheid der soldaten te midden der gevaren (bl. 42). Verder maakt de Schrijver den Prins van oranje tot ruiter-aanvoerder in den slag bij Waterloo (bl. 194). De Prins was bevelhebber van het eerste der drie groote legercorpsen, waaruit het Engelsch-Nederlandsche leger bestond. Bevelhebber der geheele ruiterij was Lord uxbridge, der Nederlandsche divisie Luit.-Generaal collart.
Wij hopen dat de Vertaler deze en meer dergelijke onnaauwkeurigheden bij een eventuëlen derden druk, dien wij dit boekje van harte toewenschen, zal verbeteren; tevens worde er dan beter voor de correctie gezorgd.
d.




Volksbibliotheek, No. 1. Rekenkunde, door R. van de Weerd. Te Amsterdam, bij Weytingh en van der Haart. In post 8vo. 32 bl., bij inteek. f :-22½, buiten inteek. f :-25.

Aangenaam was ons de kennismaking met bovengenoemd werkje des Heeren van de weerd. Kort en zakelijk, beantwoordt het geheel aan 't doel, dat men zich met de Volksbibliotheek voorstelt, en iedere bladzijde overtuigt ons - of-
{==260==} {>>pagina-aanduiding<<}
schoon we die overtuiging reeds hadden vóór de lezing - dat de ervaren Schrijver zich geheel op eigen terrein beweegt en t' huis is.
Na opgave van de noodzakelijkste bepalingen, volgt eene uiteenzetting van de vier hoofdbewerkingen en de proef daarop, gevolgd door eenige Werktuigelijke Middelen om die verschillende hoofdbewerkingen uit te voeren.
Onder deze worden eene Russische rekenmachine, de Neperiaansche staafjes, alsmede de rekenmachine van thomas vermeld. Of echter de gedrongenheid, waaraan de Schrijver door den aard van 't werkje gebonden was, hier der duidelijkheid bevorderlijk geweest is, meenen we bescheiden te mogen betwijfelen. 't Was trouwens eene zware taak, om, zonder breedvoerig te worden, zulk een ingewikkeld zamenstel als dat van thomas' machine te verklaren; van daar zeker, dat de Schrijver zich tot eene oppervlakkige aanwijzing daarvan bepaalde.
Na vervolgens de voornaamste kenmerken van deelbaarheid der getallen aangegeven te hebben, volgt de behandeling van de verschillende bewerkingen der gewone en tiendeelige breuken, bij welke laatste vooral de herleiding der repeterende breuken in gewone, met eenige weinige woorden, duidelijk en voldoende opgegeven wordt.
De volgende paragraaf is gewijd aan de Maten, Gewigten en Munten, waarbij men eene opgave vindt van de verhouding der voornaamste in ons Vaderland en in den vreemde gebruikelijke Maten, Gewigten en Munten tot het metrische stelsel, terwijl het boekje eindigt met de leer der Evenredigheden en Reeksen.
Op slechts 32 bladzijden zijn die verschillende onderwerpen behandeld, en toch, hoe beknopt ook, zoo duidelijk en volledig, dat het menigeen, die, na 't verlaten der school, geen rekenboek meer in handen kreeg, nog eens weêr geheel op de hoogte kan brengen van zaken van zoo veel nut en dagelijksche behoefte.

a.b.m.


{==261==} {>>pagina-aanduiding<<}

Korte mededeelingen.

Huisselijke Godsdienst-oefening - eene heerlijke zaak! ‘Maar wie zal haar besturen?’ Het hoofd des huisgezins natuurlijk. ‘Als deze de bekwaamheid er toe heeft.’ Welnu, hij neme het Bijbelsch Dagschrift, bij m.j. visser, te 's Gravenhage uitkomende, tot gids. Dat kost 40 of 30 of 20 cents per maand; en bij de uitgave op best papier ieder vierendeeljaars eene plaat. Wie er al aan meêwerken? Ja, te velen om te noemen, en onder dezen mannen van grooten naam, zelfs c.e. van koetsveld en zaalberg en adriani van Utrecht en modderman en bennink janssonius. Ieder dag wijst een dagtekst aan en behandelt dien, terwijl ge opmerkzaam wordt gemaakt op een gedeelte uit de H.S., niet te uitgebreid (en dat is goed) geschikt om nevens gezang- of psalmvers bij den dagtekst gelezen te worden. De keuze dier lectuur is zeer goed en gepast voor iederen dag. De stukjes... ja er zijn uitnemende onder. Sommige lijden aan het euvel, dat ze voor het huisgezin ongeschikt zijn, ten minste voor de kinderen en dienstboden; de meeste zijn niet praktisch genoeg. C. e. van koetsveld is op dit terrein niet de eerste; Ds. rutgers, van Groningen, beviel ons uitmuntend. 't Is intusschen niet gemakkelijk: best zal hij slagen, die zich in den geest aan de ontbijttafel plaatst en bij zich zelven zegt: ‘Nu moet ge tien minuten circa over den tekst vruchtbaar spreken!’ De redactie moest zorgen dat dezelfde plaats der Schrift niet tweemaal digt na elkander ter lezing werd aangewezen, en dat niet zoo hinderlijke drukfout insloop, als: bl. 126, Vrijdag 28 Febr. Joh. 2 vs. 23., moet zijn: Vrijdag 27 Febr. Jacobus 2 vs. 23.

De Heer g.t.n. suringar, Boekhandelaar te Leeuwarden, heeft eene snelpers - en zou hij die hebben gekocht om haar te laten stilstaan? Neen! - zij moet loopen, en van zijne drukkerij moeten, nu 't drukken zoo gaauw gaat, meer bladen dan anders in de wereld komen. Uit dezen zeer natuurlijken zamenhang van oorzaak en gevolg kunt gij 't verklaren, dat genoemde Drukker en Uitgever met het begin van 1857 aan twee nieuwe tijdschriften het leven heeft geschonken, bij welke wij een oogenblik uwe aandacht bepalen, in hope, dat wij

{==262==} {>>pagina-aanduiding<<}
door het ontvangen der volgende afleveringen, meermalen in staat zullen zijn, om u den voortgang dier tijdschriften aan te kondigen, want zij verdienen de aandacht: gelukkig is de snelpers op suringar's drukkerij niet wat het mes in de hand eens kinds is, namelijk gevaarlijk.
Het ééne tijdschrift heet De Zegen des Ouderdoms, is voor de oude luidjes met eene groote duidelijke letter gedrukt, geeft alle maanden 24 bladzijden, à 25 cents, en staat onder redactie van Ds. kits van heiningen. Het bevat korte stukjes en vangt aan, na eene inleiding, met in rubrieken gerangschikte bijbelplaatsen, die op den ouderdom betrekking hebben. Dat die bijbelplaatsen later uitvoeriger worden behandeld vinden wij een goed plan, maar de proeven, die er van gegeven zijn, naar c.g. couard, zijn niet het beste uit het werk. Voorts vindt ge hier, behalve eenige oorspronkelijke en nieuwe opstellen, eene zekere soort van bloemlezing uit onderscheidene Schrijvers - en de keuze is zeer goed: van ockerse, steiger, cats, stöckhardt, zschokke, tiede, feith, sack, frederika bremer, theremin, a. des amorie v.d. hoeven jr., lessing. - M.c. van hall gaf ook een versje ten beste voor zijne tijdgenooten, maar de inhoud is ongeschikt in een stichtelijk boek voor ouden van dagen. De jeugdige c. des amorie v.d. hoeven levert wat ons beter behaagt en draagt zijn naam niet onwaardig. Eene bepaalde aanmerking hebben wij, dat het geheel - en waarom toch? - de kleur draagt van de godsdienstige rigting, die de tegenwoordige ouden van dagen in hunne jeugd als de heerschende hebben leeren kennen en aannemen. Zij moeten verder dan zschokke hen brengt. Zonde en verlossing staan niet op den voorgrond, het eigenaardig Christelijke ademt ons niet tegen uit deze bladen. Mogt dit tijdschrift stof en deelneming vinden voor meer dan één jaargang, maar worde het bewaard, gelijk ieder oude van dagen, wien wij het ten sterkste aanbevelen, voor overleving van zich zelf! De uitgever kan het daarvoor bewaren, als hij zijn speculatie-geest in harmonie houdt met zijn eergevoel als Uitgever.
Hij zelf is redacteur van het andere tijdschrift: Bibliotheek voor het Huisgezin, alle maanden 32 pag. à f 2-50, franco per post, f 3,00 's jaars. Wilt gij den geest van dit tijdschrift leeren kennen, gij moet op dat woord huisgezin letten; en

{==263==} {>>pagina-aanduiding<<}
ieder opregt Hollander zegt daarom: ‘bravo, suringar!’ - 't Is waarlijk uitstekende lectuur voor en over het huisgezin. Ware en behartigingswaardige woorden spreekt de inleiding: ‘wij hopen met onze Medearbeiders vast te houden aan het hoofdbeginsel, dat de kracht, welke zich in het maatschappelijk leven zal ontwikkelen, behoort uit te gaan van het huisgezin, en dat de verbetering van den maatschappelijken toestand niet enkel in genootschappen en vereenigingen, in staatshervormingen en wetsherzieningen, maar in de eerste en voornaamste plaats in de verbetering van den enkelen mensch, in de heiliging van het huisgezin en het familie-leven gezocht moet worden.’ Lang besta en bloeije dit tijdschrift! Het is niet aan Leesgezelschappen, maar aan hoofden des huisgezins aan te bevelen. Best beviel ons wat suringar zelf leverde, ‘over den moed in 't gewone leven,’ wat zijn bloedverwant w.f.r. suringar schreef over de ‘bloemen,’ wat ina verhaalde onder den titel ‘een snoepje,’ wat beets en c. des amorie v.d. hoeven dichtten. Modderman's spreekwoordenmagazijn behaagde ons niet, nog minder herman de ridder's bijdrage, nog veel minder die van johannes over den ‘sneeuwman.’ Ook moet de redacteur-uitgever het tijdschrift niet misbruiken om zijne fondsartikelen op te vijzelen. Maar voor 't overige: in ieder huisgezin moet deze bibliotheek gevonden worden.

Nog een nieuw tijdschrift! De Christelijke Huisvriend, maandelijks 32 bladzijden, à 25 cents, op vrij zwaar, maar graauw papier; en de letter - kon ook beter zijn. Wat wil die vriend? Och, wat zoo menig tijdschrift van dien aard wil, b.v., het Christelijk Album. Daarop gelijkt het veel. De uitgever noothoven van goor heeft een schier ontelbaar tal predikanten bijeenverzameld, uit alle hoeken des vaderlands, uit alle kerkgenootschappen. Die schrijven nu voor hem een tijdschrift, dat eigenlijk niet uit losse albumbladen bestaat, maar meer volgens methode bewerkt wordt. Het is anders niet methodistisch. Het heeft rubrieken, zoodat ge er beter dan in 't Christelijk Album zult vinden wat ge bij iedere tijdsgelegenheid noodig hebt, b.v., Kersfeest, Jaars-verwisseling, Kindsheid van jezus, Kerkelijk Leven, het Christelijk Huisgezin, Lijden van jezus. Wij zullen over dezen vriend dus eerst kun-
{==264==} {>>pagina-aanduiding<<}
nen oordeelen, als hij in zijn geheel voor ons staat. Voor 's hands zeggen wij: hij is niet beter en niet slechter dan het Christelijk Album; nu misschien nog wat fleuriger, maar hij is ook zooveel jonger. Hij bevat goede, zeer goede stukken en - water-en-melk-lectuur; want die zeggen, dat dergelijke stichtelijke maandwerken alleen flaauw zijn, miskennen ze; hij valt nog wel al te veel in den preektoon; maar hij is van een goeden geest en kan nut stichten. De rijke gebruike hem bij het Christelijk Album; die maar f 3 'sjaars kan besteden, kan er om loten, welk van beide hij nemen zal. 't Is nu eens de tijdgeest om op deze wijze stichtelijk te werken; misschien voert oververzadiging van dergelijke lectuur tot lust naar iets anders en beters - en laten er dan maar duizend Huisvrienden, Albums, Evangelie-Spiegels enz. komen; hoe eer hoe liever kome
er alzoo een beter smaak! Afkeuren kunnen wij dit tijdschrift niet: daartoe bevat het te veel goeds; het hemelhoog verheffen nog minder: daartoe is het over 't geheel te alledaagsch. Wij wenschen den Heer noothoven van goor geluk op zijne speculatie en hopen dat de Huisvriend zooveel nut zal stichten als hij kan.

De Godsdienstige Beschouwingen, inzonderheid op Christelijke Feestdagen, naar het Hoogd. van spieker (Leiden, bij p. engels), zijn gemoedelijke overdenkingen in proza en poëzij. Zij behandelen de volgende onderwerpen: het Nieuwejaar, de Zondag, het Kersfeest, Goede Vrijdag, het Paaschfeest, de Hemelvaart van jezus, het Pinksterfeest, stille inkeering in onszelven, ter voorbereiding tot het H. Avondmaal, het H. Avondmaal. Veel aanbeveling verdient dit boekje niet. Nieuwe of kernachtige gedachten zou men vergeefs er in zoeken. De Vertaalster, eene vier-en-zeventig-jarige vrouw, mag op toegevendheid aanspraak maken, hoewel wij beter vinden, dat zij nu de pen aan krachtiger en meer geoefende handen overlate. Want de stijl laat veel te wenschen over; haar muzijkaal gehoor schijnt reeds wat verdoofd te zijn. De stichtelijke literatuur bezit betere produkten in dit genre, dan ons hier wordt aangeboden.

Radicale genezing van het klaauwzeer en rotkreupel der Schapen. Door a. halder hzn. Genees-, Heel- en Verloskundige te Beverwijk. Te Alkmaar, bij hermanus coster en zoon. 1856.

{==265==} {>>pagina-aanduiding<<}
f :-50. - De poging van den Heer halder om zijne ondervinding aangaande de hier behandelde ziekte der schapen bekend te maken, is allezins loffelijk. - De prijs van het boekje als zoodanig is vrij hoog, maar toch dient de eigenaar van wolvee het zich aan te schaffen, althans wanneer hij nog geen middel weet tot genezing van het klaauwzeer. Geheel nieuw schijnt de thans voorgedragene bewerking niet te zijn, maar dat de door den Schrijver aangeprezene behandeling afdoende is, mag men voor zeker aannemen, en dat is dunkt ons al eene niet geringe aanbeveling.

Het Haarlemmermeer. Oorsprong, Geschiedenis, Droogmaking, Wegen en Vaarten, wijze van Bestuur van het Waterschap, Cultuur van den Grond. Twee voordragten in de Afdeeling Koophandel der Maatschappij Felix Meritis. Door Mr. p.j. amersfoordt. Te Haarlem, bij a.c. kruseman. 1857. - Het is ongetwijfeld aan iederen voorstander van den vaderlandschen landbouw zeer aangenaam, zoo veel belangstelling op dit gebied te zien als tegenwoordig allerwege wordt getoond, en al is de inhoud van het werk des Heeren amersfoordt al niet zoo veel omvattend als de Titel zou doen verwachten, (trouwens het zijn ook maar twee voordragten), dan kan toch deze uitgave hier en daar nut doen en aanleiding geven tot het vervolgen van dergelijke voordragten. De daarbij geopperde plannen zouden toch voor de executie nog wel eens gerevideerd en gelouterd worden, door de vele briefjes met het officiële ‘om berigt, consideratiën en advies,’ die er zouden worden aangehecht. Het moge wat tijd kosten, onnoodig ware het intusschen niet. Zie o.a. het plan, hoezeer niet van den Schrijver zelven, op bl. 29, om op Halfweg in plaats van den thans bestaanden duiker eene wipbrug te maken aan het einde der vaart.
Nuttige wenken komen er ook wel in voor, en waren, doch vooral blijven vele ingelanden met gelijken geest bezield als de Heer a., dan zeker ware de droogmaking des Haarlemmermeers een dubbele zegen voor ons land. Dan werd deze polder eene ware oefenschool voor den landbouw, en om zijne algemeene bekendheid en gelukkige ligging als het ware eene model-ontginning.

{==266==} {>>pagina-aanduiding<<}

Gaarne juichen wij de poging toe om landbouwkundige onderwerpen te bespreken. Wij wenschen deze voordragten in veler handen, en aan vele lezers onder de ingelanden moed en kracht, om de als wenschelijk besprokene verbeteringen tot stand te brengen.

Mr. a. bogaers herdacht tollens in een Dichtstuk, dat bij g.t.n. suringar verscheen. Wij waren voornemens den lezer van ons tijdschrift niet meer lastig te vallen met de tollens-manie. Dat wij dit Dichtstuk vermelden is alleen ter eere van den gevierden Dichter van den Togt van heemskerk; doch wanneer bogaers een voor hem zoo weinig beteekenend vers dicht, hij die de gave der poëzij zoo ruimschoots bezit, dan is daarmede tevens onze stelling al weder verdedigd, dat de Dichter de stoffe tegen zich had.

De laatste dag van heemskerk's Beleg (1359), Historisch-Dramatisch Gedicht. Door w.j. hofdijk. Tweede Druk. Te Haarlem, bij de erven loosjes. 1857. - De Heer hofdijk is onbegrijpelijk vruchtbaar in drama's, en de Rederijkerskamers, hunkerend naar dramatische producten, slikken al de stukken met veel pleizier. De laatste dag van heemskerk's Beleg heeft daaraan ook zijn tweeden druk te danken, in een land dat anders niet zoo koopgraag voor drama's is. Het zou ongepast zijn, alles te herhalen, wat over hofdijk's drama's geschreven is; alleen om onzen pligt te doen zij den volke het heugelijk nieuws verkondigd, dat dit drama een tweeden druk beleefde.

Een Coup of de Huwelijksadvertentie, Schets voor Rederijkers. Door a.v.d. hoop jr'szoon. Te Amsterdam, bij l.f.j. hassels. - Zie hier het begin eener serie van dramatische stukken door den heer hassels uit te geven ten gebruike van reciteergezelschappen, in onzen tijd onder den naam van Rederijkerskamers bekend, ondanks het weinige dat zij met onze oude Rethorijkkamers gemeen hebben. Op den naam afgaande zou men veel goeds van deze dramatische schets verwachten; immers de Heer v.d. hoop heeft zich door zijne Daguerreotypen een welverdienden naam onder onze vaderlandsche Dichters

{==267==} {>>pagina-aanduiding<<}
verworven; jammer dat deze schets onder meer latere gedichten van dien Heer hem niet in den eens verkregen roem handhaaft. De intrigue mist eenheid; de coup, die hier de ontknooping moest te weeg brengen, doet dit niet, maar zij wordt door den ijver van den Kruidenier van doorn volbragt. Voorts vinden wij het beloop van de intrigue onbeduidend en de versificatie verre van vloeijend. Wanneer het blijspel van den Heer p.a. van overeem, dat op de schets van den Heer v.d. hoop zal volgen, en waarvan de vier eerste bladzijden in dit nommer worden aangetroffen, de deugden bezit welke wij in den coup missen, en de gebreken mist welke wij hier vinden, zal de onderneming van den Heer hassels meer aanbevelenswaard zijn dan voor alsnog.

De Bloemenkorf, geïllustreerd met lithographiën naar beroemde meesters. Deel I, Aflev. I. Te Arnhem bij p.a. de jong. Al weer een nieuw maandwerk! zal ieder die deze zestien kwarto pagina's in handen krijgt, uitroepen, en wij moeten alle verbazing op dat punt wel billijken; want het aantal maandwerken is in ons land reeds zoo groot, en alle genres zijn er reeds zoo vertegenwoordigd, dat het ons een raadsel is hoe die allen nog een genoegzaam aantal lezers vinden. En nu, een nieuw, en, naar men volgens eene eerste aflevering mag oordeelen, een zeer middelmatig en gewoon tijdschrift! Wij hebben in deze eerste bladzijden van De Bloemenkorf niet veel te gispen, tenzij het de lithographie naar c. netschers schilderij ware; maar het maandwerk aanprijzen - niets geeft ons daartoe aanleiding.

Jaarboekje der Koninklijke Academie voor de Zee- en Landmagt. Zevende Jaargang. 1857. Te Breda bij broese en comp. Het voorwerk van dit Jaarboekje bevat, behalve den Kalender, Naamlijsten van het Personeel der Koninklijke Akademie enz.; de veranderingen welke in dat personeel hebben plaats gehad; eene numerieke Kathegorie-staat der Adelborsten en Kadets op den 12den November 1856; mededeeling van een Koninklijk besluit, tot toelating van vreemdelingen op de Akademie; vermelding van een geschenk van Z.M. aan de Akademie gedaan; eenige wenken betreffende de kostelooze toelating van

{==268==} {>>pagina-aanduiding<<}
Kadetten op de Akademie, en eindelijk eene statistieke opgave van de resultaten van het examen der Adspiranten voor de Landmagt in 1856, benevens eene lijst van boeken door de Akademie uitgegeven.
Wij begrijpen niet waarom de redactie, in plaats van deze korte, drooge, op zich zelf staande vermelding en mededeelingen, niet liever eene korte geschiedenis geleverd heeft van het merkwaardige dat de Akademie in het verloopen jaar ondervonden heeft, zoo als die in de Studenten-Almanakken wordt aangetroffen. Wat zou daar schoone gelegenheid geweest zijn, om aan bezwaren tegen het een en ander publiciteit te geven! Of zou daardoor aan de militaire discipline te kort worden gedaan? Men voere ons niet tegen, dat er zulke bezwaren niet bestaan; - wij weten dit vrij zeker.
In het Mengelwerk vinden wij in de eerste plaats, een historisch verhaal, getiteld: Trouw aan den Koning, en uit het Hoogduitsch vertaald; wij gelooven dat het beter in het Leeskabinet of Europa op zijne plaats zou zijn dan hier; de overige stukken, als: Troost voor miskenden, wolfe voor Quebeck, De voorbereiding tot het adspiranten-examen, en vooral Stof tot denken, zijn hier geheel op hunne plaats, en bevatten veel behartigenswaardigs voor hen die den krijgsmansstand boven anderen gekozen hebben.
Wij wenschen dit Jaarboekje een goed debiet toe, en hopen het met het volgende jaar weder onder de vele uitkomende Jaarboekjes te ontmoeten.

De Reiswijzer voor Januarij 1857, uitgegeven te Amsterdam, bij p.c.l. van staden, c.z., is ons ter aankondiging toegezonden. Wij bevelen dit goedkoop en, voor zoo ver wij nagaan kunnen, vrij compleet maandboekje aan als nuttig voor ieder, en noodzakelijk voor houders van koffijhuizen, logementen, enz. Ééne aanmerking houde de Uitgever ons ten goede; zij betreft de rangschikking der logementen; wanneer deze voortaan niet alphabetisch, maar naar den rang welken zij innemen, worden gerangschikt, zal de opgave veel in doelmatigheid winnen.





{==269==} {>>pagina-aanduiding<<}

Boekbeschouwing.

De Bijbelvriend. Tweemaandelijksch Tijdschrift, tot bevordering van regte Bijbelkennis. Onder Redactie van Dr. A.L. Poelman. Eerste Jaargang. 1856. Te Appingadam, bij H.C. Mekel en Comp. In 8vo. f 2-50.

Wanneer ik mij verheug, dat met dezen eersten Jaargang De Bijbelvriend niet heeft opgehouden te bestaan, maar reeds eene eerste Aflevering van den tweeden Jaargang is in het licht verschenen, dan heb ik daarmede reeds mijn gunstig oordeel over den arbeid van Dr. poelman uitgesproken. En inderdaad, het was een goed denkbeeld, dat hij in dit Tijdschrift heeft verwezenlijkt. Kennis van den inhoud en de waarde des Bijbels, dat is te allen tijde, maar vooral in onze dagen, eene levensbehoefte voor de gemeente. Aan de eene zijde toch zien wij minachting van den Bijbel (De Dageraad en zijne vrienden); aan de andere zijde overdreven, bijna afgodische vereering van dat eerwaardig boek (de orthodoxen in de Kerk). De oorzaak dier twee uitersten is gebrek aan kennis van den oorsprong, den inhoud en den zin der geschriften van O. en N.V. In dat gebrek voorziet ruimschoots de tegenwoordige theologische wetenschap. De historische weg, welke thans door de voorgangers in die wetenschap bewandeld wordt, heeft een nieuw licht over den Bijbel doen opgaan, en bepaalt zijne waarde, onpartijdiger dan het ooit is geschied. Het boek heeft opgehouden een orakelboek te zijn, waarin alles zou zijn te leeren, zoowel natuurkunde als alle andere wetenschappen; het is een boek der godsdienst, die in hare hoogste volkomenheid in den persoon van christus ons voor oogen staat. Godsdienst kunnen wij uit den Bijbel leeren, en daartoe is dat onschatbaar boek eene onmetelijk rijke bron.
Dat Dr. poelman in deze beschouwing van den Bijbel deelt, leert ons het woord waarmede hij het eerste Nommer heeft geopend. Daarin plaatst hij zich op het Christelijk-geschiedkundig standpunt. Niet slechts tot het verstand wil hij spreken,

{==270==} {>>pagina-aanduiding<<}
ook tot het hart; stichting is zijn doel. Aan degelijkheid wil hij trachten eenvoudigheid te paren, om alzoo waarlijk nuttig te zijn voor de gemeente. In hoeverre de Redacteur dit doel heeft bereikt, leert ons de eerste Jaargang. Het komt mij voor, dat hij over het algemeen wèl is geslaagd. Van zijne eigene hand zijn de meeste stukken afkomstig, welke in dezen Jaargang voorkomen. Eene ‘Inleiding tot het boek der Psalmen’, over de zes Afleveringen verdeeld, strekt hem tot eer. Daaruit is voor den eenvoudigen Bijbellezer veel te leeren. Verder heeft hij nog medegedeeld: opmerkingen over ‘de zaligsprekingen’; eene verhandeling over ‘den oorsprong der verzameling van de verschillende Bijbelboeken’; eene verklaring van Matth. v:17-20, onder den titel: de wet van den Christen; evenzoo Matth. v:21, 22: zonde, schuld, toerekening; Rom. i:18-32: de openbaring van Gods toorn over de zonde; en eenige beoordeelingen van geschriften. Van zijne medewerkers bevat deze Jaargang de volgende bijdragen. De aanbidding Gods in geest en waarheid, Joh. iv:24, door w. verwey. Vermeerdering van geloof, Luk. xvii:5, 6, door u.p. okken. Het doel der Evangelie-beschrijving van joannes, door hem zelven opgegeven, Joh. xx:31, door t. adriani hoen. Wat is de Bijbel? door u.p. okken. Welke is de inhoud des Bijbels? door denzelfden. Opmerkingen over Bijbelverklaring, door w. verwey. En 1 Kor. xi:20-34a, over Avondmaalvieren, door j. boeles.
Het lag niet in mijn plan, elk dezer stukken te beoordeelen. Met eene opgave van den inhoud van den eersten Jaargang des Bijbelvriends vergenoeg ik mij. Hoe zou het anders kunnen, of er is hier en daar wel wat aan te merken. Bij een tijdschrift is dat minder noodig, dan bij een afgerond werk. Ik wensch Dr. p. toe, dat ook zijne overige medewerkers hem iets meer dan hun naam zullen geven. Kon het zijn, ik zou hem raden, nog enkele andere mannen, die op dit terrein te huis zijn, tot deelneming aan zijnen arbeid uit te noodigen. Hij zorge bovenal voor verscheidenheid, maar houde toch ook immer de eenheid in het oog, die tot nu toe zijn tijdschrift tot sieraad verstrekt. De Bibliotheek van den Bijbelvriend kon best achterwege gelaten worden, of alleen in zooverre behouden, dat daarin enkel wierd opgenomen eene korte aanwijzing van geschriften die op Bijbelverklaring betrekking hebben,

{==271==} {>>pagina-aanduiding<<}
niet eene aankondiging, als wij vinden in No. 6 van het Onderwijsboekje over de Geschicdenis en Leer der R.-Katholieke en Protestantsche Kerkgenootschappen.
Verder zij den Bijbelvriend eene goede ontvangst toegewenscht in menig Christelijk huisgezin.

-r-




Geschiedenis der Roomsche Kerk. Naar het Engelsch van John Dowling, door D. Budding. Derde en laatste Deel; laatste Afleveringen. Te Dordrecht, bij H.R. van Elk. 1856. In roijaal 8vo., met platen. Per Aflev., bij inteek., f :-65.

Wij verheugen ons de voltooijing van dit belangrijk, van vreemden bodem overgebragt, werk te mogen aankondigen. Ofschoon wij het in sommige opzigten anders gewenscht hadden, en oordeelen dat zijn inhoud niet ganschelijk aan den titel beantwoordt, zoo zijn wij er echter over het geheel zeer mede ingenomen. Het bevat een schat van zaken, die de belangstelling van Roomschen en Onroomschen verdienen. Veel van 't geen in onderscheidene werken verspreid is, vindt men hier bijeen; en de dwalingen, bijgeloovigheden, misbruiken en vervolgingen der Roomsche Kerk worden door het bijbrengen van eene reeks van feiten, uit de verschillende tijdperken van haar bestaan, bestreden.
Wie zich onder de Protestanten nog moge diets maken, dat de geest van Rome veranderd is, hij neme deze laatste Afleveringen in handen, om zijne dwaling in te zien. Rome schuwt het licht nu zoo zeer als in de Middeneeuwen en in de dagen der Hervorming. Het is nog even sterk tegen het bekend worden en verspreiden van Gods Woord ingenomen: nog weinige jaren geleden werden te Champlain in Noord-Amerika en in Chili Bijbels verbrand. Het zoekt zich door gewaande wonderen, door weenende en de oogen verdraaijende beelden, door miraculeuze medailjes en dergelijke bedriegerijen staande te houden en op te beuren. Het ondersteunt ijverig de bemoeijingen der Jezuïten, belemmert of belet de vrijheid der drukpers, vervloekt de ketters, en vervolgt ze waar het kan: nog in 1844 werd over de Protestantschgezinde maria joaquina alves op Madera het doodvonnis geveld. Waar het zich voor een tijd gematigder toont, is dit niet aan veranderden zin, maar aan gebrek van magt toe te

{==272==} {>>pagina-aanduiding<<}
schrijven. Want even als Rome zijn doel nimmer uit het oog verliest, even behendig weet het zich naar de omstandigheden te schikken, en, naar het gevorderd wordt, terug te trekken, om, zoodra de gelegenheid gunstig is, met zijne oude, maar niet verouderde, of afgelegde aanmatigingen op te treden. Pius IX kondigde bij zijne komst op den Pauseselijken Stoel eene amnestie af, en bragt eenige verbeteringen tot stand, niet echter uit wezenlijke vrijzinnigheid en zucht tot 's volks heil. Want de ware magt bleef in zijne en der Kardinalen handen, en zijne geestelijke heerschappij onbeperkt. De toestand van Rome en der legatiën, waar het misnoegen, ten gevolge van de dwingelandij zijns voorgangers, op het punt was van tot eene losbarsting te komen, dwong den Paus tot vergunningen, die hij zich haastte, onder de bescherming der Fransche bajonnetten, in te trekken. Met de stukken wijst dowling deze looze en bedriegelijke staatkunde aan. Het werk wordt besloten met een verslag van het bij gelegenheid van het herstel der hiërarchie in Nederland gebeurde, en van de afkondiging van het nieuwe leerstuk: maria's onbevlekte ontvangenis.
De Vertaler, die door zijne aanteekeningen en bijvoegselen, vooral omtrent het in ons land voorgevallene, de waarde ook van deze laatste Afleveringen heeft verhoogd, heeft zijn tijd en krachten besteed aan een werk dat, zoo wij vertrouwen, eene blijvende waarde hebben, en door velen gelezen zal worden.
De afbeeldingen stellen voor: de vervolging der Waldenzen, en eene folterkamer der Inquisitie.






Geschied- en Regtskundige Nota over de voormalige Pastoriegoederen van de dorpen IJsbrechtum, Tjalhuizum en Tirns, in de grietenij Wijmbritseradeel. In September 1855 verteekend door de Hervormde Kerkvoogden van IJsbrechtum, en nu uitgegeven met de daartoe betrekkelijke Bijlagen en verdere stukken. Te Leeuwarden, bij W. Eekhoff. Dec. 1856. In gr. 8vo. VIII en 110 bl. f :-70.

Eene hoogst belangrijke bijdrage tot de kennis van den strijd, die zich thans in Friesland al meer en meer openbaart tusschen de Hervormde floreenpligtigen en de Predikanten der

{==273==} {>>pagina-aanduiding<<}
Hervormde gemeenten over het vruchtgebruik der pastorijgoederen. Wanneer deze pastorij-goederen, en wel de landerijen, die op naam der pastorij in de registers geboekt staan, van aard en natuur kerkelijke goederen zijn, die aan de kerkelijke gemeente in eigendom behooren, welke ze alleen gebruiken mag tot onderhoud des predikants, dan heeft natuurlijk de predikant jure suo het vruchtgebruik van alle die goederen, waarvan niets gealieneerd mag worden. Maar wanneer zij het eigendom zijn der ingezetenen, zonder ander kerkelijk karakter, behalve dat dezen van de Hervormde godsdienst zijn, d.i., want zoo wordt het verklaard: van de floreenpligtige grondeigenaars, die dikwijls in 't geheel geene leden zijn van die Hervormde gemeente, waarmede zij als floreenpligtigen in betrekking staan, dan kan de predikant van regtswege slechts in zoo ver het vruchtgebruik der pastorijgoederen genieten, als het hem door floreenpligtigen vergund wordt. Tusschen de voorstanders dezer twee gevoelens bestaat nu de strijd.
Het eerste wordt voorgestaan door de meeste predikanten. De Friesche Predikanten-Vereeniging gaf in 1851 daaromtrent uit een stukje onder den titel: ‘Gedachten over de benoeming van predikanten door floreenpligtigen, het bezit der kerken en het beheer der kerkegoederen ten platten lande in Friesland, door j.h. reddingius, g.z.,
 Doct., en Pred. te Franeker.’ Ook de wakkere predikant r. posthumus van Waaxens en Brantgum schreef in denzelfden geest een wèl geschreven stukje: ‘De Natuur en Bestemming der kerkelijke, vooral pastorie-goederen, in verband met het gebeurde te Marrum en Nijkerk. Leeuwarden, 1855’; en een ander: ‘Kerk en School in haar verband met de natuur, bestemming en regten der oude costerie- of schoolgoederen in Friesland in het gemeen, en in Westdongeradeel in het bijzonder. Leeuwarden, 1856,’ In deze drie stukjes zoeken de Schrijvers de aanspraken der kerk of wel der kerkelijke gemeente op alle die goederen in het licht te stellen.
Deze brochures hebben vooral haar aanzijn te danken aan den scherpzinnigen, ja, ook wel eens scherpen strijd, dien de voorstanders van het tweede gevoelen tegen die van het eerste geopend hebben. Men telt onder dezen aanzienlijke Friesche grondbezitters. Hun woordvoerder is bijzonder Mr. w.w. buma,

{==274==} {>>pagina-aanduiding<<}
Ridder der Orde van den Nederlandschen Leeuw, Raadsheer in het Provinciaal Geregtshof van Friesland, te Leeuwarden, die in twee gelegenheids-werkjes, met bekwaamheid en een eigenaardig documentaal talent geschreven, de gronden zijner meening heeft uiteengezet. De titel dezer brochures is: ‘Het regt der Hervormde Floreenpligtigen, ten platten lande in Friesland, op de verkiezing van Predikanten en op het beheer der Kerke-goederen, toegelicht en verdedigd door de Hervormde Kerkvoogden van den Dorpe Weidum, in Maart 1849. Leeuwarden, Dec. 1849’; - en: ‘De onbevoegdheid der Algemeene Synode der Nederl. Hervormde Kerk, tot het regelen van het beheer der plaatselijke Kerkegoederen, nader betoogd door de Hervormde Kerkvoogden van den Dorpe Weidum, bij Berigt van 4 April 1851; benevens het als bijlage daarbij gevoegd Arrest van 't Provinciaal Geregtshof van Friesland van den 15den Januarij 1851 over de pastorie-goederen van Eernewoude, Garijp en Suameer.’
Aan deze zijde schaart zich ook geheel de voor ons liggende ‘Nota’ van Kerkvoogden van IJsbrechtum. Zij meenden, als hoogen prijs stellende op het oordeel hunner committenten, de Herv. floreenpligtigen van het dorp IJsbrechtum, dat de openbaarmaking van hetgeen hunne brochure bevat, thans geen verder uitstel gedoogde, Voorber., bl. iv. Dit openbaar gemaakte staat in verband met een verzoek van hun predikant van borssum waalkes, zich qualificerende als wettig vruchtgebruiker der pastorij-goederen van IJsbrechtum, Tjalhuizum en Tirns, niet (wat men verwacht zou hebben) om in 't genot van het vruchtgebruik gesteld te worden, maar 1o. om eene billijke schadeloosstelling voor het 26jarig gemis daarvan, en 2o. om de fout der verkeerde te naamstelling der pastorijgoederen als kerke-goederen in het floreen-kohier en bij het kadaster, zoo noodig, te redresseren. Op een afwijzend antwoord van Kerkvoogden had Ds. w. zich gewend tot het Klassikaal Bestuur van Sneek, maar toen ook dit niet gebaat had, wijl Kerkvoogden zich beriepen op het Provinciaal Collegie van Toezigt, had hij zijn verzoek zoo gewijzigd, dat hij alleen het tweede punt, de verbetering der verkeerde te naamstelling, verlangde. Het Collegie van Toezigt had, bij Verbaal van den 25sten Junij 1856, besloten, eensdeels den Predikant waalkes wegens de door ontheffing van afkoop en

{==275==} {>>pagina-aanduiding<<}
langdurige verjaring, in geenen deele te kunnen qualificeren als wettig vruchtgebruiker der pastorij-goederen van de drie dorpen zijner gemeente; en anderdeels Kerkvoogden van IJsbrechtum uit te noodigen om in hun beheer de pastorij-goederen van de kerke-goederen behoorlijk af te scheiden en onder afzonderlijk beheer te brengen. Dit besluit was door Kerkvoogden niet te gemoet gezien; zij openbaren dan ook zeer duidelijk hunne gevoeligheid in hun weigerend antwoord aan het Collegie v.T., zeggende onder anderen, dat ‘alle ernstige argumentatie ten eenemale doelloos’ is met een Collegie, dat zich zelf tegenspreekt, bl. 108. En voorts verwijzen zij, als beschouwende het Collegie incompetent om over de regten, welke het hier geldt, uitspraak te doen, naar den burgerlijken Regter.
Zietdaar kortelijk de geschiedenis van het pleit, hetwelk Kerkvoogden van IJsbrechtum aanleiding gaf tot het laten stellen en drukken der ‘Geschied- en Regtskundige Nota’, die, wij moeten het toestemmen, wel waardig is het licht te zien. Maar wij vragen het aan de stellers en raadslieden der Kerkvoogden: hadden alle die Bijlagen ook in druk moeten verschijnen? Wettig geoorloofd, ja, is het zeker, maar is het kiesch, is het Christelijk, confidentiële brieven onder de oogen van 't publiek te brengen, als hier geschied is? Maakt de lezing der ‘Nota’ en de uitgave der Bijlagen op den geheel onpartijdigen lezer, zoo als Ref. meent te zijn, niet den indruk, alsof Kerkvoogden van IJsbrechtum hunnen Predikant in zijne onkunde, en het Collegie v.T., waarop zij zich toch beroepen hadden, in zijne onwetendheid en onbevoegdheid willen ten toon stellen? - Gelijk doorgaans met juridische stukken, sleept ook de eerste lezing van deze brochure den onkundige mede. Wij vonden het in 't eerst een schoon stuk, waarop weinig aan te merken viel. Maar nadat wij in deze en gene rhetorische phrases vrij duidelijk het intimidatie-stelsel opmerkten, begonnen wij meer en meer te weifelen in onze overtuiging, en vroegen, of ook niet de geheele ‘Nota’, welke iedereen niet gemakkelijk met de bronnen kan confronteren, en hare uitgave met alle Bijlagen eene vrucht kon zijn van dat zelfde intimidatiestelsel. Dat dit stelsel niet vreemd is aan de voorstanders van het tweede door ons boven aangeduide gevoelen, mogen de volgende citaten getuigen: ‘De Synode zie toe wat zij begint,

{==276==} {>>pagina-aanduiding<<}
eer zij dit gebouw tracht te doen afbreken! Eene zware verantwoordelijkheid zou zij daardoor op hare schouderen laden.’ - ‘De helling tot magtsuitbreiding, die aan de geestelijkheid van oudsher niet vreemd is, verloochent zich niet’ (Mr. w.w. buma, de onbevoegdh. v.d. Alg. Synode, enz., bl. 26, 5).
De toon jegens hunnen Predikant, dien Kerkvoogden bezigen, nadat zij hem grondig meenen weêrlegd te hebben, is overigens zeer zacht en gematigd. ‘Zij betreuren het (bl. 68), dat deze in vele opzigten achtenswaardige Leeraar zich te zeer heeft laten wegslepen door eene, overigens op zich zelve loffelijke, maar in dezen te ver gedrevene huisvaderlijke zorg, die zijn anders kloek verstand heeft verschalkt en hem eensklaps op stelligen toon beweringen te zijnen voordeele heeft doen voeren over eene zaak, waarin hem blijkbaar de vereischte kennis, zoo van daadzaken als van regten, ontbrak.’ Wij gelooven, dat zij hiermede niets te veel gezegd hebben.
Wij onthouden ons echter van de eigenlijke beoordeeling der regts-quaestie. Welligt heeft het Collegie v.T. reeds verdere demarches, ten gevolge van het laatste in de brochure gevonden stuk, gemaakt. Misschien is de zaak reeds voor den burgerlijken regter of waar men haar gebragt moge hebben. In dit geval toch zou ons oordeel voorbarig zijn, maar zouden wij even zoo wel de uitgave van het proces wat voorbarig vinden.
Doch onze roeping is bijzonder om in 't belang der Vaderlandsche letterkunde van de aangekondigde brochure kennis te nemen, en haar in dezen zin te beoordeelen. En dan betuigen wij oogenblikkelijk, dat de ‘Nota’, hoewel uit den aard der zaak eene minder behagelijke lectuur biedende, en in wat sterk uitkomenden documentalen stijl gesteld, nogtans, wegens de groote kennis der Friesche kerkelijke geschiedenis, die er op elke bladzijde in doorstraalt, onmisbaar is voor elk, die belang heeft bij de pastorij-goederen der Hervormden in Friesland. Wij moesten vaak het geduld bewonderen, waarmede een zoo groot aantal van historische data is verzameld, en niet minder de scherpzinnigheid en kennis van zaken, waarmede zij zijn getoetst. Onder de kleine literatuur, die zich in Friesland over den strijd wegens de pastorij-goederen en ook de kerke-goederen begint te formeren, is deze ‘Nota’ allezins een hoofdwerkje.

{==277==} {>>pagina-aanduiding<<}

Iets anders is het, of wij in alles kunnen zamenstemmen met het door Kerkvoogden van IJsbrechtum beweerde. En dan mogen wij niet ontveinzen, dat hunne argumentatie, hoe zegevierend schijnende, evenwel onzes inziens niet overal doorgaat. Ter adstructie onzer meening willen wij een paar voorbeelden aanhalen.
Op bl. 60, 61, lezen wij: ‘Zou hij [Ds. w.] als Predikant dat regt [van het vruchtgebruik der pastorij-goederen] hebben, dan moest, daar het hier eene combinatie geldt, eerst bewezen zijn, dat in der tijd bij de daarstelling der combinatie, door Gedeputeerde Staten aan de tijdelijke Predikanten dat regt uitdrukkelijk ware toegekend geworden (vergelijk § 5 hier voor).’ Kerkvoogden verzekeren hiermede op stelligen toon, dat de predikant eener gecombineerde gemeente het vruchtgebruik der pastorij-goederen dier gemeente zonder uitdrukkelijke goedkeuring van Gedep. Staten niet mogt hebben, met aanhaling van § 5, alsof het dààr bewezen zou zijn. Dààr echter luidt het: ‘'t Schijnt dus wel (bl. 15, boven aan).’ En deze onzekere gevolgtrekking wordt nog wel door Kerkvoogden gemaakt uit het gebruik van het woordje ‘Doch’ in de Resolutie der Staten van Friesland van 8 April 1584 [Art. 6], hetgeen zij niet op den naastvoorgaanden tweeden, maar op den vroegeren eersten volzin van het bedoelde 6o Artikel laten slaan. De Resolutie ontneemt met geen enkel woord het vruchtgebruik aan den predikant bij de gaarlegging (combinatie) zijner gemeente met eene andere. - Op dezelfde bl. 15 wordt ter bevestiging dezer bewering gezegd: ‘Trouwens, dit lag ook in den aard der zaak, enz.’; maar wij gelooven, dat de tegenpartij even goed uit den aard der zaak het tegendeel kan betoogen. - In onze dagen zou het regt van verjaring geene toepassing dier bewering meer vergunnen.
Op bl. 108 zeggen Kerkvoogden van IJ. in hun antwoord op het Verbaal van het Prov. Collegie van Toezigt, na het eerst van verregaande inconsequentie beschuldigd te hebben: ‘Waar zoo op het eene oogenblik eene orde van zaken wordt voorgedragen en betoogd, wettiglijk te zijn tot stand gebragt, terwijl zij op het andere oogenblik wordt aangenomen willekeurig en bloot voor 't gemak te zijn ingevoerd, daar is alle ernstige argumentatie ten eenemale doelloos.’ Wie zoo boos tot een hooger Bestuur, welks uitspraak hij vroeger ingeroepen

{==278==} {>>pagina-aanduiding<<}
heeft, durft spreken, moet, zou men zeggen, wel zeer zeker van zijne zaak zijn. En toch betwijfelen wij het allezins of die zekerheid van Kerkvoogden goed geplaatst is. Immers zij laten het Collegie iets zeggen, dat het niet gezegd heeft, en verwarren twee zaken, die het Collegie duidelijk onderscheiden heeft. Vooreerst heeft het niet voorgedragen en betoogd, dat de opgegevene ‘orde van zaken’ wettiglijk is tot stand gebragt. Die ‘orde van zaken’ is: het toekennen van eene vaste jaarwedde aan den predikant van IJsbrechtum c.a. en het beheer der pastoralia van de drie dorpen door gecommitteerden uit de ingezetenen, later door Kerkvoogden der gemeente (bl. 101 onder aan). Hieromtrent zegt het Collegie (bl. 101 v. ond. en 102 v. bov.) ‘dat ofschoon van eenig staatsbesluit ten aanzien van de vaste daarstelling dier orde van zaken ten aanzien dier pastoralia niet geblijkt, echter de wettigheid daarvan niet wel kan worden betwist,’ 1o. omdat zij tot stand kwam ten gevolge van de ontheffing der zoogenaamde afkoopen, 2o. omdat zij later, blijkens de opvolgende beroepsbrieven, als wettig is erkend geworden, en 3o. omdat voorzeker de tegenwoordige predikant haar volledig heeft erkend. Het Collegie wil alleen zeggen: omtrent de wettigheid van den oorsprong dezer orde van zaken willen wij niet spreken, zij blijkt in allen gevalle niet uit eenig staatsbesluit; maar nu kan men deze wettigheid niet meer betwisten, daartoe ontbreekt het bewijs of is de tijd voorbij. - Evenmin heeft het Collegie aangenomen, dat deze ‘orde van zaken’ willekeurig en bloot voor 't gemak was ingevoerd. Deze beschuldiging slaat op het gezegde, bl. 103: ‘Overwegende, dat alzoo, moge al voor 't gemak van het beheer der Kerkvoogden in der tijd zoodanige vereeniging in één boek en in ééne rekening zijn
bewerkstelligd, enz.’ Vroeger toch was overwogen, dat in 1824 de Kerkvoogd bootsma verklaard had, alle eigendommen van wier beheer hij rekening deed, te hebben opgegeven als kerke-goederen ‘om het even of het zoogenaamde pastorie-goederen zijn of niet, uithoofde deze zoo genoemde pastorie- en andere kerkelijke goederen eene en dezelfde beurs of fonds uitmaken, zoodat het verschil slechts enkel in eene benaming bestaat.’ Maar daarop had het Collegie laten volgen de overweging ‘dat intusschen niet geblijkt dat deze vereeniging [van pastorij- en kerke-goederen] vroeger

{==279==} {>>pagina-aanduiding<<}
of later door eenige goedkeuring van het staatsgezag is gevolgd of bekrachtigd, en dien ten gevolge uit haar [de feitelijke vereeniging], zij het dan ook dat tot op den huidigen dag de administratie aldus vereenigd wordt gevoerd [voor het gemak van Kerkvoogden], niet kan worden afgeleid, dat de pastorie-goederen der drie dorpen wettiglijk zijn overgegaan aan de kerk der gecombineerde gemeente.’ Het Collegie erkent in geenen deele de vereeniging van kerke- en pastorijgoederen als wettig, maar bestrijdt de wettigheid daarvan met allen ernst, het afkeurende, dat vroegere Kerkvoogden gemakshalve in ééne administratie twee afzonderlijke fondsen hebben vereenigd, zamengesmolten. - Zoo zien wij dus 1o., dat Kerkvoogden aan het Collegie toedichten, te hebben voorgedragen en betoogd, dat eene orde van zaken wettiglijk was tot stand gebragt, daar het Collegie alleen de wettigheid dier orde niet meer wil betwisten, en 2o. dat zij aan het Collegie een gezegde toeschrijven omtrent die ‘orde van zaken’, als zoude die voor 't gemak zijn ingevoerd, waarvan het Collegie met geen enkel woord spreekt. En deze twee zoo kwalijk aangehaalde zegswijzen omtrent twee duidelijk onderscheidene zaken worden dan nog als tegen elkander strijdende uitdrukkingen van eene en dezelfde zaak voorgesteld. Wij begrijpen het niet, hoe de overigens zoo naauwkeurige Kerkvoogden van IJ. of hunne raadslieden, zich zoo zeer door hunne hartstogtelijkheid hebben laten vervoeren om voorbij te zien, wat elk naauwkeurig lezer vinden kan.
Wij kunnen ons dan ook dat geloof niet meer opdringen, wat wij bij de eerste lezing hadden, en houden het er voor, dat het Verbaal van 't Collegie van Toezigt op betere gronden steunt, dan de ‘Nota’ en de andere stukken van Kerkvoogden van IJsbrechtum daartegen. Wij houden het er niet voor, dat de strijd over de pastorij-goederen hiermede als afgedaan is te beschouwen, maar verwachten, dat wel meer dan eene stem zich tegen de aangekondigde brochure zal verheffen.





De bevrijding der slaven en de evangelieprediking. Redevoering, gehouden in de openbare vergadering der afdeeling 's Gravenhage van de nederlandsche maatschappij ter bevordering van de afschaffing der slavernij, op den 30sten oktober 1856, door

{==280==} {>>pagina-aanduiding<<}
J.J. van Toorenenbergen, Predikant te Vlissingen. Te Haarlem, bij de erven F. Bohn. 1856. In gr. 8vo. 39 bl. f :-40.

Geen goede emancipatie zonder euangelisatie, geen vruchtbare euangelisatie zonder emaneipatie, is het thema dat door den heer v.t. uitnemend in deze rede werd ontwikkeld. 't Is een afdoend bewijs voor de werkzaamheid en kracht van den geest van christus, dat de kreet om vrijheid voor het geroofde kroost van Afrika zoo luide opgaat uit de gelederen der geestverwanten van hem die 't eenmaal waagde te verklaren: dat de afschaffing der slavernij een verzet tegen het godsbestuur is. Maar 't moet daarenboven ieder weldenkend burger van Nederland goeddoen, wanneer hij de regten van den staat hoort handhaven door iemand die misschien niet geheel behoort, maar toch zeker vermaagschapt is aan de partij, welke telkenmale de klagt over staatsalvermogen pleegt te herhalen. 't Moet ieder die 't welmeent met de zaak van het koninkrijk der hemelen verkwikken, wanneer hij hoort ijveren voor leervrijheid onder de slaven door een dergenen, die allen zich zelven bonden door het formulier, en uit wier midden velen verdraagzaamheid jegens andersdenkenden juist niet tot hun sjibbolet hebben gekozen. De heer v.t. heeft, blijkens blz. 18 en 19, dien goeden weg ingeslagen. Ontleent zijn woord daaraan alleen of zelfs 't meest zijne frischheid en aantrekkingskracht? Men zou het onregt doen, wanneer men die vraag bevestigend beandwoordde. De redevoering bezit deze aanspraken op belangstelling, doch daarbenevens menige andere. 't Is thands boven allen twijfel verheven dat de gruwel der slavernij zal worden weggenomen. Toen de heer v.t. zijne redevoering uitsprak, had het volk van Nederland die toezegging uit den mond des konings vernomen. En vier maanden later (2 maart 1857) heeft de minister van kolonieën in de tweede kamer der staten generaal de verklaring afgelegd; ‘dat het ontwerp omtrent de emancipatie gereed ligt, dat de memorie van toelichting
in behandeling is, en dat zoodra een en ander bij den raad van state zal afgehandeld zijn, het ontwerp aan de kamers zal aangeboden worden.’ Opmerkelijke Nemesis! De staatsdienaar, onder wiens bestuur in het oosten het middeneeuwsch drukpersreglement wordt afgekondigd dat de vrijheid vernietigt, is door den loop

{==281==} {>>pagina-aanduiding<<}
der gebeurtenissen gedwongen aan het westen de heuchelijke verzekering te geven dat de ure der vrijheid daagt. Juist dat die mond zulk eene verklaring moest afleggen, bewijst dat ook de mannen van reactie en repristinatie op den duur zich niet kunnen verzetten tegen den geest van vooruitgang die uit God is. Doch naarmate het gewisser werd dat de bemoeijingen van de voorstanders der emancipatie tot het gewenschte doel zouden leiden, heeft men zich meer bezig gehouden met de vraag hoe de slaaf niet slechts in het bezit, maar ook in het genot der vrijheid zou moeten worden gesteld. Aan dat onderzoek heeft zich de heer v.t. gewijd. De resultaten van zijn nadenken heeft hij in zijne redevoering nedergelegd. Hij heeft dat in warme en doorgaans heldere taal gedaan, en wat hij uitsprak, met eenige aanteekeningen verrijkt, in druk gegeven. Na eerst herinnerd te hebben dat niet slechts vrijlating, maar ‘eene waarlijk heilzame vrijlating’ der slaven te bewerken, het doel is der maatschappij in wier afdeeling hij sprak, toont hij aan dat zulk eene vrijlating onmogelijk is zoolang de slaaf niet vatbaar wordt om de vrijheid te begrijpen en te genieten. Hij acht euangelisatie het eenig middel om de slavenbevolking tot die vatbaarheid te brengen. Maar hij begrijpt, en te regt, dat het euangelie zijnen vollen zegen niet brengen kan, tenzij eerst de maatschappelijke toestand van den slaaf worde verbeterd. ‘Gij hebt hier niet te doen,’ zoo luidt de ernstige, heldere taal, ‘met een aantal menschen, die korter of langer tijd hebben moeten bukken voor uitwendig geweld, en die slechts uit dat diensthuis behoeven te worden uitgeleid om een vrij en gelukkig volk te zijn. Het is er verre van verwijderd. De Slaven vormen een diep ongelukkig, een stelselmatig, een uit- en inwendig bedorven geslacht; een geslacht, dat door het gebruik hetwelk men er van gemaakt heeft tot traagheid, ontucht en
opstand is opgevoed. Men heeft het den arbeid leeren haten, omdat men het geen menschelijk loon op den arbeid, dat is: een vrije bezitting heeft gegeven; men heeft het denkbeeld zelf van maatschappelijke orde niet in zijnen kring toegelaten, terwijl men in dien kring den huwelijksband twee eeuwen lang heeft verscheurd en vertreden; men heeft allen band in zijne schatting tot een keten gemaakt, want men heeft geen anderen band dan dien van het lastdier aan deze menschen aangelegd. Wat zult gij aan dezulken

{==282==} {>>pagina-aanduiding<<}
doen, indien gij hen niet eerst opheft uit die zedelijke slavernij?’ Daarom wil de heer v.t. opheffen, opheffen door het christendom. Maar hij acht het ‘onwedersprekelijk dat de maatschappij, waarin de Slavernij heerschende is, zich niet tot eene Christelijke maatschappij ontwikkelen kan, immers niet tot zulk een waar de band eener ware gemeenschap de harten verbindt en de kracht der vrijwillige gehoorzaamheid als zedelijke prikkel ten goede de leden opwekt en leidt.’ Daarom verwacht hij alleen van de samenwerking van staat en kerk ‘der slaven gemeenschappelijke welzijn.’ De staat onteigene, maar stelle zich tot voogd der onteigenden, verpligte hen tot een arbeidzaam leven, en gunne der kerk de dus maatschappelijk opgehevenen tot zelfstandigheid te vormen. ‘Vraagt iemand: “welke Kerk, daar de staat geene Kerk als zoodanig begunstigt?” het antwoord....... is gelukkig praktisch zeer gemakkelijk te vinden. De Staat bevordere wat de Christelijke gemeente zelve doet.’ Dit zal wel beteekenen: de staat vergunne iedere gezindte te arbeiden, en schrage de pogingen van elk die den slaaf tot christen poogt te maken. Zietdaar de beschouwingen van den heer v.t., die gevolgd worden door eene warme ontboezeming van zijn vertrouwen op de kracht der liefde van christus, eene wakkere opwekking tot volharding in het aangevangen werk ook nu de vooruitzigten helderder worden, juist wijl helderder vooruitzigten sommigen misschien zorgeloozer zouden kunnen maken, een vurigen wensch dat elk lid der maatschappij tot bevordering van de afschaffing der slavernij een ijverig medearbeider worde in de vereeniging tot bevordering van het godsdienstig onderwijs onder de slaven der kolonie Suriname.
Zulk werk draagt zijne aanbeveling in zich zelf. 't Wordt proefhoudend bevonden al rijst hier en daar eene bedenking. Als het getal christenslaven - want dat van dezen sprake is dwingt het verband te veronderstellen, - blz. 38 op 20567 wordt gesteld, kan men de vraag niet onderdukken: of het hier niet beter ware geweest te wegen dan te tellen? Karel de Groote maakte de Saksers bij hoopen tot leden van jesus' kerk en de beteckenis van het woord rijstchristen is in ons land niet onbekend. Hoe velen onder die 20567 zullen het christendom hebben omhelsd, als die Noorman der negende eeuw, die zich tienmalen had laten doopen, om tienmalen een doop-
{==283==} {>>pagina-aanduiding<<}
kleed ten geschenke te ontvangen? - Als men blz. 10 leest: ‘de zaak van de bevrijding der Slaven is steeds de zaak geweest van het Christelijk geloof, in de liefde werkzaam’, en dan bedenkt dat jesus zich nooit opzettelijk over deze zaak heeft uitgelaten, - hoe paulus aan filemon over onesimus schreef, - dat het getal der vrijgelatenen reeds in het heidensch Rome aanzienlijk was, - dat het juist christenen waren die de slavernij barbaarscher hebben gemaakt dan de oude wereld haar heeft gekend, - dat een edele las casas, ofschoon met de beste bedoelingen bezield, het aanzijn heeft gegeven aan de west indische slavenmaatschappij: - dan zou menigeen kunnen wenschen dat de hier en daar verspreide wenken die de waarheid, welke desniettemin in dat woord gelegen is, in helderder licht moeten stellen, en dat ook bepaaldelijk doen, daar terstond bijgevoegd mogten zijn. - En als men zinsneden leest als blz. 12: ‘Daarenboven is de lijfeigenschap tot in het verste nageslacht gegrond op de onderstelling, dat de eenheid van stam en ras geene individueele verscheidenheid toelaat, waartegen het wezen der persoonlijkheid zich verzet,’ dan is men bij het
lezen van dit anders zoo heldere stuk te moede als de reiziger dien de spoortrein plotseling uit een landschap badend in middagglans in een nachtduisteren tunnel overbrengt. Gelukkig is het getal van zulke vlekken in deze rede uiterst gering: maar de smet die onopgemerkt blijft op het wambuis van den arbeider, trekt terstond het oog als ze 't satijnen galakleed ontsiert. Toch blijft dat kleed voor velen begeerlijk: mogt de lectuur en het bezit van v. t's. rede 't voor menigeen niet minder zijn. Ééne vraag ten slotte. ‘Elk lid van onze maatschappij tot bevordering van de afschaffing der Slavernij worde een ijverig mede-arbeider’ (1. medearbeider) ‘in de vereeniging tot bevordering van het Godsdienstig onderwijs onder de slaven der kolonie Suriname’, zegt S. Dit woord verdient behartiging. Maar evenzeer de vraag: waarom neemt de afschaffingsmaatschappij die bevordering van godsdienstig onderwijs niet in den kring harer bemoeijingen op? Art. 3. c. harer statuten schrijft haar dit o.i. gebiedend voor, en zij kent het woord des Meesters Joh. viii:36.

b.

v.h.





{==284==} {>>pagina-aanduiding<<}

Wetenschap en Wijsbegeerte. Door Mr. C.W. Opzoomer. Te Amsterdam, bij J.H. Gebhard en Comp. 1857. In gr. 8vo. IV en 280 bl. f 2-50.

Wanneer iemand een onderwerp ten volle doordacht, en daarbij over taal en stijl naar welgevallen te beschikken heeft, dan kan 't wel niet anders, of zijn geschrift - al gaat het over hoog en diep, en al zou een half of onbehulpelijk geleerde het naauwelijks voor zijne medegeleerden verstaanbaar weten te maken - zal voor ieder eenigzins ontwikkeld mensch bevattelijk genoeg zijn. Zoo is 't met opzoomer.
Wanneer iemand met een door geen vooroordeel meer benevelden blik, en op de middaghoogte van de wetenschap zijner eeuw, een onderwerp van alle kanten beziet en vervolgens beoordeelt, dan kan 't wel niet anders, of dit zijn oordeel zal rigtig, en, aan anderen medegedeeld, voor hen - ten ware zij zich als ulysses de ooren verkozen te stoppen - overtuigend zijn. Zoo is 't met opzoomer.
Overal? Op één punt na. De Hoogl. schrijft bl. 173: ‘Die zich eens een theorie heeft gevormd raakt met dat kind zijner hersenen ligt zoo ingenomen, dat hij zich pijnlijk getroffen zou voelen, wanneer het voor eenige nieuwe waarneming moest bezwijken.’ Dus schijnt het hemzelven te gaan met dat - wij weten er geen glimpiger naam voor - ongelukkige stokpaard: de uitmonstering der Godgeleerdheid uit den rang der wetenschappen. Zonderling toch! de bezadigde man kan 't (vergl. bl. 185) maar niet vergeten en vergeven, dat welmeenende, maar angstvallige theologen over den vurigen jongeling een kettergeschreeuw aanhieven, en - liever dan hen niet te piqueren, maakt hij, wiens verdienste voor geen gering deel in zijne stalen consequentie bestaat, zich juist op dit ééne punt, waarop hij onverzettelijk staan blijft, aan tastbare inconsequentiën schuldig. 't Is zijne achilles-hiel, en die hij dan nog wel telkens blootgeeft. Zoo verzekert hij ons bl. 7 -9: dat er voor ons geene eigenlijke kennis van God te verkrijgen is: terwijl hij bl. 129 verlangend naar ‘een verlichte en reine godsdienstkennis’ [die dan toch wel op Godskennis zal dienen te rusten] ‘of theologie’ uitziet. Zoo wil hij ter eerstgenoemder plaatse aan de Christelijke voorstelling van God

{==285==} {>>pagina-aanduiding<<}
den naam van kennis ontzegd hebben, omdat daarin enkele stellingen, die [voor ons! alsnog!] onvereenigbaar zijn, gelijk die van Gods albestuur en 't bestaan der zonde, worden aangetroffen; terwijl hij zelf (bl. 191) zeer te regt ten opzigte der zelfwaarneming vraagt: ‘Zal ooit uit de ongenoegzaamheid eener kenbron hare geheele verwerpelijkheid volgen?’
Overigens is onder 't lezen nog wel eens meer eenige tegenbedenking bij ons opgekomen, die misschien niet geheel ongegrond ware. Maar wij zeggen van opzoomer, wat walter scott van byron zeide: ‘Zijne Lordschap is een graadje boven mij, en tegen hem wil ik niet harddraven.’ En met waar genoegen vermelden wij, dat men hier nergens dat hooge en scherpe oordeelen, beslissen, veroordeelen, 't geen ons in de Voorrede tot schaefer's Leven van goethe erg gestuit heeft, ontmoet, maar integendeel allerwege dien toon van echte humaniteit, die voor eenen opzoomer de éénige waardige en passende is.
Nemen we alsnu in oogenschouw, wat ons in de zes verhandelingen, welke we hier vinden, wordt aangeboden. - I. Bespiegeling en Ervaring. De wijsbegeerte der bespiegeling wordt wegens hare strijdigheid, bodemloosheid, en onvruchtbaarheid - ten voorbeelde dienen cartesius, spinoza en hegel - als valsche wijsbegeerte tegen de éénig ware der ervaring overgesteld. - II. Het ontstaan der Wijsbegeerte. Is er heden ten dage in de wetenschap, evenzeer als in de nijverheid, verdeeling van arbeid noodig, ter vermijding der eenzijdigheid en bekrompenheid, die hieruit dreigen voort te vloeijen, wordt de wijsbegeerte vereischt, wier denkende beschouwing, zonder al de kennis der vakgeleerden op te hoopen, nogtans alle natuurlijke en geestelijke verschijnselen en krachten, als deelen van één groot geheel, in hun verband en zamenwerking overziet. - III. Nuttige kennis. Alle kennis is nuttig: alle wetenschap moet dienen en dient werkelijk tot bevordering van het geluk des menschen. De geestelijke wetenschappen niet minder dan de thans zoo zeer voorgetrokkene natuurstudie. (Hier vindt ge eene volgeestige bestrijding van 't spiritualisme en eene hartverheffende van 't materialisme.) Geene onderzoeking mag worden verworpen, al is ze niet onmiddellijk bruikbaar voor 't leven: ja, de beoefenaar der weten-
{==286==} {>>pagina-aanduiding<<}
schap behoort alleen naar kennis te streven, nooit te vragen naar het nut der kennis, overtuigd dat de kennis op den duur niet anders dan nuttig kan zijn. - IV. Zinnelijke waarneming. Er is tweeërlei waarneming van feiten: door de zinnen, en door inwendig gevoel. O. beperkt zich hier tot de eerste, en toont ons zoo de hinderpalen, die zij te overwinnen, als het gebied, waarbinnen zij zich te houden heeft, aan. Te dezer gelegenheid trekt hij tusschen natuurkennis en Godskennis eene grenslijn, die, zonder nu
onbeziens met alle gevolgen, welke o. er veelligt uit mogt willen afleiden, in te stemmen, op zichzelve allezins noodig en juist is, en die dan toch ook door hem zelven op hare beurt begrensd wordt, wanneer hij ons ten slotte herinnert: ‘Eeuwige wetten openbaren zich overal; die ziet de natuurkundige, niet God zelf. Maar, terwijl de spotternij de vermetele vraag doet: waartoe een God? buigt hij, aan zijne wetenschap nergens ontrouw, in eerbiedig geloof zich voor hem neder, die, alleen omdat hij zelf de oneindige rede is, eene wereld kon scheppen, waarin onze rede overal zamenhang en eenheid weet te ontdekken.’ - V en VI. Aangeboren begrippen. Gelijk te verwachten was, wordt de onhoudbaarheid van deze beweerd, en, naar onze schatting, inderdaad voldongen: in VI. bepaaldelijk ten aanzien der mathematische wetenschap. Ligt het aan ons, of aan 't onderwerp, of aan den Schrijver? wij weten 't niet, maar we vonden in die beide laatste stukken o. wel wat omslagtiger en drooger dan naar gewoonte.
Toch - zoowel van deze als van de overige Verhandelingen - met name van I en III - wenschten we hartgrondig, dat de hoofd-inhoud, de quintessence, met gouden letteren geprent wierde in veler geest en gemoed. Uit een boek, waarin alles naauw zamenhangt, u eene proeve mede te deelen, is ons niet wel doenlijk: zelfs de wonderschoone anti-materialistische beschouwing, waarvan we straks gewaagden, kunnen we, zoo deze recensie niet bovenmate uitdijen zal, niet overnemen: maar des te sterker raden we u aan - en we vreezen niet, dat ge u dien raad beklagen zult - het geheel te lezen, en - er uit te leeren.
De uitvoering der Heeren gebhard en comp. is even voortreffelijk en naauwkeurig als 't werk zelf. Wat aangename heldere letter vooral!

v.p.





{==287==} {>>pagina-aanduiding<<}

W. Bunk. Staathuishoudkundige Geschiedenis van den Amsterdamschen Graanhandel. Te Amsterdam, bij H.W. Mooy. 1856. In gr. 8vo. 176 bl. f 1-25.

Het denkbeeld om den Graanhandel aan een geschiedkundig en staathuishoudkundig onderzoek te onderwerpen, is een gelukkig denkbeeld. Het grijpt in vele quaestiën van hoog belang in, en lost vele vragen van den dag op. Daarvoor zij dus in de eerste plaats den Auteur lof gebragt.
De Auteur spreekt eerst over de oudste tijden, dan over de tijden der republiek, en daarna over de negentiende eeuw.
Wanneer men het gewigt van den Amsterdamschen Graanhandel kent, zal men gereedelijk toegeven, dat hier een veelomvattend onderwerp ter sprake gebragt wordt.
De arbeid van den Heer bunk is eene niet onbelangrijke bijdrage tot onze handelsgeschiedenis, welke zoo weinig ontwikkeld is, en de wijze waarop hij zich van zijne taak gekweten heeft, verdient allen lof. De Auteur heeft met ijver de bronnen geraadpleegd, en alles wat met zijn onderwerp in verband stond, zorgvuldig verzameld: hij heeft dat logisch geordend, en duidelijk voorgesteld.
Aanmerkingen zouden er te maken zijn. De vragen rijzen, b.v., waarom de invloed, dien de Joden op den handel hadden, en dien het verkeer met Italië (die bakermat des Europeschen Handels) heeft uitgeoefend, niet met wat breeder trekken is aangegeven? Waarom de invloed dien de regering van filips van bourgondië op onzen handel had, niet met een enkel woord is herdacht? Waarom alleen van den Makelaar gesproken wordt, en niet van den Commissionair? Waarom de Makelaar niet wat naauwkeuriger, ook naar ons regt, is beschouwd? Waarom ons de beurs-usantiën niet worden medegedeeld, die geheel van den koop van andere waren afwijken? En, eindelijk, waarom in de staathuishoudkundige geschiedenis, de staathuishoudkunde zoo weinig vertegenwoordigd wordt?
Wij deelden deze vragen mede, om aan te toonen wat den Auteur nog meerdere bouwstoffen had kunnen geven, zonder daarom in de verste verte den staf te willen breken over een boek, dat wij met zorg gecompileerd vinden en gaarne in onze kast zetten.

a.


{==288==} {>>pagina-aanduiding<<}

Geneeskundige Kamergymnastie, of voorbehoedende en genezende Ligchaamsbewegingen, door Dr. D.G.M. Schreber, Bestuurder van het orthopedische en gymnastische Genees-Instituut te Leipzig. Met 45 figuren in den tekst. Vertaald uit het Hoogduitsch met bijvoegsels, door Dr. F.A.C. Waitz, voorheen Stads-Geneesheer te Samarang. Te Arnhem, bij H.A. Tjeenk Willink. 1857. In 8vo. 102 bl. f 1-25.

Een nieuw tijdperk der Gymnastiek, of van de Leer der kunstmatige Ligchaams-oefeningen, dagteekent van den tijd, dat stromeijer eene zwakke en ongelijke spierwerking deed kennen als de voornaamste oorzaak der verkrommingen, waarvoor de wervelkolom en andere ligchaamsdeelen vatbaar zijn. Naar mate men van de gegrondheid dier opmerking algemeener overtuigd werd, heeft men het groote nut, dat aan doelmatige spier-oefeningen moet worden toegekend, meer en meer ingezien, zoodat deze telkens meer voorstanders gevonden hebben. Dit was niet alleen het geval bij de geneeskundigen, die reeds sedert geruimen tijd de gymnastie beschouwd hebben als een der belangrijkste middelen, welke aan de toepassing der Gezondheidsleer en aan de Geneeskunst ter dienste staan; maar ook de meeste paedagogen hebben met het denkbeeld, dat bij de opvoeding en het onderwijs, op de lagere en middelbare scholen, de letterkundige en wetenschappelijke studiën, zoo veel mogelijk, met behoorlijke ligchaams-oefeningen moeten afgewisseld worden, allengs meer en meer ingestemd; zoodat velen onder hen, na vroeger tegenstanders geweest te zijn, thans groote voorstanders der gymnastie zijn. Is het daarom wel te verwonderen, dat deze niet slechts eene grootere praktische uitbreiding ondergaan heeft, maar ook meer opzettelijk, van eene wetenschappelijke zijde beschouwd, is beoefend geworden? Zoowel het een als het ander heeft tot naauwkeuriger kennis geleid van het heilzaam en veelvermogend hulpmiddel, dat niet minder tot behoud en versterking der ligchaamskrachten, voornamelijk op jeugdigen leeftijd, als tot verhoeding en verbetering van velerlei, het leven of de gezondheid bedreigende, tot de bewerktuiging betrekkelijke stoornissen, in eene behoorlijke ontwikkeling en toepassing der verschillende, aan onzen wil onderworpene, beweegkrachten van het ligchaam gelegen is.

{==289==} {>>pagina-aanduiding<<}
De talrijke, door de beoefenaars der Zweedsche Genees-gymnastie, in de laatste jaren openbaar gemaakte waarnemingen hebben dit op uitnemende wijze bevestigd. Ook de uitkomsten, die de door Dr. schreber aanbevolene Geneeskundige Kamergymnastie aanvankelijk gehad heeft, doen de groote waarde dier ligchaams-oefeningen kennen. Wij juichen het daarom toe, dat de Heer waitz, die zich ook als oorspronkelijk schrijver, vooral op het gebied der kinderziekten, deed kennen, eene Hollandsche vertaling van het voornoemde Hoogduitsche geschrift bezorgd heeft. Gelijk die vertolking onberispelijk is, zoo zijn ook de vijf-en-veertig in den tekst gedrukte figuren bijzonder goed uitgevallen, zoodat de onderscheidene positiën en bewegingen, die bovenal worden aanbevolen, op eene zoo aanschouwelijke wijze zijn voorgesteld, dat men elke beschrijving en toelichting bijna zou kunnen missen. Moge het boekje vele lezers en lezeressen vinden, en moge elk, wien de zorg voor en de opvoeding van kinderen is toevertrouwd, zich proefondervindelijk overtuigen, dat door het opvolgen van de door schreber gegeven voorschriften, oneindig veel kan worden bijgedragen om aan de kinderen die vaardigheid, behendigheid, spierkracht en ligchaamssterkte te verschaffen, die zelfs voor de behoorlijke ontwikkeling van hunnen geest wenschelijk en noodig zijn!






1. M.D. Teenstra. Landbouw. Granen. Behakte Gewassen. Spin- en Verwplanten. In kl. 8vo. 52 bl.

2. E.C. Enklaar. Landbouw. Voedergewassen. Besproeijing. 44 bl.

3. Th.F. Uilkens. Oofttuinen. 56 bl.

4. M.D. Teenstra. Veeteelt. Zuivelbereiding. 26 bl.

5. - Paarden, Ezels, Varkens, Schapen, Bokken, Konijnen en Pluimgedierte. 46 bl.

6. E.C. Enklaar. Nuttige en schadelijke Insecten (Bijen, Cochenille, Zijdewormen, Klander, Wolf, enz.). Met 20 afb. 46 bl. No. 73, 74, 75, 77, 78, 79 en 83 der Volks-Bibliotheek. Te Amsterdam, bij Weytingh en van der Haart. Per Nommer, bij inteek., f :-22½; buiten inteek. f :-25.

Allen stukjes uit de Volks-Bibliotheek, eene nuttige onder-
{==290==} {>>pagina-aanduiding<<}
neming, waarop reeds vroeger in dit tijdschrift de aandacht gevestigd is. Hoewel de waarde der artikelen dezer Bibliotheek, naar mate hunner meer of min grondige bewerking, zeer verschillend is, zoo hebben wij echter gemeend, de bovenstaande ons toegezonden Nommers in ééne aankondiging te moeten bijeenbrengen, daar eene afzonderlijke beoordeeling van elk stuk alligt de uitgebreidheid van het No. zelf evenaren en dus voor de beschikbare ruimte in de Vaderl. Letteroefeningen minder passend zoude zijn.
Wat het eerste der genoemde werkjes aangaat, men vindt daarin een tal van opgaven, waarvan sommigen allezins belangrijk zijn. Maar de algemeene opvatting van het onderwerp komt ons niet goed voor. Ref. erkent dat het zeer moeijelijk is, dit gedeelte van den landbouw boeijend en volledig te behandelen; maar hij meent ook, dat, waar men niet in de gelegenheid is, om aan de uitvoerige behandeling de noodige ruimte te wijden, het in een Volksboek beter is, minder een tal van bijzonderheden, dan wel eene heldere en goede omschrijving van de hoofdzaken te geven. Dit laatste nu is in het onderhavige boekje niet in het oog gehouden. Onderscheiden zaken, zoo als de teelt der uitheemsche verwplanten, van rijst en katoen, en de bereiding van deze, hadden veilig gemist kunnen worden, terwijl er dan meer ruimte voor de beschrijving der kultuur van onze landbouwgewassen ware overgebleven, die soms zeer schraal behandeld zijn. Hier en daar zijn ook sommige zaken minder juist of gepast. B.v. op bl. 2 neemt de Schrijver rogge en koren (waarom niet: koorn?) synoniem, hetgeen onjuist is, daar rogge alleen Secale Cereale aanduidt, koorn een algemeene naam is, meermalen in plaats van graan gebezigd. - De op dezelfde bladzijde voorkomende aanhaling uit ludwig, aangaande het vaderland der rogge, schijnt ons hier eenigzins misplaatst te zijn. Evenzoo is het citaat uit schiller, bl. 6, in een Volksboek ongepast; want men kan niet onderstellen, dat alle lezers der Volks-Bibliotheek Duitsch zullen verstaan. Desgelijks, dat de voor dat gewas schadelijke insecten alleen in Latijnsche namen opgenoemd zijn. Van de ziekten der rogge sprekende, noemt de S. het moederkoorn of Secale Cornutum, maar vergeet daarbij te vermelden, - hetgeen hier het belangrijkst is, - dat deze schimmelplant, in groote hoeveelheid in het meel aanwezig, tot

{==291==} {>>pagina-aanduiding<<}
gevaarlijke ziekten, bij het nuttigen van het daarvan gebakken brood, kan aanleiding geven, doch zorgvuldig uitgezocht, voor hoogen prijs aan de apothekers verkocht kan worden.
De beschrijving der tarwesoorten, bl. 9, is hoogst gebrekkig. In plaats van de soorten behoorlijk te verdeelen in T. sativum, turgidum, durum, compositum, worden er enkele namen van tarwe opgenoemd. Alleen wordt er gezegd, dat de Zeeuwsche tarwe is Triticum turgidum (niet turgidium), hetgeen onjuist is, aangezien de Zeeuwsche integendeel eene der best bepaalde voorbeelden van T. sativum uitmaakt. - Dit zelfde gebrek aan botanische onderscheiding treft men bl. 19 aan, waar maïs en gierst tamelijk verward worden.
Op dezelfde wijze in het algemeen worden de behakte gewassen en de spin- en verwplanten behandeld. Men vindt daarin eene menigte bijzonderheden, en soms zeer aardige historische opmerkingen, maar geene ontwikkeling der hoofdzaken, zoo als die in een Volksboek behoort. - Wij zijn hier echter op minder onnaauwkeurigheden gestuit, dan in de eerste afdeeling. Alleen stippen wij nog aan, dat bij de geschiedenis der meekrap met geen woord melding is gemaakt van de Fransche meekrap, welker teelt, gedeeltelijk ten koste van onze industrie, zulk eene verbazende ontwikkeling genomen heeft. - Eindelijk vinden wij bl. 32 een citaat uit ‘de voeding der Nederlanders’, van den Hoogleeraar mulder, hetgeen, zoo als het daar staat, onverstaanbaar is, en waaruit men zou mogen opmaken, dat de Heer t. waarschijnlijk den hooggeleerden Schrijver niet begrepen heeft.
Wat betreft de beide andere, aan het hoofd dezer aankondiging genoemde werkjes van denzelfden Auteur:
Veeteelt en zuivelbereiding, en
Paarden, Ezels, Varkens, Schapen, Bokken, Konijnen en Pluimgedierte.
Wij vinden hier grootendeels dezelfde wijze van behandeling als in het zoo even onderzochte. Er staat in die kleine boekjes verwonderlijk veel, vooral van historischen aard; maar alles is zeer kort en fragmentarisch. In het laatstgenoemde behandelt de Schrijver, achtereenvolgens het vaderland van het paard en zijne voornaamste rassen (waarbij hij zelfs van fossile paarden gewaagt); het Engelsche paardenras wordt daarop afzonderlijk besproken, en een groot aantal hooge prijzen,

{==292==} {>>pagina-aanduiding<<}
voor Engelsche raspaarden besteed, en wedloopen daarmede gewonnen, worden vermeld. Ook ontbreekt het hier niet aan anekdoten, waarmede trouwens alle werken over paarden opgevuld zijn. Over het geheel zijn hierin belangrijke mededeelingen te vinden. Jammer maar, dat, in vergelijking met het Engelsche ras, over onze inlandsche paarden zoo weinig gezegd wordt; er is daarbij nagenoeg alleen sprake van het Friesche ras. Nu volgen afzonderlijke paragraphen over: Kavallerie-paarden; ouderdom des paards en kenmerken daarvan (zeer kort en onvolledig); aanfokking van paarden; technische benamingen; stalling en voeding; aantal paarden in Europa - terwijl het artikel besloten wordt met eenige opmerkingen over de oudheid van het hoefbeslag, de zadels en stijgbeugels.
Op dergelijke wijze worden nu ook de overige op den titel vermelde dieren met meer of minder uitvoerigheid besproken, al naar gelang zij van grooter of geringer belang voor den landbouwer zijn. Wij kunnen in deze aankondiging niet overal den Schrijver volgen, maar merken alleen op, dat, onzes inziens, te veel ruimte besteed is aan hetgeen buiten Nederland gevonden wordt. - Over konijnen, eindelijk, geeft de Schrijver eene berekening, waaruit blijken moet, dat het houden dier dieren in het groot uiterst voordeelig is. Doch ongelukkig getuigt de ondervinding van nagenoeg allen, die in ons Vaderland zich daarmede hebben bezig gehouden, dat eene groote konijnenfokkerij niet alleen die voordeelen niet aanbrengt, maar veel geld kost, omdat het voedsel der dieren veel hooger in prijs komt te staan, dan in die berekeningen is opgegeven, daargelaten nog de aanzienlijke sterfte bij het geringste verzuim in voeding en oppassing. Hetgeen voor den keuter voordeelig is, die vier à vijf konijnen houdt en deze van den afval laat leven, is niet meer winstgevend voor den heerenboer, die honderden en duizenden konijnen wil houden, en daarvoor woningen bouwen, akkers bezaaijen, en oppassers bezoldigen moet.
Het derde werkje van den Heer teenstra, getiteld: Veeteelt en Zuivelbereiding, heeft ons nog het best voldaan; vooral het eerste gedeelte over de rassen is iets minder fragmentarisch. Evenzoo worden in het Hoofdstuk over de voeding vele nuttige wenken gegeven, hoewel men daarin geheel de ver-
{==293==} {>>pagina-aanduiding<<}
gelijking tusschen weidc- en stalvoedering mist; een onderwerp, hetwelk waarlijk wel eenige behandeling verdiende. Over de melk sprekende, is daarentegen de Schrijver zeer verward en toont niet veel kennis van scheikunde te bezitten. Zoo lezen wij op bl. 19: ‘Wanneer de melk zuur begint te worden, ontstaat daarin eene zuurstof, die men, wil men het zuur worden der melk beletten, moet verzadigen, enz.’ - Van bestanddeelen der melk is ook geen sprake; alleen wordt in de volgende § op dezelfde bladzijde gehandeld over: Bestanddeelen der zuivel, en zoodanig, dat men daarvan niets kan begrijpen. Ten einde den lezer zelven hierover te laten oordeelen, schrijven wij deze weinige regels af:
‘De zuivel, in het Fransch laitage, bevat als hare belangrijkste bestanddeelen water, boter, eiwitstof en melksuiker. De zuivelbewerking grondt zich op de kennis van deze onderscheidene bestanddeelen, (.) onder de 1000 deelen versche koemelk vindt men:
739 deelen water.	110 kaasrunsel.
77 ruwe melksuiker. 50 vlastof en	24 boter.

Onder de 1000 deelen room: 721 hui. 240 boter. 33 kaas. 6 vlastof.
Onder deze 721 deelen hui zijn aanwezig 60 deelen ruwe melksuiker, in welke ruwe melksuiker aanwezig is: zoutzure potasch, azijnzure potasch, melkzuur, slijm en phosphorzure zouten.

Schapenmelk	1041.	Koemelk	1032.
Geitenmelk	1033.	Merriënmelk	1034.
Ezelinnenmelk	1035.	Vrouwenmelk	1020.’

Mij dunkt, voor elken scheikundigen lezer zijn de scheikundige barbarismen hierin duidelijk genoeg, terwijl niemand begrijpen kan, wat de laatste cijfers moeten aanduiden.
Verder worden, bl. 20, de melkkoelers of mouten van zink aanbevolen boven die van hout; eene gevaarlijke handelwijze, die bij het geringste zuur worden der melk tot vorming van lactas zinci kan aanleiding geven, en alzoo de melk of hare producten vergiftigen.
Eindelijk over het karnen sprekende, geeft de S. wel op, dat men, naar gelang der temperatuur van de lucht, meer of minder warm water bij de room voegt, maar deze handelwijze wordt niet verklaard, hoewel de reden daarvan zich onmiddellijk

{==294==} {>>pagina-aanduiding<<}
laat afleiden uit den meer of minder vasten toestand der boter bij lager of hooger temperatuur. Er wordt bovendien eene karn uit de vorige eeuw beschreven, maar van de thans verbeterde soorten, zoo als, b.v., de drummonds-karn, wordt niet gesproken.
De beide werkjes van den Heer enklaar, tot wier vermelding wij thans genaderd zijn, bevatten, gelijk de meeste dergelijke geschriften van denzelfden Schrijver, veel goeds. Wel treft men ook hier nu en dan de fout aan, dat men in de beperkte ruimte van een No. der Volks-Bibliotheek te veel wil geven, en te weinig zich bepaalt bij hetgeen in óns land te huis behoort, maar over het algemeen zijn No. 74 en 83 niet zoo zeer een catalogus van feiten, als de Nos. 73, 78 en 79.
De Schrijver behandelt in No. 74 twee hoogstbelangrijke onderwerpen uit den landbouw: voedergewassen en besproeijing. - De beschouwing der eerste is, gelijk in de meeste handboeken, gesplitst in die van natuurlijk en van kunstmatig voeder. Hierbij worden over de hooilanden zeer nuttige wenken gegeven, en over het geheel is dit stukje goed gesteld. Hetzelfde kan gezegd worden, van de weiden, aan wier behandeling de Schrijver zich vervolgens wijdt. Zeer te regt wordt er opgemerkt, dat wij in ons land meer afwisselende en tijdelijke weiden behoorden te hebben, en dat alleen die landen, welke door gevaar van overstrooming en lage ligging voor bebouwing geheel ongeschikt zijn, als altoosdurende weiden moeten blijven liggen. - In die beschouwingen vinden wij echter eene opmerking, die ons verwonderd heeft. Wij lezen, bl. 13: ‘Men bearbeidt vrij algemeen den grond veel te veel in verhouding tot de (den) mest, waarover men te beschikken heeft. Met iedere bearbeiding toch verdwijnt er een gedeelte der (van den) humus uit den grond, enz.’ - Zoo algemeen als de uitspraak daar gedaan is, is zij stellig niet juist. Immers, al zijn ook vele zandgronden in ons Vaderland zoo los, dat het bijna niet noodig is, die te bewerken, en dat men bevreesd is, den geringen zamenhang nog te verminderen, er zijn ook vele kleigronden, waarvoor eene aanhoudende bewerking noodzakelijk is.
Hetgeen over het kunstvoeder gezegd wordt, is evenzoo vrij goed behandeld. De Schrijver staat daarin afzonderlijk stil bij de maaibare voedergewassen, waarvan hij de overjarige en

{==295==} {>>pagina-aanduiding<<}
de eenjarige planten achtereenvolgens opnoemt, en daarna wordt een enkel woord gezegd over de wortelgewassen. Dit laatste gedeelte is echter hoogst oppervlakkig.
Dit verwijt moeten wij ook aan het tweede gedeelte van dit No. doen. Er wordt daarin slechts zeer oppervlakkig over besproeijing gesproken. Wel erkennen wij, dat den Schrijver daartoe ook weinig ruimte gegeven was, maar dit in aanmerking nemende, hadden wij liever de beschrijving en afbeelding van al de tot bevloeijing noodige werktuigen gemist, en in plaats daarvan iets gewenscht over den invloed eener goede besproeijing op den grond, waarvan nagenoeg niets gezegd wordt.
Een geheel ander onderwerp wordt in No. 83 besproken, hetwelk ten opschrift draagt: Nuttige en schadelijke Insecten. Na eene vrij groote inleiding over de mate van kennis, welke de landbouwer bezitten moet, en over de rol, welke de insecten op aarde spelen (die, hoewel wat teleologisch voorgesteld, toch in de hoofdzaken naar waarheid is medegedeeld), komt de Schrijver tot de behandeling der insecten zelve. Men zou nu meenen, dat de voornaamste dier dieren, wier kennis voor den landbouwer van gewigt is, beschreven, afgebeeld, en in hunne levenswijze, en voortteling geschetst zouden worden. De plaatsing van dit No. onder de rubriek Landbouw in de Volks-Bibliotheek, en meer nog de inleiding des schrijvers zelven, zouden tot dit vermoeden regt geven. Doch verre van dien. Van de 46 bladzijden, waaruit het werkje bestaat, zijn er 5 ingenomen door de inleiding, en van de 41 overblijvende zijn er 10½ gewijd aan de bijen, 6 aan de cochenille, 17½ aan de zijdeteelt, zoodat er voor de schadelijke insecten in den Nederlandschen landbouw nog geene 7 bladzijden overblijven. Wanneer men nu rekent, dat de beschouwing der cochenille- en zijdeteelt, waaraan meer dan de helft der ruimte besteed is, veilig gemist had kunnen worden, aangezien ons klimaat voor die teelt niet geschikt is; wanneer men aan de andere zijde ziet, dat van den meikever, den veenmol, de zoo talrijke sluipwespen (Ichneumon) met geen woord gesproken is, dan moet men zeggen, dat dit boekje, hoeveel goeds ook bevattende, niet aan zijne bestemming beantwoordt. Zoo de Heer e. de nuttige en schadelijke insecten voor den Nederlandschen landbouwer wil beschrijven, dan moet hij geheel

{==296==} {>>pagina-aanduiding<<}
iets anders doen, dan naar aanleiding van buitenlandsche werken, de cochenille- en zijdeteelt ontwikkelen, met eene toegift van een enkel woord over klander, koolvlieg, horsel, en den door Dr. brants beschreven Phalaena. - Zoo als het boekje thans is, stellen wij het verre beneden het werkje van den Heer snellen van vollenhoven, door de Geldersche Maatschappij van Landbouw uitgegeven.
Eindelijk blijft ons ter bespreking over: No. 75, getiteld: Oofttuinen, door th. f. uilkens. Van dit stuk laat zich niet veel zeggen. Wanneer men eene eenigzins wetenschappelijke behandeling van een praktisch onderwerp gewenscht had, waarbij de redenen, oorzaken en gevolgen der gebruikelijke handelwijzen worden opgegeven, en men vindt in de plaats daarvan eene lijst van recepten, 56 bladzijden groot, dan kan men met dit geschrift niet ingenomen zijn. Wij twijfelen ook zeer, of dit boekje wel lezers vinden zal, dan bij enkele ervaren boomkweekers, die met een kritischen blik eens zien willen, wat hun hier alzoo medegedeeld wordt. Als Volksboek is het geheel ongeschikt, en de wetenschappelijke lezer wordt reeds op de tweede bladzijde afgeschrikt, als hij vindt ‘dat men steeds verstandig zal doen eenen boomgaard aan te leggen, hoe goed de grond anders ook zijn moge, daar ter plaatse, waar de ondergrond geene genoegzame hoeveelheid vocht doorlaat, naardien in dit geval de wortels des winters gevaar zullen loopen te rotten, eveneens als zij des zomers aan het uitdroogen zullen worden blootgesteld.’ Immers het is een ieder, die iets van landbouw weet, bekend, dat juist omgekeerd in een behoorlijk diep losgemaakten ondergrond de wortels zoo weinig mogelijk aan de uitersten van vocht en droogte zijn blootgesteld.

r.





Bijdragen tot de Oudheidkunde en Geschiedenis, inzonderheid van Zeeuwsch-Vlaanderen, verzameld door H.Q. Janssen en J.H. van Dale. Eerste Deel, IIe en IIIe Stuk. Te Middelburg, bij J.C. en W. Altorffer. 1856. In gr. 8vo. bl. 111-292. Elk Stuk f 1-:

De Heer van dale had elders, uit de nagelaten papieren van p. meesters, medegedeeld de vertaalde Inleiding der Redevoering van willem I, in Julij van het jaar 1578 te Dendermondc

{==297==} {>>pagina-aanduiding<<}
in eene vergadering der Staten van Vlaanderen uitgesproken. Sedert was het hem gelukt de door zijn voorganger gebruikte kopij van die redevoering, en van 't geen verder op die vergadering voorviel, te ontdekken. Den inhoud van het gevonden handschrift biedt hij hier, met bijvoeging van het Fransche origineel, aan. - Minder dan hem verwondert het ons, dat het daar gebeurde door onze Geschiedschrijvers niet is geboekt. De behandelde zaken waren gewigtig genoeg, maar niet aan Vlaanderen bijzonder eigen. Zij maakten te zelfder tijd het onderwerp der beraadslagingen van de andere Gewestelijke Besturen uit. Evenmin zou, uit hoofde van den onbeslissenden uitslag dien zij had, en van den onbevredigenden invloed dien zij uitoefende, eene afzonderlijke melding van de Vlaamsche vergadering geregtvaardigd zijn. Maar belangrijk is zij in ons oog, eensdeels omdat het daar besprokene niet, gelijk dat der andere Staten-vergaderingen, in het duister gebleven, maar voor de nakomelingschap bewaard is; anderdeels omdat het verwarde en moeijelijke der tijdsomstandigheden er sterk door uitkomt, bovenal omdat die vergadering door den Zwijger, wiens groote en vrije ziel zich ook hier niet verloochende, bijgewoond en geleid werd.
Eene uitgebreide schets van 't geen tot de zamenroeping te Dendermonde had aanleiding gegeven, stelt den lezer in staat om over het medegedeelde te oordeelen. Eene hoofd-aanleiding was: het vinden der noodige geldsommen tot bescherming van het land tegen den algemeenen vijand, met terzijdestelling van gewestelijke en plaatselijke belangen. De redevocring van den Prins, om de vergaderden daartoe te bewegen, is een schoon gedenkstuk van zijnen vaderlandlievenden en kloeken geest. Het lid der Edelen en de Geestelijkheid gaven dan ook hunnen bijval, ofschoon de genomen besluiten slecht uitgevoerd werden. - De op den 12den Julij te Antwerpen ontworpen religie-vrede maakte een ander punt der beraadslagingen uit. Geeft van meteren van dien vrede slechts 30 artikelen op, volgens het Sluissche afschrift waren er nog 7, tegen de Gendsche beroerten gerigte, artikelen. Of en wat oranje tot aanprijzing der godsdienstvrijheid gesproken hebbe, blijkt niet. Zijne verlichte denkbeelden zijn echter buitendien bekend genoeg. De Adel liet er zich niet over uit. De Geestelijkheid nam ze aan, doch onder beding dat de vier leden des lands

{==298==} {>>pagina-aanduiding<<}
ze ook goedkeurden, wat nogtans op den Gendschen wederstrevenden invloed schipbreuk leed. Behalve deze beide hoofdonderwerpen, zouden de verbindtenissen en onderhandelingen met anjou, met Engelands Koningin en met den Duitschen Keizer ter sprake komen: wat echter niet schijnt geschied te zijn. Wij hebben er ten minste niets meer van gevonden, dan eene in algemeene termen vervatte verklaring der Prelaten, die deze onderhandelingen, met al 't geen tot de oorlogszaken betrekking had, aan den Prins en de Staten overlieten.
Van dale zwaait hoogen lof toe aan de toetreding der Roomsche Geestelijken tot de gedane voorstellen, bepaaldelijk omtrent den godsdienstvrede. Hij noemt hun gedrag edel en boven zijnen lof verheven. Wij zien er alleen in een gevolg van den loop der omstandigheden, en een bukken voor den nooddwang. Hen die, zoo lang zij de handen ruim hadden, andersdenkenden op de wreedste wijze vervolgden, bij verandering van tijden, de verdraagzaamheid in het godsdienstige te zien huldigen, is ons verdacht. De Schrijver, zich zelven niet gelijk blijvende, levert den sleutel van hun toenmalig gedrag, wanneer hij zegt: ‘de Geestelijkheid kon niet anders handelen, zij behoefde een steun tegen de Gendsche partij. Die steun bij den Landvoogd, den Prins en de Algemeene Staten te vinden, zou hun, bij het afslaan der van hunnentwege gedane voorslagen, niet geworden zijn. Wilden zij niet allen invloed verliezen, dan moesten zij wel toetreden; 't geen echter niet geschiedde dan onder beding, dat ook de vier leden hunne toestemming gaven, en onder deze voorwaarde, die bewees dat zij hunne belangen niet vergaten: dat de Heeren van de vier leden, en alle Overheidspersonen en Officieren zich zelven verpligten en verbinden, om de Prelaten en Geestelijken in hun regt, bezittingen en personen te beschermen en te behoeden, op zoodanige wijze als van ouds is aangenomen. Hoe het verleenen van godsdienstvrijheid aan de Hervormden den Aartshertog matthias en den Algemeenen Staten tegen de borst was, en hoe schoorvoetende zij tot het ontwerpen van den religievrede traden, toont van dale op de overtuigendste wijze aan. Nog den 22sten April 1578 was een streng plakaat afgekondigd, waarbij de predikatiën, huwelijk, doop en andere oefeningen der Gereformeerde godsdienst als schandelijke bedrijven afgeteekend, en zij die iets ten nadeele der Roomsche godsdienst

{==299==} {>>pagina-aanduiding<<}
ondernamen, bedreigd werden om als verstoorders der gemeene rust, anderen ten voorbeelde, zwaar te zullen gestraft worden. Wij begrijpen dan ook niet, hoe het bestaan van menschen, die, door hun getal en den aangroei hunner Gemeenten genoopt, in het openbaar ter uitoefening van hunne Godsvereering zamenkwamen, met den naam van aanmatiging en overweldiging kan gebrandmerkt worden. Van hooger hand hadden zij immers niets te wachten, en de vrijheid om God naar hunne overtuiging te dienen, zou hun, hadden zij zich lijdelijk gedragen, niet geworden zijn. Juist het uitkomen voor hun geloof bezorgde hun die. - Overigens wordt een blik geworpen op de gevolgen welke de godsdienstvrede voor Brugge, Sluis en het zoogenoemde vrije had; en van den voortgang der Hervorming in die oorden een overzigt gegeven, dat met verlangen doet uitzien naar het meerdere daaromtrent toegezegd.
Van dezelfde hand is eene teregtwijzing van 't geen van meteren en humeüs getuigen: dat ten tijde der verovering van Aardenburg door Prins maurits van de maria-kerk alleen de muren met eenige marmeren pilaren en twee torens stonden. Die kerk was, integendeel, nog in 1614 tot uitoefening van de Godsdienst in gebruik, en werd eerst afgebroken bij het aanleggen der nieuwe versterkingen om Aardenburg, tegen het einde van het twaalfjarig Bestand. Hare slooping leidde tot het herstel der vervallen St. Baafskerk, tot heden het sieraad der stad. - Nog geeft van dale: brandschatting van Sluis, door de witte Kaproenen van Gend, 1 Oct. 1379; Noodgodsbeelde-Noodgodsgilde, beide ter eere van Onze Lieve Vrouw in den nood (maria); naamsafleiding van den Antwerperpolder in Kadzand, oorspronkelijk de Anworp of Anwerp, aangeworpen land; en de voorspellingen van johannes laet van borchloen voor het jaar 1481, een oud Vlaamsch drukwerk.
Het stuk van den anderen Verzamelaar: over de bediening der mis op een draagbaar altaar te Aardenburg op het stadhuis, in gevolge de vergunning van den President van het Bazelsche Concilie, levert een bewijs van de zucht dier dagen om de plegtigheden der Roomsche eerdienst te genieten, ook buiten de heiligdommen en buiten de uren der openbare Godsdienst-oefening; terwijl dat over het maken van een openbaar

{==300==} {>>pagina-aanduiding<<}
uurwerk in den toren der Lieve-Vrouwe-kerk van dezelfde stad in 1397, voor de oudheid der toren-uurwerken in Vlaanderen pleit. - Tot Aardenburg heeft ook betrekking de Verhandeling door g.p. roos, die, met de daarbij gevoegde toelichtingen en verklaringen, strekken kan tot betere kennis van de oude gesteldheid der omliggende landstreek, en tot het ontrukken aan de vergetelheid van vroeger daar bestaan hebbende dorpen en gehuchten.
Uit de Bijdrage van Ds. vorstman zal men geene hooge gedachten opvatten van de topografische en geografische kundigheden van een Belgisch notaris der zeventiende eeuw, die eene op weinige uren van zijn verblijf gelegen plaats in Holland zocht, noch van het doorzigt van Gouda's Kerkmeesteren, die zich konden verbeelden een proces gewonnen te hebben, waarvan zij niets wisten, en in het bezit van landerijen gekomen te zijn, waarop zij geene aanspraak maakten. Ongeloofelijk, zou men zeggen, indien de zucht om zich te bevoordeelen, die zoo groote rol speelt, het niet verklaarbaar maakte.
J. van der baan doet eene halve poging tot verklaring van den naamsoorsprong van Zaamslag, en rigt verder de aandacht op de beeldengalerij van Graven en Gravinnen aan den voorgevel van het stadhuis te Middelburg, bepaaldelijk op de bijzonderheid, dat op jakoba niet filips de Goede, maar een willem volgt, door wien hij 's Graven Stadhouder willem van lalain wil verstaan hebben. Dit komt ons niet waarschijnlijk voor. Lalain zou dan van al de Stadhouders, in en sinds de regering van het Bourgondische Huis zoo menigvuldig, alleen de eer genoten hebben om onder de Graven en Gravinnen gesteld te worden. Van der baan hecht dan ook zelf niet veel aan zijne verklaring. Doch wie is nu die op jakoba volgende willem? Aan plaatsverwisseling van den eenen met de andere valt niet te denken. Want voor jakoba staat haar vader willem. Zoude men niet een misslag mogen aannemen? De verwarring en willekeur in de rangschikking en volgorde heerschende bewijst, dunkt ons, dat het den Steller aan de noodige naauwkeurigheid, of aan de vereischte kennis ontbrak. Met weglating der vorige Graven wordt de rij geopend met dirk V, hier als de 10de Graaf voorkomende, om welk getal van 10 te vinden men de moeder en voogdes van

{==301==} {>>pagina-aanduiding<<}
dirk V, geertrui, dezes tweeden man, robert de vries, en godfried met den Bult, moet medetellen. Daarentegen worden andere voogden, als de oom van floris V, die, met verwaarloozing van de zaken zijns pupils, voor zich van Vlaanderens Gravin, zwarte margriet, Zeeland bedongen had, niet opgenomen, terwijl wederom maximiliaan verschijnt als 35ste Graaf, volgende op karel den Stoute, hier de 31ste, en de 30ste en 33ste gemist worden.
Bij eene, aan familie-papieren ontleende, aanteekening van h.a. callenfels omtrent hendrik van dortmont, die, te Antwerpen woonachtig, te Haarlem den 6den Junij 1577 stierf, van wiens overlijden de Burgemeester van Haarlem berigt zond aan den Burgemeester bongaart te Wezel, wordt tot inlichting gezegd: dat het leger van Prins willem I in dien tijd te Wezel lag, en voorts gevraagd: was hendrik van dortmont misschien met eene zending van oranje te Haarlem? Wij moeten verklaren niet te weten, en ook niet te gelooven, dat het leger van den Prins in dat jaar te Wezel lag, en hij zelf zich daar bevond, en zelfs te betwijfelen of dit ooit het geval geweest is.
Ongegrond is de meening omtrent de afkomst van Kapitein hames, die in 1587 Sluis tegen parma hielp verdedigen, als zou hij een zoon geweest zijn van den bekenden Wapenkoning der Vlies-Orde, die zich jegens het verbond der Edelen en de vrijheid van godsdienst zoo verdienstelijk gemaakt heeft. Nicolaas de hammes, in 1568 bij den togt van willem I in een soldaten-oproer omgekomen, had zoon noch dochter. Zijne vrouw philippotte van den hertvelde, vroeger weduwe van jan du blioul, overleed vóór haren tweeden echtgenoot in 1564, zonder hem kinderen na te laten, terwijl zijne zuster françoise in 1570 van den Koning opheffing verkreeg van de verbeurdverklaring zijner goederen.
De inrigting der stukken is vreemd en weinig doelmatig. Indien men bij de Verhandelingen en Bijdragen de bronnen, die er toe behooren, voegde, zou de lezing niet telkens behoeven afgebroken te worden, en het nazien en vergelijken gemakkelijker vallen.


{==302==} {>>pagina-aanduiding<<}

Nederland en de Nederlanders in de XIXde Eeuw, geschetst in het leven en de werken van verdienstelijke Mannen en in Beschrijvingen der voornaamste Gebouwen en Gedenkteekenen. Met platen en portretten. Eerste Serie. Aflev. 1-7. Te Amsterdam, bij P.N. van Kampen. 1856. In 4to. Bij inteekening f :-50 per Aflev.

Het leven en de werken van groote mannen hangen zoo naauw zamen met de geschiedenis van het volk waartoe zij behooren, en van den tijd dien zij beleven, dat het schetsen van den levensloop en de bedrijven dier mannen eene der grootste bijdragen is tot het leeren kennen van de positie van een volk. Dit is niet alleen het geval met het leven en de werken van staatkundigen en staatsdienaars, welke zeer direct met 's lands lotgevallen in verband staan; ook de levensgeschiedenis van den uitstekenden beoefenaar van wetenschap of kunst geeft menigmaal eene juiste inzage in de gesteldheid van het volk waartoe hij behoort; hetzij hij in het schitterend beoefenen van zijne wetenschap of kunst het eigenaardig karakter van zijn volk vertegenwoordigt, hetzij hij door zijne uitstekende gaven merkbaren en heilrijken invloed op de onder dat volk heerschende rigting uitoefent.
Deze of dergelijke gedachte heeft den Uitgever van kampen er toe gebragt om het bovengenoemd werk het licht te doen zien; hij schijnt daarbij de nevengedachte te hebben gehad, dat ook de beschrijving der voornaamste gebouwen en monumenten tot die volkskennis veel kon bijdragen. Wij willen hem daarover niet hard vallen, hoewel wij de combinatie wel wat zonderling vinden; liever willen wij hem onzen dank brengen voor de schoone uitvoering, welke hij aan zijn voortreffelijk plan heeft geschonken; zoowel wat de flinke gelithographiëerde portretten betreft, welke dit werk opluisteren, als omtrent de keuze van de bearbeiders der biographiën. Het werk van laatstgenoemden willen wij beknoptelijk nagaan, daar wij bij het vele dat te prijzen viel, wel het een en ander min prijzenswaardigs vonden.
Van de biographiën beviel ons die van Mr. c.a. den tex, door Mr. abr. de vries, verreweg het best; wij vinden hier in een afgerond regelmatig geheel het beeld van den waardigen

{==303==} {>>pagina-aanduiding<<}
Hoogleeraar geschetst door zijnen dankbaren leerling. Hoewel de Heer de vries blijkbaar met groote vooringenomenheid zijn onderwerp behandelt, zegt hij niets te veel; de wetenschappelijke verdiensten en maatschappelijke deugden van den tex, die vele waren, worden in het licht gesteld, zonder dat iets in de biographie blijken draagt van die half-vergoding, waaraan zoo veel levensbeschrijvingen van vóór weinig tijd overledenen laboreren. De stijl is uitmuntend, de taal zuiver.
In vele opzigten vormt de levensschets van Prof. a. des amorie van der hoeven, door Prof. w. vrolik, een contrast met de voorgaande. De stijl is alles behalve Professoraal, en zich zelven zeer ongelijk, nu eens droog en dor, dan weêr verbazend gezwollen; zeer onjuiste uitdrukkingen zijn in het geheel niet zeldzaam. Wat ons echter meer tegenstaat in deze biographie, is de overdreven voorstelling van van der hoeven; het is geen menschen-, maar een heiligenbeeld dat Prof. vrolik ons schetst. Onkiesch zou het zijn zoo wij hier wilden opnoemen, wat wij van den lof, aan v.d. hoeven door zijnen biograaf geschonken, overdreven vinden; maar even ongepast is het, naar onze meening, eene biographie tot eene soort van canonisatie te gebruiken.
Ferm geschetst is het leven van Mr. c.f. van maanen, door Mr. j.a. molster. Hier was de taak van den biograaf niet gemakkelijk; het levenspad van v. maanen loopt zoo geheel over politiek terrein, dat in hem de mensch moeijelijk van den staatsman te scheiden is; en hoe verschillend wordt v.m. beoordeeld! De Heer molster is hier echter zeer voorzigtig te werk gegaan; na eene goed gestelde, naauwkeurige en onpartijdige beschrijving van van maanen's werkzaam leven te hebben gegeven, zegt hij op de laatste bladzijde: ‘Wij willen niemand een oordeel over de politiek van v.m. afvragen, maar na het meêgedeelde zal elk gaarne erkennen, dat hij een man van groote verdiensten was.’ In de geheele schets heerscht een zoo gematigde toon, dat zelfs de grootste tegenstanders van van maanen den Heer molster niet van partijdigheid zullen beschuldigen.
Tollens vinden wij hier geschetst door zijnen vriend w.h. warnsinck, b.z. Hadden wij gaarne onzen grooten volksdichter wat piquanter geschetst gezien, en gewenscht dat de Heer w. hem niet alleen als mensch, maar ook als dichter

{==304==} {>>pagina-aanduiding<<}
had voorgesteld - met uiterst veel genoegen hebben wij de biographie toch gelezen; er ligt eene hartelijke, weemoedige tint over, die ons zeer aantrok.
De levensschets van m. stuart, door Mr. j. heemskerk, a.z., moge naauwkeurig zijn, aangenaam om te lezen is zij zekerlijk niet; wij ontvangen hier weinig meer dan eene kronijkmatige opsomming van feiten, in zeer droogen stijl. Dezelfde bevinding deelen wij ook mede aangaande Mr. jeronimo de vries, geschetst door p.h. witkamp, ofschoon daar de stijl iets levendiger is.
Dat wij den Heer witkamp van smakeloosheid beschuldigen, wanneer hij in een bijschrift bij eene afbeelding van het standbeeld van willem II, dit monument roemt, zal ieder billijken, behalve misschien de beeldhouwer en de commissie welke zich aan het hoofd der oprigters geplaatst heeft.
Met aandrang bevelen wij deze onderneming van den Heer van kampen aan, en met belangstelling zien wij de volgende Afleveringen te gemoet.

d.

Friedrich Perthes in zijn leven en bedrijf geschetst door zijnen zoon Clemens Theodoor Perthes, Hoogleeraar in de Regten te Bonn. Met bekorting uit het Hoogduitsch vertaald. Derde en Vierde Deel. Met portret. Te Leeuwarden, bij G.T.N. Suringar. 1856. In gr. 8vo. 517 bl. f 6-:

Reeds hadden wij de aankondiging van het derde Deel gereed gemaakt, toen ons het vierde en laatste werd ter hand gesteld. Wij kunnen nu niet slechts van de voortgezette uitgave spreken, maar mogen de voltooijing roemen van dit hoogst belangrijk werk, waarvan wij de eerste verschijning, vóór bijkans drie jaren, met vreugde hebben begroet (Vaderl. Letteroefeningen, 1854, Boekbesch., bl. 623 en volgg.).
Men zal zich herinneren, dat de beide eerste Deelen de levensgeschiedenis van perthes bragten tot caroline's laatste levensdagen, en zijn vertrek met zijne vier kinderen uit Hamburg naar Gotha in 1822. Het derde Deel bevat nu de vestiging van zijn gezin en boekhandel in die stad, schetst ons zijne uitstapjes gedurende den zomer en den herfst van dat jaar, stelt ons in staat, om een diepen blik te slaan in zijn

{==305==} {>>pagina-aanduiding<<}
gemoedsleven gedurende de eerste jaren van zijn verblijf aldaar, verhaalt ons zijn tweede huwelijk met charlotte becker, eene weduwe met vier kinderen, waardoor zijn huiselijk geluk, dat voor altijd vernietigd scheen, hersteld, maar ook zijne zorgen vermeerderd werden, en doet hem ons kennen als uitgever van Theologische werken, en voorts in allerlei levensbetrekkingen en toestanden. Belangrijker nog is, in ons oog, de inhoud van het vierde Deel, waarin het einde bereikt wordt van de loopbaan, door den edelen man op aarde afgelegd. Allerlei kerkelijke vraagstukken op Katholiek en Protestantsch gebied, welke in die dagen aan de orde waren, komen daarin ter sprake, in 't bijzonder het Rationalisme en zijne bestrijding op het gebied van leer en leven, het godsdienstig leven van kleinere kringen buiten de kerk, de wetenschappelijke Godgeleerdheid in hare verhouding tot het kerkelijk gezag, en vele andere Godgeleerde en kerkelijke aangelegenheden. Daarbij worden echter de staatkundige verschijnselen evenmin vergeten als allerlei letterkundige onderwerpen. En slaan wij perthes' briefwisseling op rijperen mannelijken leeftijd, zijne werkzaamheid in zijn beroep en zijn verkeer met vrienden en in de familie belangstellend gade, vooral boeit ons het onopgesmukt verhaal van zijne laatste levensjaren, ziekte en dood. Gelukkig de zoon, die zulk een vader, als perthes was, op vergevorderden leeftijd ten grave brengen en aan zijne eervolle nagedachtenis zulk eene eenvoudige en kiesche hulde brengen mogt! Driewerf gelukkig de man, die in de soms harde leerschool des levens zóó geoefend en volmaakt werd als hij, en, na een leven, doorgebragt in onvermoeide werkzaamheid ten nutte der menschheid, en in telkens naauwere gemeenschap met zijnen God en Vader, in vrede mogt henengaan tot den hoogeren werkkring, hem in den hemel bereid!
De trant van behandeling is onveranderd dezelfde gebleven in deze beide Deelen als in de vroegere, en ook thans weder heeft de Vertaler zich de vrijheid veroorloofd, om, vooral met betrekking tot Duitschlands voormalig kerkelijk en staatkundig leven, veel te bekorten of weg te laten, wat voor het Nederlandsch publiek van ondergeschikt of van volstrekt geen belang mogt worden geacht. Het werk der vertaling is echter, voor zoo veel deze tweede helft betreft, niet door den Heer mensing geschied, die de eerste helft overbragt, maar, in

{==306==} {>>pagina-aanduiding<<}
overleg met dezen, door een ongenoemde, die zich, zoo verre wij het konden nagaan, niet minder loffelijk gekweten heeft dan zijn voorganger. Zelf betuigt hij, deze wel aangename, maar tevens moeijelijke taak met moed en opgewektheid te hebben aanvaard. Ook de druk en uitvoering laten, zoo als men met grond verwachten kon, niets te wenschen over. Slechts had, naar ons oordeel, de zuinigheid bij de uitgave meer kunnen in het oog gehouden zijn. Zelfs kunnen wij het eenen Uitgever als de Heer suringar is moeijelijk ten goede houden, dat hij door den betrekkelijk zeer hoogen prijs, waarop dit werk te staan komt (f 11. -), de algemeene verspreiding er van in ons Vaderland meer tegengewerkt dan bevorderd heeft. Zal ook al niemand, zoo wij vertrouwen, zich ligt over den aankoop beklagen, of het zeer uitvoerige en kostbare werk, na de lezing, onvoldaan ter zijde leggen, hoe menigeen wordt nu toch door de aanzienlijke uitgave, waarop het hem te staan zou komen, afgeschrikt, om het zich aan te schaffen!
Overigens kan er van eigenlijk gezegde beoordeeling, vooral na hetgeen wij vroeger aangaande dit werk getuigd hebben, thans geene sprake meer zijn. En waartoe uit den rijken voorraad, ons hier aangeboden, proeven bijgebragt? Wie den beroemden man, die groot was in zijne eenvoudigheid, en, in weerwil van zijnen nederigen stand in de maatschappij, hoog stond aangeschreven bij aanzienlijken en geletterden, nader wenscht te leeren kennen, koope dit boek en leze het! Wij voor ons betuigen gaarne, dat wij, zoo dikwijls wij er ons in uren van ontspanning mede bezig hielden, door de lezing zijn verkwikt en gesterkt geworden. Zulke boekhandelaren, als perthes was, zijn het sieraad van hunnen stand en een zegen voor de maatschappij, waarin zij leven. Of liever, zulke innig vrome, opregt geloovige, helderdenkende, onbekrompene, liefdevolle, werkzame Christenen, als hij door Gods genade geweest is, en in zijn leven en bedrijf, tot aan zijnen dood toe, zich betoond heeft te zijn, mogen, in welken levensstand ook geplaatst, in vollen nadruk het licht der wereld en het zout der aarde heeten. Hun naam wordt niet ligtelijk vergeten en hunne gedachtenis blijft ook onder de nakomelingschap in eere, zelfs nadat hun stof lang vergaan is.
Het, naar wij vermoeden, wèlgelijkend portret van perthes is tot het vierde Deel een verrassend toevoegsel, waarvoor wij danken.


 


{==307==} {>>pagina-aanduiding<<}

Suze Wellingrode, of de invloed van Misdaad en Liefde. Oorspronkelijke Roman, door Johanna D. Te Utrecht, bij J.D. Doorman. 1856. In 8vo. 271 bl. f 2-75.

Wanneer wij ons niet bedriegen, dan hebben wij tegenwoordig niet minder dan drie ‘johanna's’ die de pen voeren. Deze dames hebben echter zoo magtig veel overeenkomst met elkander, dat het moeijelijk valt uit hare schriften te onderkennen met welke wij te doen hebben. Dit doet dan toch ook eigenlijk niets af tot de beoordeeling harer geschriften - en wij besloten er ons niet over te vermoeijen - te meer daar de overeenkomst, waarvan wij gewaagden, niet tot hare eer kan strekken. Inderdaad, het smart ons dat de johanna's niet alleen sterk op elkander gelijken door de zwakheid van hare pen, maar vooral ook door het valsche standpunt, waarmede zij zich met hare geschriften plaatsen tegenover het publiek en - de kritiek, wier ‘toegevendheid’ zij inroepen.
Het dilettantisme is aan de orde van den dag en bederft veel. De dilettant toch paait zich met de ijdele hoop, dat men aan hem niet de eischen kan doen, waarnaar de kritiek het kunstwerk beoordeelt. Zoo lang de liefhebber zijne producten binnen 's kamers, of binnen een besloten kring houdt, is hij vrij en veilig; maar drijft zijne ijdelheid of het prijzen zijner intimes hem aan, om zijn gewrocht de wereld in te zenden, dan moet hij ook nemen wat er toe staat, dan kome men niet meer met een kinderachtig beroep op toegevendheid voor den dag. Waarom? - Heeft de auteur de wezenlijke overtuiging, dat zijn werk gebrekkig is en niet aan de eischen der kunst voldoen kan, waartoe dan die vermetelheid om het op de publieke tentoonstelling aan aller oogen bloot te stellen? - Maar die overtuiging heeft de dilettant niet, welke zijne onrijpe vruchten op de open tafel neêr komt zetten. Het is eene gemaakte nederigheid, die hem zijn werk zoo ‘gering’ doet noemen. In zijn hart vindt hij het ‘heel aardig’, ‘nog al zeer lief’, even als die, welligt weinig ontwikkelde, althans niet letterkundig gevormde, vrienden, die in hunne onkunde zijne eigenliefde hebben opgewakkerd en tot een openlijk optreden aangespoord.
Daar staat nu de auteur voor het publiek. Uw naam doet

{==308==} {>>pagina-aanduiding<<}
niets af. Of ge u: johanna, of johannes, of d., of c. teekent, uw werk vertegenwoordigt uwe persoonlijkheid, ook al geeft gij uw boek anoniemen - uw talent, of wat daar voor door moet gaan, stelt ge, door middel van de drukpers, op zeker voetstuk, om van alle zijden bekeken te worden - en wie het bekijkt, die mag immers ook beoordeelen?
Maar de dilettant wil altijd dat oordeel omkoopen. De auteur-liefhebber verbeeldt zich al te ligt, dat zijn arbeid ‘goed genoeg is voor zijn doen’ - en omdat hij ‘maar een liefhebber’ is, durft hij wel op de ‘toegevendheid’ rekenen. Doch wie een waarachtig liefhebber en vriend der kunst is - die haar wenscht te bevorderen en te verheffen - die zal haar niet willen bederven door zijne gebrekkige proeven, die neemt het ook niet met zich zelf voor lief, en zal vooral het publiek niet op de producten van zijne zwakke hand onthalen.
Wat hebben wij dan te denken van auteurs die ‘gestrenge recensenten tot toegefelijkheid wenschen te stemmen’, omdat zij ‘voor hun eigen vermaak’ het boek geschreven hebben, waarop zich het publiek moet vergasten? - Het staat een ieder vrij om zich met letterarbeid te ‘amuseren’ - maar de kritiek, zal zij haar naam eenigzins getrouw blijven, mag daarom geen auteur ontslaan van die verpligtingen en die regten, welke onafscheidelijk zijn aan het genre dat hij beoefent. - Wie dat vergt, toont zich al zeer weinig kunstenaar, al zeer weinig bekend met het doel en den eisch der belletrie.
‘Suze wellingrode’ is er een nieuw bewijs van. Wij kunnen ons echter wel begrijpen, dat een verhaal als dit aan de vrienden der Schrijfster niet onbehagelijk voorkwam, dat vooral een boekverkooper voor haar een gevaarlijke raadsman is geweest, die gaarne een romannetje van één Deel voor de ‘leesgezelschappen’ wilde drukken. Als wij der Schrijfster een raad schuldig zijn, is het deze: om als zij weder eens bij hare ‘verstelmand’ zich met hare ‘idéetjes’ heeft geamuseerd, en lust krijgt om in een verloren uurtje of op een avondje die ‘idéetjes’ aan anderen voor te dragen - dat zij dan liever haren geest sterke, door degelijke lectuur - door zich gemeenzaam te maken met rijke geesten, die vol waren van groote idéën, en tevens magt hadden over den vorm, waarmede zij die idéën zoo bevallig en krachtig vereenzelvigden.

{==309==} {>>pagina-aanduiding<<}

Johanna's verhaaltrant is niet onbehagelijk, er is iets gemakkelijks in, dat beter stoffe waard zou zijn, maar het ontbreekt haar aan diepte van blik, zij blijft in de bovenste oppervlakte der dingen hangen. Van daar dat de karakterteekening zoo zwak, de handeling zoo magteloos, het geheel zoo onbeduidend is. Het onderwerp is hoogst alledaagsch: ‘misdaad en liefde’ - maar beiden konden onder eene krachtiger behandeling, bij eene diepere opvatting, toch altijd meer gevariëerd en als vernieuwd ons geschetst zijn, zoo de Schrijfster maar iets karakteristieks in hare schets had weten te leggen; maar nergens iets piquants, nergens eenige verheffing, eenig leven - zoodat wij ons den tijd beklaagd hebben, dien wij aan deze lectuur afstaan moesten, zouden wij er een regtmatig oordeel over mogen uitspreken. De Schrijfster zegt, dat het haar ‘streven is geweest, niet te overdrijven, maar getrouw te blijven aan die wereld, welke zij om zich heen heeft leeren kennen’. Dit zou nu alles goed en wèl zijn, indien zij die wereld met wat meer omvattenden, wat dieper doordringenden blik had waargenomen; maar hare menschenkennis is even oppervlakkig als de opvatting van het zedelijk en godsdienstig leven. - Van daar dat onbeduidende, kleurlooze, dat ons onverschillig laat voor die beelden, welke als poppen op het theater verschijnen, en bij hunne houterige bewegingen de ijzerdraden niet genoegzaam verbergen kunnen, om den toeschouwer eenige illusie te gunnen.
Maar, genoeg - geschriften als dit mogten waarlijk wel in de ‘verstelmand’ der Schrijfster verborgen zijn gebleven, en versieren onze literatuur geenszins.




Vrouwenleven; Beelden, Groepen en Teekeningen (van) Ottilie Wildenmuth nageschetst door J.J.A. Goeverneur. Te Groningen, bij de Erven C.M. van Bolhuis Hoitsema. 1856. In gr. 8vo. VIII en 354 bl., met gelith. titelvignet, f 3-50; geb. in verg. linnen band f 3-90.

Niet zonder genoegen hebben wij met deze beelden en groepen van ottilie wildenmuth kennis gemaakt. Ofschoon alles ons niet evenzeer aantrok, troffen wij toch hier en daar veel wezenlijk goeds en schoons aan, en lazen soms opmerkingen,

{==310==} {>>pagina-aanduiding<<}
die ons als uit het hart gegrepen waren. - De Schrijfster toont met helderen blik het leven en de menschenwereld te hebben beschouwd - zij is niet onbekend met de gebreken der maatschappij, en wijst soms met juisten en echt vrouwelijken tact aan, waar hem de schoen wringt. Met de doorgaande strekking van het boek kunnen wij ons dan ook volgaarne vereenigen, en vooral de geest van zachten, Christelijken en gemoedelijken ernst, zonder eenige overdrijving, dien het ademt, deed ons liefelijk aan. Jammer slechts dat het hier en daar zoo sterk den stempel draagt van zijne Duitsche afkomst, waardoor het, vreezen wij, voor ons vrouwelijk Nederland niet altijd even genieszbar zal zijn; dit geldt vooral van het tweede stuk, bij welks lezing òns ten minste van al die karl's, otto's, eduard's, friderike's, minna's, mathilde's, Drosten, Hoofddrosten, en Drostinnen het hoofd schier omliep.
Waarom heeft de Vertaler niet nu en dan, in eene noot, een woord ter verklaring er aan toegevoegd? Ook van noodelooze gerektheid zijn de verhalen niet altijd vrij te pleiten, en enkele schetsen, als, b.v., de eerste Huwelijkstwist, hadden wij der Schrijfster gaarne geschonken.
Toch zijn wij over 't geheel met haren arbeid ingenomen, en durven dien gerustelijk aanbevelen. In haar Duitsch gewaad zal men, des houden wij ons verzekerd, de Schrijfster zeker lief krijgen, en in menig opzigt veel van haar kunnen leeren. Vooral de derde schets zij elke vrouw dringend ter lezing aanbevolen. - De ongelukkige misstelling op het titelblad is gelukkig aangewezen. De bewerking is overigens gelijk men die van den Heer goeverneur mag verwachten. - Druk en uitvoering doen den Uitgever eer aan.

b.




De Schoondochter, of de zedelijke kracht van het Evangelie. Door Pieter Jacobsz, Schrijver van de ‘Minnezanger van Gravin Ada’. Twee Deelen. Te Amsterdam, bij J.D. Sijbrandi. 1856. In gr. 8vo. XII en 428 bl. f 4-50.

Zelden, durven wij verklaren, hebben wij een boek, na volbragte lezing, minder voldaan uit de hand gelegd, dan bovenstaanden Roman, die ons ter beoordeeling werd toegezonden. Ofschoon wij geenszins aan de goede bedoeling van den

{==311==} {>>pagina-aanduiding<<}
(ons onbekenden) Schrijver, waaraan wij allezins hulde doen, willen twijfelen, meenen wij dat hij althans meer met zijne krachten had moeten te rade gaan, eer hij een dusdanig werk in het licht zond, dat zeker, zoo als het daar ligt, weinig strekken zal (ten minste bij wie niet overtuigd wil wezen) om het Christendom in verhevener of beminnelijker licht te doen verschijnen. - Over het talent van den Heer jacobsz als Romanschrijver oordeelen wij ongunstig en wij zouden hem gaarne in bedenking geven, of hij, met het oog op het vele voortreffelijke, hetwelk, in den laatsten tijd vooral, in het vak van godsdienstige of stichtelijke Roman-literatuur ook ten onzent is verschenen, niet beter hadde gedaan het Horatiaansche

Nonum prematur in annum 

op zijn werk toe te passen, waardoor hij welligt in staat zou geweest zijn het publiek op meer rijpe en gezonde vruchten zijner verbeelding te onthalen.
Deze vrucht toch beschouwen wij als onrijp, en het zou ons weinig moeite kosten dit ons min gunstig oordeel door velerlei proeven en aanhalingen te staven. - Doch waartoe het geduld van onze lezers noodeloos te vermoeijen. Genoeg; van het begin tot het einde stuit men bij de lezing telkens op de grofste en meest tastbare onwaarschijnlijkheden. Gedurig treft men schilderingen aan, die tegen alle regelen van zuivere aesthetiek aandruischen (wij stippen slechts aan: D. I, bl. 34, 63, en vooral bl. 106 in fine); en de verschillende karakters!!?? Zij bezitten immers geen schijn van natuurlijkheid of waarheid? of wie kan zich in ernst zulk eene zotte en belagchelijke figuur als Tante prillius voorstellen? Wie ontmoette ooit wezens als Mevrouw walther en barbara, wangedrochten geteeld in het ontstelde brein des Auteurs, en wier bestaan in de werkelijkheid wij stoutweg ontkennen? Zelfs het karakter van lucie (de hoofdpersonaadje), ofschoon nog 't best geteekend, is toch veel te onbestemd om sterk te kunnen boeijen, en laat over 't geheel een weinig voldoenden indruk achter. Hoe weinig toont de Schrijver het vrouwelijk hart te kennen, als hij ons het onderhoud schetst tusschen lucie en herman (D. II, bl. 7). Zoo toch spreekt geene waarlijk beleedigde en gekrenkte vrouw!! - In 't kort gezegd, en

{==312==} {>>pagina-aanduiding<<}
hiermede stappen wij van des Schrijvers arbeid af, als Roman heeft zijn boek, in ons oog, weinig of geene waarde. Wat nu echter het stichtelijke element betreft, dat, blijkens den titel, daarin op den voorgrond moet staan, gaarne erkennen wij in dat opzigt hier en daar veel goeds te hebben aangetroffen, als b.v., het Hoofdstuk dat ten opschrift draagt: de Christen onder leed (D. II, bl. 74 en volgende). Edoch - wij beoordeelden het boek quâ Roman, en dan moest ons oordeel ongunstig zijn. Gaarne laten wij hieromtrent aan anderen hunne meening; wij voor ons houden 't er voor, dat op het gebied der letterkunde evenmin als op eenig ander gebied ooit de verfoeijelijke stelregel der Jezuïten mag gelden: het doel heiligt de middelen. - De uitvoering laat niets te wenschen over: druk en papier zijn goed; het vignet is redelijk wèl.

b.

De Schotsche Erfdochter. Uit het Engelsch, van R. Mackensie Daniëls. Twee Deelen. Te Deventer, bij A. ter Gunne. In gr. 8vo. 6, II en 565 bl. f 5-80.

Of de ‘Schotsche Erfdochter’ mooi is? - Ja, eene Engelsche romanheldin is altijd mooi. - Neen, maar of de lectuur onderhoudend is? - Volgens de Voorrede heeft het werk in Engeland verscheidene uitgaven beleefd. - Dat is nog geen antwoord op mijne vraag. - Nu, daarop kan ik ook geen antwoord geven; de stelling dat over den smaak niet valt te twisten, wordt in iedere mij heel of half bekende taal door een spreekwoord vertegenwoordigd, en zal dus ook wel waar zijn. Daarom kan ik van het werk niet zeggen wat het is, mijn goede vriend! maar alleen welken indruk het mij gegeven heeft; en dat wil ik wel doen. - Bezie het prentje. - De jongeheer, die zulk eene sierlijke slangenbuiging maakt, is kenneth clyne, afstammeling uit een aanzienlijk, doch verarmd geslacht, en de held der geschiedenis; de jonge dame is helena ruthven, de erfdochter, die in een proces is gewikkeld over de erfenis haars vaders, welke haar door haren oom wordt betwist. - Kenneth is door zijnen patroon, den procureur micklejohn, afgezonden, om inlichtingen van helena in te winnen, en ten gevolge van die bezoeken verlieft hij op

{==313==} {>>pagina-aanduiding<<}
zijne schoone cliënte, en belooft alle krachten in te spannen om hare zaken in orde te helpen, waaraan hij dan ook, zelfs met gevaar van zijn leven, veel toebrengt. - Als de erfdochter in hare regten hersteld is, schrikt hij van de liefde die hij koestert, maar neemt zich natuurlijk voor om zich eerst een naam en dan fortuin te maken, enz. Juist op dit oogenblik echter, sterft zijn oom, en daardoor ontbreken hem tevens de middelen om zijne studiën voort te zetten. Wanhopend trekt kenneth naar Londen. - Tot hiertoe zijn er in het verhaal nog al aardige beschrijvingen, b.v.: als kenneth eene oude vrouw, die, ten voordeele van helena, als getuige moet optreden, van een reeds uitgezeild schip terughaalt; en meer andere plaatsen. - Maar op deze hoogte gekomen, zou men bijna denken, dat eene andere pen het werk had overgenomen, en het is niets meer dan eene gewone liefdesgeschiedenis, afgebroken door tooneelen van moord, en vergif, en kerker; geldknoeijerijen en misverstand; als ook eene schaking, waarbij een knecht de rol van geestelijke moet vervullen. - Ik voor mij, verwijs zulke dingen liefst naar karel grandison. - Ik zal u verder dan ook maar niet alles haarklein vertellen, en u alleen voor de aardigheid eens vragen, hoe gij de volgende toevalligheden vindt. De man die, door het verduisteren van gewigtige documenten, de Schotsche wees wil berooven, is: Sir edgar ruthven. - Iets later wordt kenneth clyne eene erfenis ontfutseld, en dat wel door: Sir edgar ruthven. (Hij schijnt dus wel octrooi gehad te hebben voor zulke baantjes.) - Nog iets later staat onze held in Londen op het punt om eene actrice te huwen, die hem echter stervend bekent, dat zij eene reeds gehuwde, maar verlatene vrouw is, en zoo als blijkt, ook al weêr van: Sir edgar ruthven. - Wat zegt gij daarvan?
Het einde zal echter den gevoeligen lezer wel voldoen. Alle gelieven worden eindelijk, paar aan paar, vereenigd; alle misverstand wordt opgeheven, en de vreeselijke Sir edgar door een duël tot inkeer, of liever tot omkeeren gebragt, want men leest van hem, dat hij zich in later leeftijd vergenoegde met door zijne listen en streken het ministerie in verwarring te brengen. Nu weet gij ten naastenbij welke soort van werk het is; en daar, zoo als wij reeds zeiden, de smaken verschillen, zal het ook wel lezers vinden, al loop ik er

{==314==} {>>pagina-aanduiding<<}
juist niet mede weg. - Hetgeen ik bepaald gebrekkig vind, is het laatste Hoofdstuk, dat de Schrijver te baat neemt om ons met het lot van de verschillende personen, op dat oogenblik, bekend te maken. Hij betreurt daarvoor zeer het gemis van een koor, als in het Grieksche drama, en nu draagt hij die rol tamelijk onhandig aan kenneth en helena op, die, na een huwelijk van ruim vier jaren, elkander de historie hunner tijdgenooten zitten te vertellen, als of zij elkaâr nooit gesproken hadden; iets dat nog al een vreemd effect maakt. - Meer durf ik niet zeggen, want de Vertaler, die, enkel om te beweren dat voorberigten onnoodig zijn, er toch een heel kleintje schreef, dreigt daarin, iedereen, wien deze roman geen genot verschaft, verdacht te zullen houden, van hoofd en hart niet op de regte plaats te hebben! - en ik zou.... o, foei!
Het uiterlijk en de druk van het werk zijn netjes; de vertaling is zeer en de correctie vrij goed.

m.p.h.

Het Wrak van den Zeeroover, en andere Verhalen van Friedrich Gerstäcker. Te Leeuwarden, bij G.T.N. Suringar. 1856. In gr. 8vo. 277 bl., met gesteendrukten titel en vignet, f 2-90.

Behalve in de natuurbeschrijvingen vonden wij gerstäcker in deze verhalen niet terug, die van oppervlakkigheid niet zijn vrij te pleiten, en 't bewijs leveren, dat ze misschien vlugtig voor het een of ander tijdschrift zijn ter neder geschreven, misschien in een vroeger tijdperk van des Auteurs letterkundige loopbaan, dan zijn latere arbeid, die zijn roem heeft gevestigd. Wij voor ons kunnen nog geen vrede vinden met de meening onzer Vertalers en Uitgevers, dat, wanneer 't een of ander later geschrift van eenen Romanschrijver opgang heeft gemaakt, ook wat hij vroeger heeft ten beste gegeven, aan het publiek, in bundels verzameld, dient te worden aangeboden. Was men zoo eerlijk, de data der eerste uitgave te behouden, 't kon nog tot iets dienen, namelijk tot eene bijdrage omtrent de letterkundige ontwikkeling en vooruitgang van een gevierd Auteur.
Wij willen daarom over dit viertal verhalen niet geheel en al den staf breken; integendeel, zij laten zich zeer aangenaam

{==315==} {>>pagina-aanduiding<<}
lezen, maar dit is ook alles; 't zijn meestal bijdragen tot de kennis van het leven en de ontmoetingen van Europeërs in vreemde werelddeelen, in welk opzigt het eerste: Het Wrak van den Zeeroover, dat te Valparaiso speelt, en het laatste: De Zuidzee-vaarder, ons het best bevielen.
Het tweede is getiteld: De Menagerie in het woud, en hangt een aardig tafereeltje op van de ontmoetingen van een Franschman, die in Arkansas, en te midden der Squatten, zich met eene dierentent op reis begeeft.
De Kris - zoo luidt het opschrift van het derde verhaal - schijnt geschreven om aan te toonen, welke waarde de Javanen in Neêrlandsch-Indië hechten aan de wapenen hunner voorouders, en welke opofferingen zij zich getroosten, om wanneer die eenmaal uit hunne handen geraakt zijn, ze weder magtig te worden.
In een verloren oogenblik zal niemand zich de lezing dezer verhalen beklagen. Wij raden echter ieder aan, ze niet als maatstaf van gerstäcker's arbeid te bezigen.
Druk en uitvoering en vertaling zijn goed; voor 't overige ‘transeat cum ceteris’.




Het gele Masker. Uit de Household-Words van Ch. Dickens. Te Utrecht, bij J.D. Doorman. 1856. In gr. 8vo. III en 191 bl., met gelith. titelvignet, f 2-40.

Wij beklagen onze uren, aan de lezing van deze novelle besteed, maar nog meer de vele leesgezelschappen, die natuurlijk dit werk op den naam van dickens àf zullen moeten lezen en schoon vinden, daar deze het eene plaats in de Household-Words waardig keurde.
De titel en het vignet doen bij het eerste gezicht van het boek aan iets geheimzinnigs denken, en zijn dus recht geschikt om het verlangen der lezers te prikkelen. De inhoud bevat voornamelijk de volgende twee hoofdzaken: 1o. de intrigues van twee dames om het hart te winnen van een jongen, rijken graaf, die intusschen ongelukkig reeds op eene derde verliefd is; 2o. de bedriegerij van een Italiaanschen priester, om voornoemden jongen graaf door middel van ‘het gele masker’ te doen gelooven, dat zijne overledene vrouw uit haar graf is opgestaan; ten einde hem van het sluiten van een

{==316==} {>>pagina-aanduiding<<}
tweede huwelijk af te leiden, en zoo doende een gedeelte van zijn groot vermogen aan de kerk te brengen.
Deze roman is alleruitnemendst geschikt om, à la charlotte birch-pfeiffer, tot een tooneelstuk verknipt te worden, 't welk ongetwijfeld in een salon des variétés effect zou maken. Tot dit laatste doel zal het echter aan te raden zijn, geene notitie te nemen van de éénige goede gedachte die in het boek is, namelijk waar eene der intriguerende dames, vreezende zich door de derde belle, een ‘onschuldig’ naaistertjen, den voet te zullen zien lichten, op bl. 18 zegt: ‘Ik voor mij wantrouw altijd de onschuld’. In deze gedachte toch ligt ingewikkeld de veroordeeling van het geheele werk besloten. Want onschuld en goede smaak zijn naauw aan elkâar verwant, en voor den opgang van het stuk zou niets zoozeer te wantrouwen en te duchten zijn als de goede smaak der toeschouwers. Doch geen nood! men ga zonder vreeze aan het werk. Brigida en nanina worden zeker teruggeroepen op het tooneel; en vooral voorspellen wij een daverend handgeklap en getrappel bij de scène (die ook met juisten tact voor het vignet is uitgekozen) waar het masker wordt afgenomen, en fabio met den hartverscheurenden kreet: ‘o God! het is mijne overledene vrouw!’ in zwijm valt.

j.h.g.

De Boetprediker te Utrecht. Een Verhaal uit de veertiende eeuw. Te Dordrecht, bij H. Lagerwey. 1856. In gr. 8vo. IV, 162 en 2 bl. f 1-80.

De onbekende Schrijver heeft zijne taak veel te ligt geacht. Het schijnt zoo gemakkelijk, een of ander feit uit de Geschiedenis na te slaan, daaraan eene of andere intrigue vast te knoopen, en zoo doende een of anderen Roman te fabriceren. Maar hij, die den tijd wedergeeft, welken hij schetsen wil, en dien hij juist door den dramatischen vorm, welken hij gekozen heeft, in al zijne détails moet wedergeven - hij dient dien tijd te kennen, en tot in de kleinste bijzonderheden te hebben beoefend. Over een historisch persoon te spreken gaat nog aan, maar dien persoon, als ware hij nog onder ons, te doen spreken en handelen, vereischt een diepen blik in zijn karakter en geschiedenis beiden. Dit nu geeft de onbekende Schrijver niet, en wij zouden daartegen geen protest aanteekenen, wanneer

{==317==} {>>pagina-aanduiding<<}
niet de keuze van het onderwerp ons regt gaf, hier iets meer te verwachten, dan een alledaagschen Roman. Geert groete is de hoofdpersoon, en ook na den arbeid van clarisse en delprat, welke over dien persoon en zijne broederschap veel lichts verspreidde, hadden wij den boetprediker gaarne in een aanschouwelijk tooneel voor ons gezien. Wij hadden hem willen bespieden in zijne cel, niet naar het uiterlijke, maar in zijne studiën en in zijne overpeinzingen; wij hadden een blik willen werpen in die borst vol moed; en bovenal hadden wij om hem heen den tijd, waarin hij leefde, gegroepeerd gewenscht. Dit alles heeft de Schrijver gevoeld, zoo als uit de hoofdstukken de Taveerne, een Uur van Voorbereiding, enz. blijken kan, maar hij heeft zijn denkbeeld onvolledig ten uitvoer gebragt. Wij gevoelen geene sympathie voor den man dien wij naauwelijks kennen, en wiens broederschap slechts ten slotte even wordt vermeld; wij hebben slechts eene nevelachtige voorstelling van zijn tijd, en het geheel geeft ons den indruk van een gewonen Roman, met eene schaking en waarin ze mekaar krijgen.
Dit is zeer te bejammeren, want de Schrijver toont belezenheid en talent. Hij schijnt ons wel de man te zijn om geert groete en zijn tijd te schetsen. Gaarne zou het publiek een meer doorwerkt stuk van hem ontvangen, en dan zou het hier aangekondigde boekske als eene schets beschouwd worden van een uitvoeriger werk, dat den roem eens auteurs zou kunnen vestigen, als het aan de eischen der Kunst en Geschiedenis voldeed.

a.

Volks-Letterkunde, uitgegeven door de Vriend van Armen en Rijken. Inrigting tot bevordering van volksgeluk en volkswelvaart door verspreiding van nuttige kennis. Zesde Deel. Te Amsterdam, bij E.S. Witkamp. 1856. In kl. 8vo. f 1-60.

De loffelijke Amsterdamsche Vereeniging of ‘Inrigting’, de Vriend van Armen en Rijken, toont haren tijd te begrijpen. Zij geeft al meer en meer publiciteit aan haar bestaan en werken. Zij is er ons te liever om, want wie kan nu meer nuttig zijn of althans nut verspreiden zonder publiciteit? Wij hebben dan ook met zeer groot genoegen dezen bundel harer

{==318==} {>>pagina-aanduiding<<}
geschriften begroet. Wij vinden er juist dien toon in, welke aan zoo vele zoogenaamd populaire stukken ontbreekt, een toon, dien men niet leert in de Akademische gehoorzalen, niet in de bureaux of kantoren, niet van de kansels der groote steden, maar die alleen verkregen wordt door een langdurigen vertrouwelijken omgang met de geringe en toch de talrijkste klasse onzes volks. Door zulken omgang eerst leert men haren smaak en leeslust kennen, dringt men door in het gevoel en het besef harer behoeften, en weet te spreken niet als een vader tot zijne kinderen, niet als een meester tot zijne scholieren, niet als een genadige aanzienlijke tot zijne afhangelingen, maar als een mensch tot een mensch, terwijl ongelijkheid in stand, middelen, opvoeding enz. niet mag verhinderen, onderling ware vriendschap te kweeken. Die ongelijkheid toch heeft haren grond volstrekt niet in iets, waardoor wij geregtigd zijn een toon van meerderheid aan te nemen; zij is door de Voorzienigheid daargesteld, niet om den een door de wereld te laten dragen, en den ander er bij de hairen door te slepen, maar om aan hare verhevene bedoelingen, die de Bijbel ons leert, te voldoen. Zoo heeft menig philanthroop, die zich niet genoeg wist te verplaatsen in het hart van hen, op welke hij werken wilde, slechts een hatelijken indruk gemaakt, als van een geestelijken geweldenaar, die zijn armen vriend niet helpt om te helpen, maar om hem op de eene of andere wijze in volstrekte afhankelijkheid te brengen. De Volks-letterkunde van de Vriend van Armen en Rijken komt mij voor, behoudens natuurlijk enkele kleine uitzonderingen, de behoeften der menigte wel te kennen. De titel is daarom ook zeer gelukkig; immers wie ziet niet terstond in, dat ‘de Vriend’ zijne vriendschap bij voorkeur bewijst aan de armen, maar dat de rijken en magtigen toch even zoo wel, als het pas geeft, zijne
vriendschappelijke lessen en toespraken ontvangen? ‘De Vriend’ spreekt dan vooral zoo niet de kern, dan toch de groote meerderheid des volks bij uitstek nuttig, liefderijk en Christelijk toe. Hij vinde altijd krachten en talenten, die zijnen geest weten op te nemen en er vorm en leven aan bijzetten. - Vaak hebben wij het diep betreurd, dat in ons kleine Nederland het eene nuttige genootschap het andere verdringt, of althans, dat de eene onderneming van dien aard eener andere soortgelijke in den weg staat, terwijl

{==319==} {>>pagina-aanduiding<<}
zij zamen werkende en met vereenigde krachten zoo veel betere vruchten konden voortbrengen. Wij vragen dan ook: waarom kunnen de Vriend van Armen en Rijken en de Maatschappij tot Nut van 't Algemeen niet als broeder en zuster in één huis zamenwonen, en één gezin, of wil men het zoo noemen, ééne firma uitmaken? Misschien bestaan hiervoor bijzondere redenen, met welke wij ten eenenmale onbekend zijn. Maar het zij zoo, dat ‘de Vriend’ welligt nooit met ernst de hand van broederschap aan ‘de Maatschappij’ heeft gereikt, wat wij in 't afgetrokkene zeer betreuren zouden, wij gelooven niet te min dat het noodzakelijk is voor onzen volksgeest, om wakker gehouden te worden door het onophoudelijk geroep van godsdienstige, philantrhopische, industriële, commerciële, ja, ook van staatkundige genootschappen of vereenigingen. Het is hier te lande noodig, dat er concurrentie besta tusschen vele en gelijksoortige maatschappijen. De eene wekke de andere tot jaloerschheid, en doe hare bij ons vaak zoo uiterst diep verborgene talenten aan het licht komen. Ach, onze volksgeest geeft zoo gaarne zich aan slaapzucht over, en de Admiraal penn had zoo veel ongelijk niet, toen hij voor den Engelschen krijgsraad verklaarde, dat de Hollanders alleen dàn toonen wie zij zijn, als zij tot het uiterste geperst worden. Het droevig lot der eens zoo magtige Unie van de zeven Provinciën, en het niet minder droevig lot der heerlijke West- en Oost-Indische Compagniën, beide bij uitnemendheid Nederlandsche vereenigingen of maatschappijen, - het zijn welligt de welsprekendste, maar ook de meest waarschuwende typen van alle onze vereenigingen, dat zij op het toppunt van haren roem en luister in slaap vallen, de werktuigen worden van traagheid, egoïsme of nepotisme, en dan eindelijk bezwijken aan verval van krachten. ‘De
Vriend’ zij wakker en blijve altijd op zijn post! God zegene hem in zijne edele pogingen, en doe hem ten allen tijde gediend worden door schrijvers als die der 62 nommers van den laatsten Jaargang, waaronder wij buiten de vertalingen, de ‘Geschiedkundige Schets van het Bijgeloof, inzonderheid in Nederland’, Nos. 3, 5, 8, 58, 59, de ‘Verdediging der Citadel van Antwerpen’, No. 6, ‘Java's nijverheid’, No. 7, om maar iets te noemen, ter lezing aanbevelen.

Korte mededeelingen.

Ds. alb. van toorenenbergen, van Hendrik-Ido-Ambacht naar Purmerende vertrokken, heeft gemeend een openlijk bewijs te moeten geven van zijne liefde tot de gemeente, die hij verlaten heeft, en daartoe een open brief in het licht gezonden aan zijne vorige gemeente gerigt. Deze brief is het antwoord op den wensch der vrienden van Ds. v.t. in zijne vorige standplaats, om zijne afscheids-rede in druk te ontvangen, en daarbij zijne beeldtenis op papier te verkrijgen. Dat hij aan het laatste

{==320==} {>>pagina-aanduiding<<}
verzoek niet voldaan heeft, is zeker verstandig door hem gehandeld. Het eerste is door hem in dezen open brief geschied, maar zoo dat hij zijne leerrede uitbreidde tot eene herdenking van de goede dagen in het midden zijner vrienden doorgebragt. De wensch der Ambachtenaren was betamelijk, de vervulling heeft alleen voor hen belang. Elk die den Heer v.t. zelfs niet van aangezigt kent, kan zijnen brief met stichting lezen, het is waar, want er blijkt onmiskenbaar uit, dat de afscheids-rede regt hartelijk, en degelijk, en opwekkend is geweest; maar toch - die brief kan voor hem slechts eene uiterst geringe waarde hebben, vooral waar het bijzondere herinneringen en toespelingen geldt op zaken, die tot het gemeente-leven uitsluitend behooren. Daarom kunnen wij de uitgave van dezen brief niet goedkeuren. Het groote publiek heeft niets gemeen met de betrekking waarin de een of andere leeraar tot zijne gemeente staat of gestaan heeft. Wie niet beter weet, zou tot het vermoeden komen, dat hartelijke liefde tusschen leeraar en gemeente behoort tot de groote zeldzaamheden. Zoo ver is het, God dank! nog niet gekomen. Elk dus, die een monument wil oprigten, als dit van Ds. v.t., raden wij aan, zijne leerrede of zijnen brief niet voor het algemeen, maar alleen voor wien het geldt, verkrijgbaar te stellen.

Niemand late zich door het slecht papier, en den slechten druk (men zie de opdragt o.a.) afschrikken, om de lijkrede te lezen, door w. verwey, van Winschoten, op isaac sannes, Predikant te Veendam, uitgesproken, naar aanleiding van Hand. xx:37a, 38a,c. Deze lijkrede doet den overledene kennen, liefhebben, hoogachten, ook aan hem die nooit van hem heeft gehoord. Hij blijkt een man te zijn geweest, die zich onderscheidde door ware beschaafdheid, door grondige geleerdheid, door echt Christelijke vroomheid. De studie van oude en nieuwe talen werd tot het eind zijns levens door hem voortgezet. Hij bleef steeds op de hoogte van zijnen tijd. In den omgang had hij zelf en zijn huiselijke kring eene bijzondere aantrekkelijkheid. Op den kansel, en waar hij ook optrad, onderscheidde hij zich door echte, eenvoudige welsprekendheid: in zijne denkbeelden door gematigde liberaliteit. Hij was een vriend en vader zijner gemeente. Doch niet minder wat ons van sannes wordt medegedeeld, is liefelijk en goed, vooral ook de wijze waarop het ons wordt medegedeeld, is veler aandacht waardig. De vorm is met den inhoud dezer lijkrede in de schoonste overeenstemming. Hier klinkt ons zuivere, eenvoudige, welsprekende taal in de ooren, zoo als wij wenschten van elken kansel te hooren.

Ary scheffer's met roem bekende schilderij: Christus Remunerator gaf aan den smaakvollen en kunstlievenden Rotterdamschen Predikant w. francken, a.z. het onderwerp tot eene rede, uitgesproken bij eene algemeene vergadering der Akademie van Beeldende Kunsten en Technische Wetenschappen te Rotterdam, later ook elders. Zij beschouwt de genoemde

{==321==} {>>pagina-aanduiding<<}
schilderij als type van de verheerlijking des Christendoms door de Kunst (te Rotterdam, bij van gogh en oldenzeel, 22 bl.). Na eene levendige beschrijving van scheffer's kunstgewrocht, toont de Redenaar aan, dat het eene der verhevenste idéën des Christendoms - t.w. dat de christus in zijne verschijning scheiding maakt tusschen de boozen en goeden - aanschouwelijk voorstelt; en dat het tevens het wezen en den geest des Christendoms in hunne schoonheid uitdrukt. Hij eindigt met de opmerking, dat dezelfde schilderij ook nog den kunstenaar stof zou bieden om aan te wijzen, hoe het Christendom de Kunst verheft. Meer behoeven wij van deze, reeds in 1855 uitgegevene, doch ons eerst nu ter aankondiging gezondene en der uitgave allezins waardige redevoering niet te zeggen.

Weder is, in het begin des vorigen jaars (1856), een nieuwe druk verschenen van leipoldt's bekende en veel gebruikte Geschiedenis der Christelijke Kerk, voor Katechisatiën en Huisgezinnen (te Groningen, bij m. smit). Dat is nu reeds in 15 à 16 jaren tijds de zesde druk, in weerwil van de, zoo wij vermoeden, aanzienlijke oplage. Voorwaar, bij zulk een sterken en duurzamen aftrek is, met het aanprijzend Voorberigt van Prof. hofstede de groot, elke verdere aanbeveling overbodig geworden. Wij vergenoegen ons dan ook ditmaal met de enkele aankondiging der vernieuwde uitgave; merken op, dat zij gezegd wordt eene op nieuw verbeterde en vermeerderde te zijn, omdat er niet slechts hier en daar enkele kleine trekken zijn bijgevoegd, maar zelfs, bl. 244-248, een geheel verhaal van de werking en den afloop der zending op de Sandwichs-eilanden; vestigen de aandacht van ouders en onderwijzers, die hunne kinderen en kweekelingen wenschen bekend te maken met de lotgevallen der Christelijke Kerk, nog éénmaal op dit nuttig geschrift, en wenschen hartelijk, dat het gebruik daarvan, onder Gods zegen, allerwege bevorderlijk moge zijn aan de komst en uitbreiding van Gods koningrijk in de harten der menschen. Men vergelijke voorts Vaderl. Letteroefeningen, 1853, Boekbesch., bl. 201, 202.

Met genoegen, doch niet met bevreemding, vermelden wij den 2en druk van de Redevoering, welke Mr. j. de rosch kemper bij het 225-jarig bestaan van Amsterdams Athenaeum gehouden heeft. Over den algemeen bekenden inhoud er van willen wij niet spreken, doch alleen herinneren, dat de Hoogleeraar ook hier met de hem eigene duidelijkheid de rigtingen der partijen in het staatkundig leven doet kennen, ten einde elk die de Rede niet las, aan te sporen zich die onmiddellijk aan te schaffen; de lecture zal hem veel leeren, en dat anders doen beoordeelen, dan hij tot heden deed.

Gouden Sleutel voor den Tuinman, bevattende eene naauwkeurige en volledige Handleiding tot het aanleggen van Lust-, Groente- en Oofttuinen, benevens zeer vele opgaven der nieuwste ondervindingen van onderscheidene beroemde buiten- en binnenlandsche

{==322==} {>>pagina-aanduiding<<}
wetenschappelijke en practische mannen, ten voordeele van allen, die een Vruchtboomgaard of een Tuin tot vermaak en voordeel bezitten. Te Dordrecht, bij H. Lagerwey. 1856. In kl. 8vo. 192 bl. f :-75. - Ook al een populair werkje, dat Ref., als dilettant in het vak van tuinbouw, gerust durft aanbevelen aan zulke lezers, als op den titel staan uitgedrukt. Het veronderstelt bij dezen althans eenige bekendheid met wat er zoo al in een tuin verrigt moet worden, ofschoon de gaardeniers, de boomkweekers en bloemisten er ook aanwijzingen en raadgevingen kunnen vinden, die zij met voordeel kunnen gebruiken. Bijzonder is werk gemaakt van de scheikunde in toepassing op de gronden mestsoorten. Het werkje, door den Heer w.h.b. te Groningen geschreven, draagt blijken van ervaring en belezenheid, en schijnt wel op de hoogte te staan van de hedendaagsche tuin-wetenschap, althans in Nederland. De gewone burger, vooral ten platten lande, die een tuin bezit en daaraan arbeid en geld besteden kan en wil, mag rekenen, dat deze Handleiding, hoe klein van omvang, grootendeels aan den veelbelovenden titel beantwoordt. De stelselmatige orde is niet altijd even juist in acht genomen, zoodat er vele vooruiten terugwijzingen voorkomen. Het werkje bestaat uit twee hoofd-afdeelingen; 1o. den Tuinbouw in vier Hoofdstukken: I, Handleiding tot het aanleggen van tuinen; II, Bewaring tegen den winter van teedere planten, enz. III, De groentetuin; IV, De oofttuin; en 2o. een Aanhangsel, in vijf Afdeelingen: I, Bloem- en lusttuinen; II, Groente- of warmoestuin; III, Ooften fruitboomen; IV, Verdelging van eenige schadelijke gedierten in de tuinen; V, Maandelijksche werkzaamheden, enz. De eigenlijke tuinman heeft dus hier geen gouden sleutel om verborgen schatkameren te ontsluiten; maar de minder ingewijde
heeft er een stevigen ijzeren sleutel aan, dien hij dagelijks gebruiken moet om uit zijn tuin, als een ander nuttig meubel, de gouden en gulden vruchten te kunnen nemen. Het boekske zelf is bruikbaarder, dan zijn titel juist is, en geeft voor den geringen prijs waarlijk veel.

De Familie mailly; door nicolaas josika. Uit het Hoogduitsch, door s.s. Twee Deelen. Te Deventer, bij J. de Lange. 1856. In kl. 8vo. 515 bl. f 2-90. - Deze Roman stemde ons op 't eerste gezigt gunstig, omdat wij hem afkomstig rekenden van de hand van den bekenden Russischen Schrijver josika. Hoewel wij na de lezing het tegendeel niet kunnen bewijzen, vermoeden wij toch dat het veeleer de pennevrucht is van den een of anderen Franschen auteur, wiens arbeid best onvertaald had kunnen blijven. 't Is een zamenraapsel van gruwelen en algemeenheden, die veelligt het publiek van eene lees-bibliotheek van den derden rang boeijen kunnen, maar die voor een beschaafd lezer alles behalve belangwekkend zijn. 't Eenige dat wij er van zeggen kunnen, is, dat hij, die lust gevoelt, eenige schandalen van de hoogere kringen te Parijs beschreven te zien, hier zijne gading kan vinden.
Men behoeft ook de eerste vijftig bladzijden slechts door te

{==323==} {>>pagina-aanduiding<<}
loopen, om zich overtuigd te houden, dat men in ‘de Familie mailly’ eene vrij slechte vertaling van een uitheemsch prulschrift voor zich heeft.
‘Deze eenvoudige vrouw, in wier vriendelijk gezigtje het geheele huis verliefd was’; ‘de bewoners hadden eene levensschets van hare medebewoonster bijeengebragt’; zij werd opgezocht van een jongen man’ (voor: bezocht door, enz.); ‘een nog tamelijk jeugdig uitziende man’; ‘het is immers mogelijk dat wij ons nog eenmaal ontmoeten’; ‘het behoorde tot een harer eigenheden’, en meer dergelijke Germanismen, die wij vlugtig uit de eerste vijf-en-twintig bladzijden overnemen, mogen het talent van den Heer s.s. als Vertaler bewijzen.
Eene goede vertaling is dan ook een product als ‘de Familie mailly’ niet waardig.
En hiermede.... dixi.

Geïllustreerde Almanak voor het Jaar 1857. Onder Redactie van Mr. w. van de poll. Te Leyden, bij a.w. sijthoff. In postformaat. XXII en 168 bl. f :-60. - We hebben Almanakken genoeg in ons kleine land! - Evenwel als deze strekken kan om de houtgraveerkunst bij ons wat aan te wakkeren, dan wenschen wij den ‘Geïllustreerden Almanak’ een lang leven toe. - Wie hem koopt, zal zich niet bekocht achten: hij krijgt voor zijne twaalf stuivers heel wat te lezen, en te kijken ook. De inhoud is erg heterogeen: nu eens wetenschappelijk, dan weêr romantisch; straks op het gebied der land- en volkenkunde, dan op dat der staathuishoudkunde, dan weêr op dat der historie - al naar mate de blokjes, die men hier.... aan de pen had, het aangaven. Het volslagen gemis van iets wat naar een inhoud of bladwijzer lijkt, wordt niet te gemoet gekomen door eenige rangschikking der stukken of stukjes, want er is geene andere volg-orde in acht genomen, dan: ‘zoo als het viel’. Dit maakt, dat, als men den Almanak doorbladert, men eigenlijk niet best weet, wat voor mengelmoes men onder de oogen krijgt. Bij de lezing echter wordt men er wat meer meê verbroederd, daar er wel aardige stukjes onder zijn. ‘De Philosophie van mijn Tuinman’ is niet het minste. - Ons oog, dat ongelukkig heel gaauw op fouten valt, deed ons op bl. 152, regel 11 v.b., eene ongelukkige à voor het Fransche en zien - waarom daar niet ‘gepasporteerd soldaat’ gezet? 't Ware beter geweest.

g.

Tegenwoordige Staat van het Koningrijk der Nederlanden. Beschrijving en Afbeelding van Steden, enz. Zuid-Holland, door a.w. kroon. Te Amsterdam, bij J.C. Loman, Jr. f :-30. - Wij kunnen van dit werk alleen het plan, en de uitvoering van deze eerste Aflevering beoordeelen, want het werk van den Heer kroon naar 8 bladzijden druks te prijzen of te laken zou onbillijk zijn. Het plan juichen wij zeer toe, vooral wanneer wij zien dat als medewerkers, behalve a.w. kroon, genoemd worden: a. beeloo, w. eekhoff, a. winkler prins en a.j. van der aa. De uitvoering is zeer net; de litho-
{==324==} {>>pagina-aanduiding<<}
graphie verdient geprezen te worden. Dit is al wat wij nu zeggen kunnen; wil de Uitgever ons oordeel weten over het werk van den Heer kroon - dan verwachten wij nog een paar Afleveringen ter aankondiging.

Bij de Boekhandelaars altmann en van der palm, te Rotterdam, ziet het licht: een Verslag betreffende het Regtsgeding van jean louis verger. Dit verslag is geput uit officiële stukken voorkomende in het Journal des Débats. De belangstelling, welke de moord van den Aartsbisschop van Parijs in geheel Europa heeft gaande gemaakt, zoo wel wegens het treurige van het feit zelf, als wegens de persoon en betrekking van den moordenaar, zal aan deze brochure ongetwijfeld veel lezers schenken. Worde door deze lectuur niet alleen veler nieuwsgierigheid bevredigd, maar strekke de levensgeschiedenis van verger aan velen tot een waarschuwend voorbeeld, waartoe hetzij wraakzucht, hetzij dweeperij den mensch kan brengen!

De Overburen. Een Verhaal voor de Jeugd. Uit het Hoogduitsch van g. nieritz. Met platen. Te Haarlem, bij de Erven F. Bohn. - Het is niet voor de eerste maal, dat de Nederlandsche jeugd in de gelegenheid gesteld wordt van het werk van g. nieritz te profiteren; reeds menig werkje van zijne hand is in onze taal overgebragt, en wij gelooven met zekerheid te kunnen zeggen, dat geen dezer nagelaten heeft zijne jeugdige lezers te onderhouden en van nut te zijn. Het zou ons dan ook niet verwonderen, als reeds vele ouders, enkel op den naam des Schrijvers afgaande, De Overburen een geschikt geschenk voor hunne kinderen geacht hebben. Zij zullen zich in de goede verwachtingen, welke zij aangaande dit boekje gehad hebben, niet teleurgesteld zien. Er is zoo veel echt degelijks in, zoo nadrukkelijk wordt op de gevolgen der zonde gewezen, in zulke lieve tafereelen de belooning der deugd geschilderd, dat de erven bohn het niet ten onregte eene sierlijke uitgave waardig gerekend hebben. Vijf net uitgevoerde plaatjes, heldere druk en goed papier zijn het welke den uiterlijken vorm, degelijkheid en onderhoudende toon den inhoud aanbevelenswaardig maken.

Dezelfde Uitgevers deden het licht zien: Het Leeskabinet voor de Jeugd, uit goede bronnen bijeenverzameld. Met Platen. - De onderwerpen, meestal historische, van de verhalen in dit boekje zijn met oordeel gekozen. Onze Vaderlandsche Historie is hier echter, naar ons inzien, wat schraal vertegenwoordigd. De uitvoering is, wat bandje en druk aangaat, zeer net; wij hebben echter wel eens fraaijer plaatjes gezien, dan die welke in Het Leeskabinet gevonden worden.

VERBETERING.

In het vorige Nommer komt de aankondiging voor van Gumal en Lina, door k.f. lossius, te Amsterdam, bij ten brink en de vries, waarvan de prijs fautief is opgegeven. Er staat: f 6-30, lees: f 3-60.





{==325==} {>>pagina-aanduiding<<}

Boekbeschouwing.

Christus en onze Tijd. Vier Leerredenen van F. Bungener, Schrijver van: ‘Eene Preek onder Lodewijk XIV’, enz. Uit het Fransch vertaald door H.M.C. van Oosterzee, Predikant te Oirschot. Te Schiedam, bij H.A.M. Roelants. 1857. In 12mo. VIII en 172 bl. f :-90.

Het schijnt, dat de Hervormde gemeenten in 't Zuiden van Frankrijk sinds eenigen tijd Geneefsche predikanten uitnoodigen, om in talrijke zamenkomsten van Protestanten het woord te voeren, en zoo den gemeenschappelijken band te sterken van eenigheid des geloofs, der hoop en der liefde. Ref. heeft onlangs in de Parijsche ‘Illustration, Sept. 1856’, eene afbeelding gezien eener Protestantsche vergadering onder de groote kastanjeboomen bij Alais, die, volgens den bijgevoegden tekst, door omstreeks 8000 menschen in de opene lucht was bijgewoond, en geleid door den Geneefschen predikant munier. Met hoogen lof wordt in dat blad, welks godsdienstige rigting doorgaans Katholijk is, van die vergadering als eene regt stichtelijke melding gemaakt. De hoorders werden krachtig gesterkt in de trouw aan 't geloof der vaderen, die dààr in de bittere dagen der vervolging eene schuilplaats hadden gevonden, verborgen voor 't oog van bloedgierige spionnen, om hunne godsdienst in eenvoudigheid des harten waar te nemen; - gesterkt in de dankbaarheid wegens de nu bestaande en zoo hoog gewaardeerde vrijheid; - gesterkt, eindelijk, in het vertrouwen bij 't ingaan eener toekomst, die allermeest van God, maar toch ook van hen zelven afhangen zou. Deze is ook de geest der vier leerredenen van den beroemden Geneefschen predikant Bungener, die ons hier door den wakkeren Oirschotschen leeraar in Nederlandsch gewaad worden aangeboden. Bungener heeft ze uitgesproken te Nimes, Alais, Montpellier, Montauban, Clairac en Bordeaux, ‘hier en daar met enkele wijzigingen’ (Voorber. van den Vert.); misschien alle vier in elke plaats, want het is een stel van elkander opvolgende toespraken. Wanneer men den grooten redenaar de

{==326==} {>>pagina-aanduiding<<}
misvormde begrippen van den tegenwoordigen tijdgeest hoort bestrijden en veroordeelen, dan komt men onwillekeurig op de gedachte, dat de uitnoodiging der Geneefsche leeraars door de Prot. gemeenten van Zuidelijk Frankrijk niet eeniglijk eene meer Christelijke verbroedering met de Zwitsersche zustergemeenten op het oog had. Het is toch bekend, dat in het Zuiden van Frankrijk niet alleen de Protestanten, maar ook de socialisten en communisten vrij talrijk zijn; dat de Protestanten door de Katholieke partij als revolutionairen en de bewerkers der socialistische en communistische woelingen worden voorgesteld, en dat aan den anderen kant de staatkundige conservatieven hun moeijelijk het verwijt kunnen sparen van in hun hart republiekeinen te zijn. Misschien was het ook noodig de Protestantsche gemeenten zelve door eene krachtige demonstratie of door meer dan eene te wapenen tegen het gevaar van door de maatschappelijke smetstof te worden aangetast, en verwachtte men veel van welsprekende leeraars uit de gevierde republiek Zwitserland en het radikale Genève. Wij gelooven dit evenwel minder, vertrouwende, dat de Evangelische zin bij haar wel de uitspattingen van den tijdgeest zal voorkomen. Maar eene oppositie van het Protestantisme, het Fransche zoowel als het Zwitsersche, tegen de door het keizerrijk onderdrukte meeningen, was allezins doelmatig ter bevordering van de achting voor, en de veiligheid van de Protestanten onder de keizerlijke regering.
En hoe heeft bungener beantwoord aan deze noodiging, die hij althans blijkbaar als zijne predikers-roeping, bij het uitspreken der aangekondigde redevoeringen, beschouwde? Wij kunnen niet anders zeggen, dan op eene hem waardige wijze. In een stijl, zoo gespierd, dat wij aan een Christelijken athleet denken, die worstelt tegen den geest des tijds, sleept de welsprekende man zijne hoorders en lezers mede waarheen hij wil, zonder dat zij het wagen hunne aandacht een oogenblik te laten sluimeren, of zich een oogenblik te verpoozen. De vier teksten zijn schier louter motto's, en dragen allen niet eens den eigenaardig Evangelischen stempel: ‘I. Het Christendom en de Vooruitgang; Ps. cxxvii:1. Zoo de Heer het huis niet bouwt, te vergeefs arbeiden deszelfs bouwlieden daaraan; bl. 1. II. Het Christendom en de gebeurtenissen des tijds; 2 Petr. iii:11, 12. Dewijl dan deze dingen alle vergaan,

{==327==} {>>pagina-aanduiding<<}
hoedanigen behoort gij te zijn in heiligen wandel en godzaligheid, verwachtende en haastende tot de toekomst van den dag Gods? bl. 45. III. Het Christendom en de vraagstukken des maatschappelijken levens; Spreuken xxiii:2. Rijken en armen ontmoeten elkander; de Heer heeft ze allen gemaakt; bl. 87. IV. Het leven in christus; Gal. ii:20. Ik leef, doch niet meer ik, maar christus leeft in mij; bl. 133.’ De homiletische vorm ontbreekt schier geheel, het minst in de vierde rede; van het ontwikkelen der denkbeelden, in de teksten besloten, ze over te brengen op onze toestanden en dienstbaar te maken tot stichting, is hier naauwelijks sprake. Wij protesteren daarom, geheel naar wij meenen in den geest van bungener, die zijne toespraken niet ‘Sermons’, maar ‘Discours’ getiteld heeft, tegen de vertaling van dit laatste woord in ‘Leerredenen’. Het leerend of onderwijzend element predomineert in deze stukken nergens. Wij zouden ze liever Christelijke, en nog liever Evangelische of Protestantsche toespraken willen noemen. - In deze toespraken wordt de strijd van het Christendom tegen den tijdgeest en zijne buitensporigheden met groot talent gevoerd. Intusschen is bungener, onzes inziens, partijdig genoeg tegen den geest des tijds ingenomen, en gelooven wij, dat channing dien in zijne ‘Christelijke toespraken’ beter gewaardeerd heeft. Die tijdgeest, het is waar, hij is een veelhoofdig onbeschrijfelijk monster, dat wel zijn adem over ons allen laat gaan, maar een ander gelaat in Frankrijk, een ander in Amerika, een ander in Zwitserland, een ander in Nederland, een ander in Roomsche, een ander in
Protestantsche landen vertoont. Ref. wil zich dan ook geenszins als lofredenaar opwerpen van zijn tijd, noch, als een tweede da costa, zijne ‘Bezwaren tegen den geest der eeuw’ inleveren. Hij wil alleen de aandacht zijner lezers vestigen op het gevaarlijke, zelfs voor een man als bungener om het Christendom te vereenzelvigen met zijn Christendom. Men miskenne toch niet te zeer het Christelijke levensbeginsel, dat zich in of door den geest onzes tijds openbaart, en dat slechts eenige tijdelijke of voorloopige vormen heeft aangenomen, welke te veroordeelen zijn en ook verdwijnen zullen. Dat wij een staat van overgang in de menschheid beleven, is zelfs voor den oppervlakkigsten waarnemer zigtbaar, een overgang, gelijksoortig als bij den aanvang onzer tijdrekening, toen de Romeinsche rcpubliek overging in het keizerrijk, en de Jood-
{==328==} {>>pagina-aanduiding<<}
sche theokratie werd ontbonden, en plaats maakte voor het Christendom. Wij noemen ten bewijze slechts de feiten: de opkomst der Amerikaansche republiek; de groote toepassing van stoom en electriciteit; de vestiging van grondwettige en vrijheid van godsdienst ademende regeringsvormen. Dat menigeen, die, op eene ouderwetsche, degelijke manier opgevoed, en de zaken uit het godsdienstig oogpunt der vaderen beschouwt, zich geheel niet te huis gevoelt in onze dagen, overal in de wereld den steun, dien hij meent te behoeven, onder zijne voeten voelt wankelen, en daarom den tijdgeest en zijnen ‘vooruitgang’ mistrouwt, ja, veroordeelt, - wij begrijpen het, en eerbiedigen zulke vrome Christelijke conservatieven. Zij zijn als 't ware het zout der aarde, dat veel wat bewaard moet blijven, voor bederf behoedt, en in bruikbaren stand laat. Intusschen is er onder en om hen heen een nieuw geslacht ontstaan, het groeit weelderig op, en begint overmoedig het oude te verdringen. Is deze omwenteling, die ons het woord van johannes
den Dooper herinnert: ‘Hij moet wassen, maar ik minder worden!’ - is zij in den grond een kwaad? Is haar karakter eene verwoesting of eene herschepping? Is zij een wereldgerigt van God, of althans de voorbereiding er toe? of is zij eene wedergeboorte der wereld? Ref. gelooft dat het karakter van den tijdgeest in den grond niet zoo slecht is. Wij allen weten het, hoe zeer de hedendaagsche jeugd van het Kaukasisch ras krachtige kosmopolitische, algemeen Christelijke en (althans in theorie) zedelijke elementen openbaart, die welhaast de kleingeestige nationale, particularistische en traditionele elementen van den voortijd dreigen te overmeesteren. Maar is dit streven van de jeugdige menschheid werkelijk in strijd met het Christendom? Met het Christendom van paulus, b.v. in zijne anti-Judaïsche, zijne universalistische strekking? In geenen deele. Het is derhalve de roeping van den Christen-leeraar onzer dagen, die zoo vele ‘middelmuren des afscheidsels’ doen instorten, niet meer zijn Christendom of dat zijner vrienden, maar het Christendom, het Evangelische, het eeuwig ware te verkondigen. De teekenen des tijds leeren het ons, dat geen Christen voldoenden steun meer vinden kan in het autoriteitsgeloof aan dogmen, of kerkgenootschappen, of Pausen, of Patriarchen, maar alleen bij het ‘levend en eeuwig blijvend Woord, - den christus Gods.’

{==329==} {>>pagina-aanduiding<<}

Dit weinige zij genoeg om het standpunt te kenschetsen en te beoordeelen, waaruit de groote redenaar onzen tijd beschouwt. Wij kunnen ons in geene détails inlaten. Waar toch zouden wij beginnen, waar eindigen, indien wij den rijkdom der idéën van eenen bungener over ‘Christus en onzen Tijd’ wilden wegen en waarderen? De lezer koope, leze en herleze het schoone en nuttige boekske. De geest des Schrijvers is gezond, krachtig, levenwekkend en de liefde van christus ademend. Zijn standpunt is niet geheel het onze, noch ook dat van den Eerw. Vertaler, die in verscheidene noten zijnen Schrijver, onzes inziens, waarlijk te regt wijst. De Vertaler, een der Redacteurs onzer ‘Kerkelijke Courant’, die dus meer dan iemand anders op de teekenen des tijds let, was wèl geschikt om een werkje als het aangekondigde over te brengen. Daar wij het oorspronkelijke niet voor ons hebben liggen, kunnen wij niet beoordeelen in hoe ver zijne taak, die ‘niet overal even gemakkelijk’ was, wèl afgewerkt is. Hij zelf berigt, dat het zijn toeleg was ‘om, zonder overal met eene kleingeestige naauwkeurigheid woord voor woord over te brengen, het oorspronkelijke zoodanig over te gieten, als onze aangenomene kanselstijl zulks vordert.’ - ‘De taal van den [Nederl.] predikstoel, hoe rijk ook bij ons ontwikkeld, staat eenigermate verlegen, waar sprake is van questions sociales en dergelijke; gezwegen nog van toespelingen op bijzonderheden, die uitvoerige aanteekeningen zouden vorderen. Waar ik mij hieromtrent eenige meerdere ruimte, behoudens getrouwheid aan de voorstelling der zaken zelve, heb moeten veroorloven, vlei ik mij nogtans, bungener zoo te hebben weêrgegeven, als hij zou gesproken hebben, als hij zich van onze taal hadde bediend.’ Hoewel zoo iets eene hagchelijke taak
is, die onzes inziens niet noodig was, daar in eene vertaling het te ver gedrevene kansel-purisme van ons Vaderland zeer wel gemeden kon worden, te meer, daar zoo toch eenigermate de originaliteit van een beroemden auteur geweld aangedaan wordt, en nog te meer, wijl het geene eigenlijke preken, maar ‘Discours’ zijn, - niet te min heeft de Vertaler het moeijelijkste, maar ook het aangenaamste van zijn werk zeer goed volbragt, hij heeft ons den declamerenden, den rollenden en weergalmenden toon van bungener's stijl uitnemend weêrgegeven. Wil de lezer eene proeve, vóór hij het boekske koopt? Ref. zal voor

{==330==} {>>pagina-aanduiding<<}
hem afschrijven bl. 140 (er staat weinig op eene bladz.): ‘En nu, dit gevoel [als men zegt: “er was in mij geen leven meer!”], dat wij allen in meerdere of mindere mate in onze gevoelens en aangelegenheden met betrekking tot dit leven hebben gehad, is gelijksoortig aan dat hetwelk aangetroffen wordt in een gemoed, dat de vreugde in God heeft leeren stellen boven de vreugde der wereld, den vrede in God boven de valsche rust der wereld, het leven in christus boven dien koortsachtigen of ook verstijfden toestand, welken de wereld met den naam van “leven” bestempelt. Eens vroeg men in een godsdienstig gesprek eenen grijsaard naar zijnen ouderdom. Zijn antwoord bestond in de vraag: “welken bedoelt gij?” En toen men hem met verwondering aanstaarde, hernam hij: “het is zoo; ik zou kunnen zeggen: tachtig en meer jaren; maar meer naar waarheid: ruim twee.” Tachtig jaren lang was hij dus Christen geweest door den doop, twee jaren was hij het geweest door het geloof, en van toen af rekende hij slechts te hebben geleefd. O, hoe velen zijn er, die in dezen zin nog niet eens geboren zijn! Hoevelen, wier naam sedert lang, welligt met glans, prijkt in de dingen der aarde en van wie men niet zou kunnen zeggen, dat zij twee jaren - misschien niet eens, dat zij twee dagen - hebben geleefd!’ Het zij afgeschreven ter kenschetsing en ter aanbeveling van den geest en den stijl des Schrijvers en het talent des Vertalers.




Het rijk van Christus. Naar het hoogduitsch van Dr. August Neander, door A. Francken, Candidaat tot de Heilige Dienst. Met eene voorrede van W. Francken Az., Predikant te Rotterdam. Eerste Deel. (Te) Rotterdam, (bij) P.C. Hoog. 1857. 1ste aflevering. In kl. 8vo. 80 bl. f :-60.

‘Eene navolging van een nagelaten, mij tot dusverre onbekend werk van den beroemden berlijnschen hoogleeraar?’
De titel, door den heer a. francken voor hetgeen hij aanbiedt gekozen, kon u ligtelijk in dien waan brengen, waarde lezer! Toch behoeft gij niet over uwe onkunde te blozen, noch - zoo uw naam onder die der theologiae doctores of verbi divini ministri wordt genoemd, - u te verwijten dat het bestaan van ‘das Reich christi’ of ‘das Reich Gottes’, - zoo als ge vermoedt dat neander zijn werk liever zou geheeten

{==331==} {>>pagina-aanduiding<<}
hebben, - u onbekend gebleven is. Lees den prospectus, die, 'tzij ter verontschuldiging, of wilt ge liever regtvaardiging? van den vertaler gezegd, reeds in december des vorigen jaars verscheen, en ge zult zien dat hetgeen u thands wordt aangeboden niet naar maar uit het hoogduitsch is, - geene navolging van een zeker werk des ontslapenen, maar eene bloemlezing uit een drietal zijner geschriften.
Veel van hetgeen de werkzame man gaf is reeds in onze taal overgebragt. Tot hetgeen nog niet vertaald is behooren zijne kleine Gelegenheitsschriften, praktisch-christlichen, vornehmlich exegetischen und historischen Inhalts, eene versameling van programmata voor het berlijnsch bijbelgenootschap, in 1829 ten derdenmale uitgegeven, - Das Eine und Mannichfaltige des christlichen Lebens (1840), - en zijne Wissenschaftliche Abhandlungen, na zijnen dood door jacobi versameld en in 1851 verschenen.
Uit deze drie geschriften heeft zich de heer francken voorgesteld eene bloemlezing te leveren, zoo ingerigt dat ze een leesboek worde voor beschaafde christenen, en deze bloemlezing noemt hij: Het rijk van christus. Of zij op dezen veelomvattenden titel aanspraak mag maken zal eerst beslist kunnen worden na de verschijning van het geheele werk. Tot dien tijd voegt het alle oordeelvellingen te dezen aanzien op te schorten, al doet de door den vertaler aangekondigde opgave van inhoud en verdeeling het tegendeel duchten. Maar zooveel blijkt daaruit nu reeds dat de verdeeling verre van logisch is. De heer francken geeft haar dus op: ‘Deze bloemlezing zal de volgende stukken bevatten:

A.Algemeene beschouwingen over het rijk van christus.

I.Het woord des Koningrijks. (l. koninkrijks.)

a.Zijne hooge waarde.

b.Zijn geest en uitwerking.

c.Bijbelgenootschappen.


II.Het wezen en de aard des Koningrijks. (l. koninkrijks.)

III.Het komen van den Heer en de teekenen daarvan.

IV.Het oude en het nieuwe in het rijk van christus.

V.Zijne onderdanen in verschillende betrekkingen.

VI.Verschillende wegen om tot het rijk van christus te komen.

VII.Het rijk van christus bezoedeld door menschelijke dwalingen.



{==332==} {>>pagina-aanduiding<<}

B.Levensbeelden uit het rijk van christus.

I.Paulus en jacobus.

II.Matthias van janow.

III.Huss.

IV.Marcus antonius flaminius.

V.Wizel.

VI.Chillingworth.

VII.Richard baxter.

VIII.Oberlin.

IX.Wilberforce.’


Ook hier betaamt der kritik behoedzaamheid. Of de rubriken A. III. tot A. VII. goed gerangschikt zijn hangt natuurlijk af van 'tgeen ze zullen bevatten. Maar waarschijnlijk ware 't beter geweest A. I. c. onder A. III. te brengen, en zeker moest A. I. voorafgegaan worden door A. II., en geheel de afdeeling B. niet op zich zelve staan, maar den inhoud van A. V. uitmaken of verrijken. Door deze of eene dergelijke rangschikking en de toevoeging eener afdeeling A. VIII: ‘De zegepraal van het rijk van christus’, waartoe de stof ligtelijk aan een der overige werken van neander zou kunnen worden ontleend, indien geen der drie door den versamelaar gekozene geschriften haar mogt kunnen leveren, zou de verdeeling meer logisch worden, en de bloemlezing meer een afgerond geheel, beandwoordende aan de verwachting door den titel opgewekt.
Welligt schijnt deze aanmerking sommigen eene noodclooze uitweiding. Wie zoo mogt oordeelen bedenke dat de Vaderlandsche Letteroefeningen hare stem niet slechts in 't belang der lezers, maar ook in dat der schrijvers doen hooren, en dat de lezer van eenig werk wordt gebaat, wanneer de schrijver in de gelegenheid wordt gesteld om deze of gene verbetering in zijn werk aan te brengen. Dit zou hier 't geval kunnen zijn, daar ‘Het rijk van christus’ in afleveringen verschijnt. Daarom mogt deze aanmerking niet verzwegen worden. De heer francken beoordeele haar. Zoo er naar zijn oordeel iets goeds in werd gevonden, en 't hem in dat geval nog mogelijk wezen mogt de indeeling in dien geest te wijzigen, kon zij welligt zijn werk vruchtbaarder maken voor den lezer. Alleen die wensch heeft tot het mededeelen dezer meening geleid. Want de inhoud der ecrste aflevering belooft veel van den inhoud des geheels. Beandwoorden de volgende afleveringen aan

{==333==} {>>pagina-aanduiding<<}
de verwachting door deze eerste opgewekt, zoo kan ‘Het rijk van christus’ een werk worden dat in menig opzigt eene eerste plaats in de vaderlandsche stichtelijke litteratuur waardig wezen zal. Doch daarom moeten ook alle krachten worden ingespannen om 't tot een volledig en afgerond geheel te maken. Vraagt men waarop die goede dunk berust, het andwoord luidt: op hetgeen hier geleverd werd, en op den man wien 't werd ontleend. Neanders naam is een goede borgtogt voor den inhoud van 'tgeen men te wachten heeft: wat men reeds ontving getuigt voor zich zelf. De aanhaling van enkele plaatsen zou ten bewijze kunnen strekken. Om die echter niet noodeloos te vermenigvuldigen, geschiede de keus uit afd. II. der algemeene beschouwingen, waarin de aart des koninkrijks wordt behandeld. De plaats Joh. xvi:13 besprekende, die hij den lezer juister leert begrijpen, schrijft neander: (jesus) ‘zelf zegt, dat het rijk van God niet komt met uiterlijk gelaat, maar dat het reeds gekomen en onder de menschen aanwezig is. (Luc. xvii:21.) In dit opzigt is het rijk van God niet toekomstig meer; diegenen, welke door het geloof den Heer jezus christus aangenomen en aangedaan hebben, zijn naar de Schrift reeds burgers van het Godsrijk, van de stad des levenden Gods, van het hemelsch Jeruzalem. Zij hebben een onvergankelijk rijk verkregen (,) en zij beginnen reeds zijne hemelsche kracht te voelen, zijne hemelsche goederen te genieten.
‘Doch zijn ook de voorspellingen met de verschijning van den Beloofde vervuld (,) en deelen ook allen, die in Hem gelooven, reeds in de voorregten van die vervulling (,) en is voor hen het rijk van God reeds in zeker opzigt gekomen; zoo is het toch daarmede niet in tegenspraak, als onze Heer jezus aan zijne jongeren eene openbaring van het toekomende door den heiligen Geest belooft. Want het Godsrijk is nog iets toekomstigs voor al die menschen, welke nog in duisternis en schaduwe des doods verkeeren, en voor wie het hemelsche licht, dat tot alle volken moet doordringen, nog niet is opgegaan. En niet alleen voor hen is het iets toekomstigs, maar in zijne volmaaktheid althans, ook voor dengenen, in wien aanvankelijk door het geloof de eerste beginselen van het Godsrijk gelegd zijn.
Zij leven toch wel is waar gedeeltelijk in den geest, maar ook nog gedeeltelijk in het vleesch, en eerst moet in hen de

{==334==} {>>pagina-aanduiding<<}
geest langzamerhand het vleesch, en het rijk van God de wereld overwinnen. Zij leven in geloof en niet in aanschouwen. Zij leven wel is waar in het bewustzijn, van christus gegrepen te zijn; toch weten zij ook, den prijs nog niet verkregen te hebben, maar jagen daarnaar in geloof.
Ook zij, die de eerstelingen des Geestes ontvangen hebben, verlangen naar het volkomen genot van alle voorregten, welke Gods kinderen bezitten. Zij hebben wel is waar de liefde van den hemelschen Vader ondervonden, en zij weten dat zij kinderen Gods moeten zijn en genoemd worden, maar het is nog niet geopenbaard wat zij zijn zullen. Daarom rigten zij tot God, Wien zij in christus hunnen Vader noemen, de bede: Uw Rijk kome; het kome namelijk op zulk eene wijze, dat de wil van God, gelijk hij in het volmaakte hemelsch Jeruzalem, in den hemel, door de schare van vele duizende engelen volbragt wordt, zoo ook onder de menschen geschiede en dat hier, even als daar, God alles in allen zij.
Hieruit volgt derhalve, dat het Godsrijk in alle tijden der kerk tot aan hare laatste voleinding bij de toekomst des Heeren, van den eenen kant als reeds gekomen en aanwezig moet beschouwd worden, van den anderen kant als iets, dat zich nog openbaren moet en toekomstig is.’ (blz. 67 vv.)
Onze stichtelijke litteratuur is niet rijk aan producten die zulke diepe waarheden in zoo heldere taal mededeelen. Wegens dit laatste komt den heer francken in menig opzigt opregte lof toe. Neanders stijl is noch kort, noch helder, noch puntig. Vooral de minder ontwikkelde lezer zal daardoor somtijds tot eene herhaalde lezing gedwongen worden. Geschiedt dit, hij wijte 't den duitschen hoogleeraar meer dan den nederlandschen candidaat. Deze heeft in zijne vertaling reeds veel gedaan om de taal vloeijender, en den zinbouw helderder te maken. Maar op zijne beurt zij hij indachtig dat nog menige vlek zijne vertaling ontsiert. Het bovenaangehaalde zal ook zonder commentaar bewijzen dat zijn stijl niet overal frisch en gespierd, niet overal rein en zuiver is. Die beschuldiging kan ook door andere aanhalingen worden gestaafd. Zoo leest men (blz. 13): ‘Een christen heeft den doop enz. niet noodig als een christen enz. maar als een zondaar.’ Duidelijk is 't dat hier geschreven had moeten zijn: ‘Een christen heeft den doop enz. niet noodig als christen enz. maar als zondaar.’ De volzin (blz. 54):

{==335==} {>>pagina-aanduiding<<}
‘Zoo was deze held in godsvrucht en ware regtvaardigheid, die in eene bedorvene eeuw werd gevormd door den gemeenzamen omgang met Gods Woord, dat, waar het ingang vindt, te allen tijde dezelfde vruchten voortbrengt,’ heeft geheel den schijn eener protasis waaraan de apodosis ontbreekt. Eerst bij eene herhaalde lezing blijkt dat in plaats van ‘zoo was deze held’ geschreven had moeten zijn: ‘zulk een man was deze held’. Men pleegt zulke fouten kleinigheden te noemen, en men dwaalt. Zij zijn 't die de mingevorderden in verwarring brengen, en meerontwikkelden vaak terughouden van eene gezette lezing. Daarom wordt de aandacht des vertalers op dit punt gevestigd. Voorts bespare hij den lezer in het vervolg alle dezelves en hetzelves, - schrijve hij liever wezenlijk dan wezentlijk, - misbruike hij maar niet in den zin van slechts, - onthoude hij zich zelfs van 't gebruik van opvallend, - kieze hij waardiger uitdrukkingen dan: ‘tegen de zoodanige sprekende, welke meenden genoeg aan de godsdienst te doen’, - stelle hij de zegswijze ‘een zijner vriendinnen’ boven ‘eene vriendin van hem’, - schrijve hij niet zelf waar zelven wordt geëischt, - ontwijke hij nog andere dergelijke feilen, wier aanwijzing achterwege blijft, wijl 't niet om eene lijst van taal- en stijlfouten, maar om eene aankondiging en beoordeeling van het geheele werk te doen is, en zijne vertaling zal zeker op nog grootere duidelijkheid, misschien zelfs op zorgvuldigheid en reinheid van stijl aanspraak mogen maken. Wat van neander afkomstig is, is wel waardig in een zindelijk en bekoorlijk gewaad te verschijnen, al heeft hij zelf zijne voortbrengselen in dit opzigt misdeeld.
Eene tweede aflevering - het geheele werk zal in 8 afleveringen compleet zijn, en dan f 4.80 kosten, - volge spoedig deze eerste, waaraan niet slechts de vertaler, maar ook de uitgever vele goede zorgen heeft besteed.
Over de voorrede van den heer w. francken az., predikant te Rotterdam, zij het zwijgen vergund.
b.

v.h.




A.G. van Anrooy. Open brief aan de Predikanten-Vereeniging in de classis van Hoorn, over ‘De Dageraad’ c.s. Te Kampen, bij K. van Hulst. 1857. In gr. 8vo. II en 14 bl. f :-25.

Het was ons een onaangenaam gevoel toen de Redactie van dit Tijdschrift bovengenoemden Brief ons ter aankondiging toe-
{==336==} {>>pagina-aanduiding<<}
zond. Wij werden daardoor genoopt, wilden wij hem niet terugzenden, openlijk een woord te spreken over het tijdschrift, op den titel genoemd, iets, waarover wij vroeger wel eens hebben gedacht, waartoe wij ook wel eens zijn aangezocht geworden, maar waartoe ons hoe langer hoe meer de lust en opgewektheid ontging, hoe meer wij van dit tijdschrift hoorden en daarmede nu en dan kennis maakten. De Dageraad toch draagt zijn oordeel in zich. Elk, die eenigzins met het Evangelisch Christendom bekend is, moet, bij de lezing van een enkel nommer van dat tijdschrift, tot het inzigt komen, dat hier een Christendom bestreden wordt, dat, òf alleen in de verbeelding der schrijvers bestaat, òf alleen bij de oudregtzinnigen in de Kerk kan worden aangetroffen. Elk, die eenig gevoel heeft voor waarheid en eerlijkheid, kan het oor niet leenen aan mannen, wier geschrijf in alles den stempel der onwaarheid en oneerlijkheid draagt. Nevens ‘De Dageraad’ kunnen daarvan de dusgenoemde Esseensche brieven, welker onlangs verschenen vertaling uit denzelfden hoek is voortgekomen, het bewijs leveren.
Doch, wij willen den schijn niet aannemen, als hadden wij de wapenen ter bestrijding van het genoemde tijdschrift aangetogen. Wie het met instemming lezen kan, wij zeggen het zonder schroom, hij is niet beter waard dan zulk geschrijf; het Evangelie is veel te rein en te edel, om hem in de bezoedelde handen te worden gegeven. Wie het tijdschrift nog volstrekt niet kent, leze den Brief van Ds. van anrooy, om eenigzins een denkbeeld te bekomen van den geest, die er in heerscht. Voor ons heeft de Kampensche Predikant nog te veel eer aan ‘De Dageraad’ aangedaan, door openlijk hem ter sprake te brengen; heeft hij zich hier en daar heftiger uitgelaten dan zulk een schemerlicht, zoo het dien naam mag dragen, verdient: wij beklagen elk, die zijn brief noodig heeft, om van de lectuur te worden teruggehouden, en zullen van nu af de ‘Vereeniging van lichtvrienden’ laten voor hetgeen zij is. Het eenig goede, dat zij werken kan, is misschien dit, dat waarlijk verlichte Evangelie-dienaren en opregte vrienden des Christendoms er door worden aangespoord, om in woord en wandel te toonen, dat de godsdienst door christus op aarde gebragt, zonder waarheidsliefde en reinheid van bedoelingen onbestaanbaar is. De beste polemiek tegen ‘De Dageraad’ is naar ons oordeel - een Christelijk leven.
-r-






{==337==} {>>pagina-aanduiding<<}

Geschiedenis van het Kerkelijke Leven der Christenen gedurende de zes eerste eeuwen, door W. Moll, Hoogleeraar te Amsterdam. Tweede Deel. De openbare Eeredienst en Kerkelijke Zeden. Tweede, verbeterde druk. Te Leyden, bij D. Noothoven van Goor. 1857. In gr. 8vo. 414 bl. f 4-80.

Verwijzende naar onze algemeene, ook op dit Tweede Deel toepasselijke, opmerkingen in onze aankondiging des Eersten Deels van dit werk in den vorigen Jaargang der Vaderl. Letteroefeningen - kondigen wij kortelijk, maar met even groote blijdschap, deze laatste helft van het ‘Kerkelijke Leven’ aan. Tot lof en aanbeveling van dit uitstekende werk iets te zeggen, mag overbodig heeten. Al te schaars boogt onze vaderlandsche litteratuur op meesterstukken gelijk het voor ons liggende, waarin de degelijke wetenschappelijkheid des inhouds wordt aantrekkelijk gemaakt door boeijenden stijl en Christelijke warmte van bezieling. Voorzeker, het beeld van het kerkelijk leven der gemeente Gods van den ouden dag werd niet te vergeefs door moll geschilderd; en ook na de genotvolle lezing van dit Tweede Deel mogen wij van harte de woorden van een anderen beoordeelaar onderschrijven, dat dit boek een geschiedkundige aanbevelingsbrief van het Christendom mag heeten. Dit Deel behandelt bepaaldelijk de kerkelijke bouwkunst, de tijden en handelingen der openbare eeredienst, en de kerkelijke zeden (trouwplechtigheden, Christelijke symbolen, bedevaarten, zorg voor de dooden, enz. enz.). Door eene zeer goed bewerkte uitslaande plaat met een negentiental gedenkstukken uit het huiselijke en rituële oud-Christelijk leven (vooral graflampen), en door een zeer volledig register op de beide Deelen wordt de waarde van dit werk nog verhoogd. Over die waarde voor den wetenschappelijken godgeleerde behoeft hier geen woord gezegd te worden: daaromtrent is ook het algemeen oordeel reeds sedert de eerste verschijning van dit werk genoeg gevestigd. Doch daarenboven durven wij het met het volste vertrouwen aanbevelen aan de bestuurders van leesgezelschappen, die aan hunne lezers iets degelijks willen aanbieden zonder voor de dorheid van den vorm bevreesd te behoeven te zijn. En wat aangaat de praktische waarde van het boek voor den herder en
leeraar, wij hebben de aange-
{==338==} {>>pagina-aanduiding<<}
naamste herinnering van de opwekking en verrijking onzer denkbeelden, bij gelegenheid van onze toebereiding tot een onlangs gevierd Avondmaal, uit Hoofdst. 26-31 geput. Mogen velen onzer medebroeders in de heilige bediening deze onze ervaring willen deelen; het zal naar onze vaste overtuiging niet hun alleen, maar ook der gemeente van nut zijn.

j.h.g.




Wet tot regeling van het Armbestuur in het Koningrijk der Nederlanden. Wet van den 28sten Junij 1854 (Staatsblad No. 100), in eene beredeneerde alphabetische orde gerangschikt, met door de Regering bij hare behandeling in de Vergadering der Staten-Generaal gegevene inlichtingen; benevens de voorschriften ter harer toepassing en uitvoering uitgevaardigd; en een Aanhangsel, bevattende de kerkelijke verordeningen nopens de ondersteuning van Armen, en het daartoe mede betrekkelijk Reglement op de Vereeniging van den H. Vincentius van Paulo. Bewerkt en zamengesteld door H. Verwoert. Te Amsterdam, bij P.N. van Kampen. 1857. In gr. 8vo. XX en 344 bl. f 3-25.

Wij hebben den uitvoerigen titel van dit boek in zijn geheel opgegeven, ten einde te doen weten wat men er in kan vinden. Het is eene zeer gemakkelijke handleiding voor allen, die te maken hebben met de uitvoering en toepassing der Armenwet. Die Wet kan, even weinig als de meeste andere, genoegzaam gekend worden uit de letter van haren inhoud; er is toe noodig, dat men doordringt tot de geschiedenis van hare wording; dat men bekend is met den zin waarin de Regering bij het voordragen, de Vertegenwoordiging bij het beoordeelen van het Wets-ontwerp, bepalingen, zelfs uitdrukkingen hebben verstaan, dat men de Wet in haren zamenhang met andere bestaande opvat. Bij de Wet tot regeling van het Armbestuur is dat vooral noodig, omdat zij slechts algemeene grondtrekken bevat, wier opvatting en toepassing onvermijdelijk eene eindelooze verscheidenheid toelaat. Men neme alleen eens het domicilie van onderstand. Er laten zich tallooze casus dabiles denken, waarin men vragen moet: hoe moet het wezen? 't Is noodig, de administratieve beschikkingen, vooral de uitspraken der regterlijke magt daaromtrent zoo veel mogelijk te kennen, en ook in dit opzigt behelst deze verzameling veel, dat men in voorkomende gevallen met vrucht kan raadplegen. Ook is

{==339==} {>>pagina-aanduiding<<}
een oordeelkundig gebruik gemaakt van de geschriften van francken, kock, de sitter, boissevain, lion, en anderen over de Wet van 28 Junij 1854 en hare geschiedenis. Zeer doelmatig is ook de opname van: het Reglement op de diaconieadministratie bij de Ned. Herv. Kerk van 23 Julij 1852 - dat voor de besturen der parochiale en andere Katholieke instellingen van liefdadigheid in het aartsbisdom van Utrecht en in de bisdommen van 's Hertogenbosch, Breda, Roermond en Haarlem - het art. de armen betreffende, in het Algemeen Reglement voor het bestuur der Herstelde Evangelisch-Luthersche Kerk - de Afdeeling, dit onderwerp aangaande in het Reglement op het plaatselijk Kerkbestuur in de Evang.-Luthersche gemeenten in de Nederlanden - de vigerende ministeriële dispositie betrekkelijk de verzorging der Israëlitische behoeftigen - en het Reglement der Vereeniging van den H. vincentius van paulo.
Ten aanzien van het eerst genoemde dezer kerkelijke Reglementen zij echter opgemerkt, dat het hoogst waarschijnlijk eerstdaags zal zijn vervallen. De Synode der Nederlandsche Hervormde Kerk toch droeg in 1852 de vervaardiging op van een nieuw concept van reglement voor de diakonale administratie aan hare Algemeene Commissie. Deze kweet zich van haren last, en leverde ter Synode van 1854 een concept in, dat na discussie en wijziging voorloopig werd aangenomen, en, overeenkomstig het Algemeen Reglement voor de Hervormde Kerk in dit rijk, aan de consideratiën der provinciale kerkbesturen onderworpen. Wegens misvatting of misverstand ten aanzien der in te winnen consideratiën, kon de zaak door de Synode van 1855 niet finaal worden afgedaan; in 1856 werd het concept ten gevolge van de ingekomen consideratiën op nieuw gerevideerd en met eenige veranderingen gearresteerd. Aldus werd naar Kerk-orde het Reglement aan de eindstemming der provinciale kerkbesturen onderworpen. Later is gebleken, dat deze door aanneming is gevolgd, zoodat alleen nog de Koninklijke goedkeuring verkregen moet worden op die bepalingen in hetzelve, welke hiertoe in de termen vallen. Vermoedelijk zal deze wel worden gegeven, en dan is, twee maanden daarna, het nieuwe Reglement verbindend. De Schrijver zou wèl gedaan hebben, zulks in eene aanteekening te berigten, en van den zorgvuldigen

{==340==} {>>pagina-aanduiding<<}
Uitgever, die eer heeft van de uitvoering dezes boeks, laat zich wel verwachten, dat hij dat Reglement, als het in werking is, aan de koopers als bijlage zal doen ter hand stellen.
Eene groote leemte achten we, dat de Wet van 28 Junij 1854 zelve niet letterlijk in de verzameling is opgenomen. 't Is waar, men kan haar gemakkelijk bekomen, maar in eene verzameling als deze moest men alles bijeen hebben, en behoorde de Wet zelve aan de alphabetische behandeling te zijn voorafgegaan.

Nederlandsch-Israëlietisch jaarboekje, voor 1857 (5617-5618), uitgegeven van wege het hoofdbestuur der maatschappij tot nut der Israëlieten in Nederland. 7e jaargang. (Te) 's Gravenhage, (bij) de gebroeders Belinfante. 1857. In post 8vo. 52 en 67 bl. f :-60.

De burgers van Nederland worden wel van almanakken voorzien: de medewerkers aan nederlandsche tijdschriften worden er wel mede vervolgd. Gelukkig zij, wanneer de inhoud van 't hun uit dit genre van litteratuur toegezondene hen in staat stelt er iets gracieus van te zeggen. Het ‘Nederlandsch-Israëlietisch jaarboekje’ doet dit niet. 't Kan belangrijk wezen voor onze medeburgers dier geloofsbelijdenis wanneer ze opgaven ontvangen van de perakijm welke op de verschillende sjabbatdagen worden gelezen, van hunne eigene kerkelijke tijdrekening, van de uren bestemd voor den sjemang, van het aanvangen des sjabbats in de onderscheidene maanden des jaars, van de dignitarissen en officianten, het getal leden, donateurs en donatrices, en de instellingen hunner verschillende inrigtingen, van de plaatsen waar die gevestigd zijn, van 'tgeen op het algemeen kerkelijk bestuur, en de kerkelijke besturen in de provinciën betrekking heeft, van het personeel hunner armbesturen, hunner seminaria, hunner geestelijken, van hun schoolwezen, van het hunne eeredienst betreffend hoofdstuk der jaarlijksche staatsbegrooting, en van het getal hunner stamgenooten in onze westindische bezittingen. Maar dit alles had men hun zeker voor oneindig geringeren prijs kunnen verschaffen. Want al deze opgaven beslaan gesamenlijk 45 blz. en dus ongeveer ⅜ van het boekjen. Het overige wordt ingenomen door de opgaven van andere jaartellingen

{==341==} {>>pagina-aanduiding<<}
en tijdperken, van het lengen en korten der dagen, van de verjaardagen der vorstelijke familie, van briefporten, van telegraaftarieven en zegelregten, die men in iederen anderen almanak kan vinden; door eene aanwijzing van de vertrekuren der spoortreinen die men in geen enkelen vinden moest, daar de administratieën er op uit schijnen om door gedurige uursverandering de almanakken tot leugenaars en het publiek tot dupe te maken; - en door een mengelwerk, dat zeker aanspraak heeft op dien naam in zooverre het göthe's regel van Koriander en nog iets anders herinnert, maar weinig regtstitels toonen kan op de belangstelling van het publiek. Wat strekken kon tot staving van dit oordeel wordt liefst achterwege gelaten: want 't is pijnlijk dames te moeten hard vallen omdat ze den engel des vredes tot eene vrouw maken, van ‘kloppende borsten’ spreken, de hel ‘verschrikking uit haar ketel laten spuiten’; - pijnlijker nog van dichtstukken te moeten gewagen waarin van ‘hemelluchten’ sprake is, en deze de eer genieten van op ‘geduchte’ te mogen rijmen, of waarin het ‘duister van de wetenschap’ vermeld wordt, of waarin schatten ‘uiteenen spatten’; - onaangenaam eener redactie te moeten herinneren dat mengelwerk als dat van blz. 28 en 43 eigenlijk in het voorwerk van dit jaarboekjen behoort. Nog menige dergelijke aanmerking ware hier bij te voegen, maar de gemaakte zullen genoeg zijn, waar 't een boeksken geldt van 119 blz. of liever een mengelwerk van 67 blz. klein formaat. Wil men uitvoeriger beschouwing, men opene het werkjen, en 't zou wel te verwonderen zijn wanneer men niet onder Mr. s.e. nijkerk's inwijdingsrede: ‘taai’ schreef, - onder Hoop: ‘niets nieuws’, - onder johannes reuchlin:
‘goed, maar gerekt’, - onder Varia: 't bedoelde woord van göthe, - onder alexander benjamin haas: ‘langwijlige beschrijving van een belangwekkend leven’, - bij de liederen van de Sola..... doch waar zou 't einde zijn indien er dus moest worden voortgegaan? Huijgens en barlaeus zij als overledenen rust gegund, grace aguilar als vreemdeling.
b.

v.h.




Tiental kinderpreken uit het Nieuwe Testament, door C.E. van

{==342==} {>>pagina-aanduiding<<}
Koetsveld. Te Schoonhoven, bij S.E. van Nooten. In kl. 8vo. IV en 199 bl. f 1-50.

Goede wijn behoeft geen krans. Wat de heer van koetsveld aanbiedt pleegt in zich zelf de beste aanbeveling te bezitten. En wanneer het in zoo sierlijk een gewaad verschijnt, als dat waarin de uitgever dit boeksken heeft gedoscht, zal menigeen om den uitwendigen vorm nog welkomer een geschenk voor de kleinen achten, wat hij reeds om den inhoud daartoe zou hebben gekozen. Althands de voorstander van de kinderpreek vindt in dit tiental alles wat van haar verlangd mag worden. Heldere uiteenzetting der geschiedenis, - bevattelijke verwerking van leerstellige of zedekundige stoffen, - praktische aanwending, bij uitnemendheid voor den kinderlijken leeftijd geschikt, - dat alles in een aangenamen vorm en in eene overal voor de kleinen verstaanbare taal, geven dit bundeltjen aanspraak op hooge onderscheiding; al mag ten aanzien van 't laatstgenoemde eene enkele aanmerking niet teruggehouden worden. Men zou de woorden: ‘voor de kleinen verstaanbare taal’ misverstaan, indien men daarin de verontschuldiging zocht van kleine taalfouten, platte zegswijzen, en minder gelukkige uitdrukkingen, als: ‘zelve voor zelven (o.a. bl. 6, 13, 18), - koningrijk v. koninkrijk (bl. 14, 99), - kerslied (bl. 23, 28) en kerstekst (bl. 26, 32) v. kerstlied, kersttekst, - zullen vader of moeder (bl. 44) v. zal vader of moeder, - mande (bl. 49, 51) v. mand, digte bij (bl. 46), - op lange na (bl. 50), - op zijn best (bl. 51), - waar van daan (bl. 51) en daar van daan (bl. 189), - weinig schelen (bl. 115), - petrus..... de vlugste..... der apostelen (bl. 147), - ik geloof zelfs dat ze ook al
mooi honger kregen (bl. 48), - daar staat nu jezus moe mat, maar hij voelt het op zijn best (bl. 51), - in een gebed (bl. 149): bewaar ons ten minste petrus.’ Zulke woorden en spreekwijzen kunnen niet worden verontschuldigd door de herinnering dat ze in ‘kinderpreken’ worden aangetroffen: want men kan voor kinderen verstaanbaar spreken zonder de taal van kinderen te gebruiken. Ze te vermijden is pligt zoowel in het belang der wetenschappelijke ontwikkeling van het opkomend geslacht, als uit zorg voor de vorming van het hart der kleinen. Men kan niet te zuiver spreken en schrijven, indien men eene schoone moedertaal lief heeft, die door zoo-
{==343==} {>>pagina-aanduiding<<}
velen jammerlijk verwaarloosd, door zoo weinigen regt gekend en goed geschreven wordt. En bij de behandeling van gewijde onderwerpen kan de taal niet te waardig wezen, vooral in een tijd, die 't aanschouwen en verdragen moet, dat half-, kwart- en achtstegeleerde leugenprofeten en onbevoegde marktschreeuwers, door voermiddelen als ‘de Dageraad’, den eerbied voor het boek des levens en zijnen inhoud pogen te ondermijnen. Voldeed de taal dezer kinderpreken geheel aan deze beide eischen, men zou verpligt zijn haar onvoorwaardelijken lof toe te zwaaijen. Overal is zij helder en bevattelijk. Zelfs de beelden zijn geheel naar het begrip der kleinen ingerigt, somtijds aan het kinderleven, altijd aan hetgeen zij zelven kunnen waarnemen ontleend. Men sla slechts bl. 17, 87, 126, 126, 185, 190 op, en zoo men dan bij de vermelding van duinen en spoorwagens bedenkt dat S. tot de 's gravenhaagsche jeugd het woord voerde, zal men ten volle deze lofspraak beamen. De mededeeling der geschiedenis werd straks reeds helder genoemd. Zij mag bovendien levendig, boeijend, aanschouwelijk worden geheeten. Bewijzen te leveren is overbodig, daar iedere in dit boeksken behandelde geschiedkundige
stof een bewijs is. Aan gelukkige wendingen ontbreekt het niet. De inleiding der IXde preek, het 3de punt van de toepassing der VIde, de opmerking over het kraaijen van den haan (bl. 107), die zoo zeer de mérite de l'à propos bezit, wendingen en overgangen, kleine wenken als die over het kortwieken der vogelen (bl. 76), en over hetgeen den mensch verpligt te zorgen (bl. 73), zouden tot staving dezer meening kunnen worden aangehaald, zoo niet schier elke bladzijde voor haar getuigde. De vereeniging van zóóveel goeds zal velen voor dit tiental winnen. Toch schenkt juist de voortreffelijkheid van van koetsvelds arbeid nieuwe kracht aan de grieven door menigeen tegen dit genre van homiletik ingebragt. Zij gelden geene christologische voorstellingen als die van bl. 35, waar de leer der christusregering zóó verre wordt gedreven, dat het aan jesus wordt toegeschreven als wij brood hebben, of uit krankheid herstellen; - geene gezegden die tot engelenvereering zouden kunnen leiden, als: ‘... ik zou de Engelen Gods wel willen bidden: ‘O! waakt toch over dit kind!’ (bl. 14); - geene aanmerkingen over droomen, gevaarlijk bij de neiging tot mysticisme van onze dagen, als men

{==344==} {>>pagina-aanduiding<<}
blz. 32 ontmoet. Zulke zaken behooren niet tot het wezen der kinderpreek. En als van koetsveld b.v. uit Hand. xii:11b het thema afleidt: ‘engelen waken in den nacht’, is hij voor dat gebruik dier uitspraak alleen aan zijn eigen dogmatisch -, en voor die afleiding uitsluitend aan zijn eigen homiletisch geweten rekenschap schuldig. Maar wanneer iemand van zoo groote homiletische gaven zijne toevlugt tot zulke themata nemen moet, om eene gekozene bijbelplaats boeijend en vruchtbaar voor zijne kleine gemeente te kunnen behandelen, als eene preek over Matth. xxvi:15a uitloopt op eene verhandeling over het geld, en eenige aanmerkingen over wat men verkoopen mag en wat niet, of eene andere, over Hand. xxvii:43b, 44a, op eenige wenken over het gevaarlijke van het reizen, of wanneer jesus als den zoon Gods te doen erkennen het doel wordt geheeten (bl. 45) eener behandeling van Matth. xiv:33b, maar niets tot verklaring dier uitdrukking wordt gezegd, en volstrekt niet wordt aangetoond hoe de erkenning van jesus als den zoon van God uit zijne werken volgt, - dan mag hieruit de gevolgtrekking worden gemaakt, dat zelfs een helder godgeleerde en menschkundig kindervriend als de haagsche leeraar de onmogelijkheid heeft ingezien om de eischen der homiletik met die van de vatbaarheid der kinderen in overeenstemming te brengen. 't Mag betwijfeld worden of dit ooit zal kunnen geschieden. Maar zoo lang het niet geschiedt is er weinig gegronds te zeggen tegen hen die de kinderpreek als een hors d'oeuvre beschouwen. Kind en preek zijn te strijdige begrippen. Velen echter zullen dit niet erkennen. Denzulken kan
geen betere raad gegeven worden dan zich dit tiental aan te schaffen: wat geesteskinderen deze voortbrengselen eener begaafde pen zijn verkondigt de naam des vaders genoeg. En de kleinen, die uit vrije keus trouwe bezoekers der kinderkerk zijn, zullen het nette boekjen dat zoo veel helders en goeds in een sierlijken band bevat, en met een wèl uitgevoerd vignet prijkt, waaraan d'arnaud gerkens en sluijter hunne zorg en hunne gaven wijdden, welkom heeten in hunne versameling.
b.

v.h.




Praktisch Handboek der Geregtelijke Geneeskunde. Naar eigene ervaringen zamengesteld door Joh. Ludw. Casper. In het

{==345==} {>>pagina-aanduiding<<}
Nederduitsch uitgegeven door L. Ali Cohen. Thanatologisch gedeelte. 1e Aflev. Te Groningen, bij de Erven C.M. van Bolhuis Hoitsema. 1857. In gr. 8vo. XII en 80 bl. f :-70.

De met roem, ook in ons Vaderland, bekende hoogleeraar casper, die sedert meer dan dertig jaren de geregtelijke Geneeskunde aan de Berlijnsche hoogeschool onderwezen heeft, verkeerde uit den aard dier betrekking, en door zijn verblijf in eene groote en zeer bevolkte stad, in de buitengewoon gunstige gelegenheid om vele der belangrijkste, tot genoemde wetenschap betrekkelijke, vraagstukken aan den toets van eigene ervaring te kunnen onderwerpen. Zóó doende verzamelde hij allengs een grooten rijkdom van feiten en waarnemingen, die, als op eigen zorgvuldig onderzoek steunende, bij uitnemendheid geschikt waren om over menig geregtelijkgeneeskundig onderwerp een nieuw licht te verspreiden. Talrijk zijn dan ook de wetenschappelijke bijdragen en monographiën, waarin de hoogleeraar casper de uitkomsten zijner ervaring, somtijds ook van zijne opzettelijke proefnemingen, aan de geleerde wereld heeft medegedeeld. Laatstelijk was dit geschied in zijne Vierteljahrs-schrift für gerichtliche Medicin, waarvan reeds onderscheidene jaargangen zijn uitgekomen, en in zijn Erstes und zweites Hundert gerichtlicher Leichenöffnungen, van welke beide bundels reeds meer dan ééne nieuwe oplaag gevorderd werd. Aan zulk een schrijver kan niet de bevoegdheid ontzegd worden, zijne bouwstoffen tot een uitgestrekter doel aan te wenden, en wij verheugen ons over zijn besluit, om een volledig handboek over de geregtelijke Geneeskunde uit te geven. Van dit werk verscheen in het oorspronkelijke reeds de eerste, tot het onderzoek van lijken betrekkelijke helft (thanatologisch gedeelte), terwijl de tweede helft, waarin de geregtelijk-geneeskundige vraagstukken, betrekkelijk het onderzoeken van levende personen zullen moeten behandeld worden, vermoedelijk na een kort tijdsverloop ter uitgave gereed zal zijn, omdat ook de daarvoor noodige bouwstoffen uit eigene ervaring, volgens
verklaring van den schrijver, gereed liggen. Naar deze voltooijing van het geheele werk heeft de Heer ali cohen niet willen wachten om een zoo verdienstelijk geschrift in de Hollandsche taal over te brengen, en wij meenen dat bij zeer wèl gedaan heeft. Dat zijne taak niet gemakkelijk is,

{==346==} {>>pagina-aanduiding<<}
blijkt reeds uit de omstandigheid, dat de vertaler, om de bruikbaarheid van het boek voor den Hollandschen lezer te vermeerderen, in plaats der wettelijke in Pruissen geldende bepalingen, in het oorspronkelijk werk aangehaald en tot grondslag gelegd, de artikels onzer Wetboeken aanhalen en met meerdere of mindere uitvoerigheid vermelden moest. Het werk van den Heer c. vorderde alzóó niet alleen een bekwaam, maar ook een oordeelkundig vertaler. Beide die eigenschappen meenen wij den Heer ali cohen te mogen toekennen. Zoowel op het oorspronkelijk werk als op de vertaling hopen wij nader terug te komen. Voorloopig willen wij a.c. op enkele Germanismen attent maken. Gelijk de titel daarvan deed blijken in het woord ‘ervaringen’, zoo doen ook ‘voorwoord’ - ‘ongemeen’ veel - ‘beschadigingen’, enz. aan hunnen Hoogduitschen oorsprong denken.





1. Dr. F.E.J. Crüger's Grondbeginselen der Natuurkunde, door de eenvoudigste proeven toegelicht. Naar de derde Hoogduitsche uitgave voor Nederland bewerkt door W.M. Logeman, Leeraar in de Wis- en Natuurkunde aan het Stedelijk Gymnasium te Haarlem. Met ruim 400 in den tekst gedrukte houtsneê-figuren. Eerste Deel. Te Sneek, bij van Druten en Bleeker. 1856. In kl. 8vo. XIV en 238 bl. f 1-20.

2. Natuurkundig Schoolboekje, bewerkt naar aanleiding van, en ten gebruike bij Crüger's Grondbeginselen der Natuurkunde; door W.M. Logeman. 1e Stukje, Werktuigkunde; met 140 in den tekst gedrukte houtsneê-figuren. Te Sneek, bij van Druten en Bleeker. 1856. In kl. 8vo. 164 bl. f :-25.

3. Volks-Natuurkunde voor de hoogste en middelste klasse der lagere Scholen en voor Huisgezinnen; vrij bewerkt naar de leerwijze van Dr. F.E.J. Crüger; door S.L. Brug. Te Harlingen, bij S. Houtsma. 1857. In kl. 8vo. II en 127 bl. f :-30.

Bovenstaande werkjes zijn door ons te zamengevoegd, niet alleen omdat zij over hetzelfde vak handelen, maar blijkens den titel uit dezelfde bron zijn gevloeid. No. 1 is eene vertaling van crüger's Grondbeginselen der Natuurkunde, No. 2 een zakelijke inhoud dezer vertaling, en No. 3 naar crüger's leerwijze bewerkt. Voegt men hierbij nog eenige

{==347==} {>>pagina-aanduiding<<}
werkjes over de natuurkunde, volgens crüger, voor schoolgebruik bewerkt, en men zal zich niet behoeven te verwonderen als deze of gene belangstellend vraagt: ‘Wel, is het nu zoo in eens uitgemaakt, dat onze bestaande werken over natuurkunde niet meer aan de eischen van onzen tijd voldoen, en derhalve moeten verdrongen worden door eene zee van boekjes, die schijnen te wedijveren om de methode van cr. bij ons ingang te doen vinden; zijn die bezorgers der vertalingen of der navolgingen alle zoo zeer doordrongen van de nadeelen der tot hiertoe gevolgde methode en van de voordeelen der nieuwe, dat zij de zucht om haar te verbreiden niet kunnen onderdrukken?’ Wij willen, ofschoon de lezing van enkele dezer werkjes ons vermoeden, dat er nog andere oorzaken mede in het spel zijn geweest, meer grond gaf, ons oordeel in dit opzigt terughouden. Rec. behoort niet tot hen, die terstond zoo ingenomen zijn met het nieuwe, omdat vaak het nieuwe meer ten gevolge van beschouwingen wordt gekend, dan wel door ondervinding. Van daar dat de praktijk zoo dikwerf nadeelen doet kennen, waar vroeger niet aan was gedacht. - Is dit in het algemeen waar, inzonderheid mag het bij de theoriën van onderwijs gezegd worden. - Wie daar alles van het volgen eener methode of van het gebruik van een of ander boek verwacht, zal zich dikwijls bedrogen vinden, zoo niet de onderwijzer de vaste overtuiging heeft, dat ontwikkeling van het verstand, vorming van juiste oordeelen meer het doel van zijn aanvankelijk onderwijs dient te wezen, dan wel het aanbrengen van vele kundigheden, hoe noodig die in het vervolg ook wezen mogen. Zijn deze niet door eigen overtuiging het eigendom van den knaap geworden, zij zullen hem in de jongelingsjaren meestal ontgaan wezen, en de tijd daaraan besteed, had nuttiger kunnen aangewend worden. Daar het niet in ons plan ligt, ons hier verder in beschouwingen over methode te
verdiepen, gaan wij over om de bovenstaande werken in aard en strekking nader te leeren kennen.
No. 1. Volgens het Voorberigt schijnt de Heer l. de overbrenging van dit werk meer wenschelijk gekeurd te hebben om den eenvoudigen, weinig onkosten eischenden weg, die wordt aangewezen om de zoo noodzakelijke proeven te nemen, dan wel om de methode. Dit neemt echter niet weg, dat de Heer l. de methode overal goed heeft in het oog gehouden,

{==348==} {>>pagina-aanduiding<<}
al was zij dan bij hem niet de hoofdzaak. - Verder blijkt uit het Voorberigt, dat de Heer van os de eigenlijke vertaler is geweest, en hoewel wij niets aan dezen willen te kort doen, was het ons evenwel aangenaam den Heer l. als den laatsten bewerker te leeren kennen. Hetgeen in het Voorberigt beloofd wordt, aangaande het doen der benoodigde proeven, wordt getrouw nagekomen. Voor geringe uitgaven kan ieder zich de benoodigde toestellen aanschaffen om de proeven te nemen. Intusschen zullen zij die het voorregt hebben eene verzameling van physische instrumenten te bezitten, weldoen die te behouden en bij hunne proefnemingen te gebruiken, wijl naauwkeurigheid bij vele proeven eene voorwaarde is, en voor vele toeschouwers hierbij het spreekwoord: ‘de kleêren maken den man’, maar al te zeer toepasselijk is.
Ten einde onze lezers in staat te stellen over den gang en de behandeling te kunnen oordeelen, beginnen wij met eenige onderwerpen van de eerste afdeeling: ‘mechanische(?) verschijnselen’, op te geven.
Het schietlood, het waterpas, het gewigt, het zwaartepunt, de ligging van het zwaartepunt, de verschillende soorten van evenwigt, ondersteuning van het zwaartepunt door ophangen, bij het balanceren, vaste steun op een vlak, ondersteuning van het zwaartepunt bij levende wezens. Enkelvoudige werktuigen, de hefboom, enz.
Verder wordt in deze eerste afdeeling behandeld: de tusschenwerktuigen, de werktuigen tot voortleiding, herleiding en regeling der beweging, de drukking eener drupvormige vloeistof en die op ingedompelde ligchamen, de beweging van stroomend water in de golfbeweging, de spankracht van verdigte lucht en de drukking der dampkringslucht.
Om de wijze van behandeling te doen zien, volgt hier § 1: het schiet- of paslood. Waar een gebouw of ook slechts een alleen staande muur opgetrokken wordt, daar zien wij de arbeiders een eenvoudig werktuig te hulp nemen, waarnaar zij bij het voortzetten van den bouw zich rigten en dat zij het schietlood noemen.
Proef a. (met eene afbeelding van een kogeltje aan een touw opgehangen). Om een schietlood te vervaardigen, neemt men een' metalen kogel, of in plaats daarvan een ander niet al te ligt ligchaam, bijv. een sleutel, en knoopt daaraan het eene einde van een' dunnen draad. Houdt men het vrije einde

{==349==} {>>pagina-aanduiding<<}
met de hand vast, zoodat de kogel naar beneden hangt, dan neemt men het volgende waar:
De draad, die anders slap en in velerlei bogten zou neêrhangen, wordt thans door den kogel gespannen gehouden en vormt eene regte lijn, welke eene rigting van boven naar beneden toont. Als men het schietlood naar eene andere plaats in de kamer of buiten brengt, neemt de draad ook hier weder dezelfde rigting aan. De rigting van den draad aan het schietlood noemt men de loodregte of perpendiculaire rigting.
Proef b. Terwijl men den draad van het schietlood met de eene hand vasthoudt, ligte men met de andere hand den metalen kogel regt naar boven op en late hem daarop los. Nu ziet men met den kogel het volgende geschieden, of, wat hetzelfde is, men neemt daaraan het volgende waar: hij verlaat de plaats, tot waar hij opgeheven was, en valt nederwaarts, zoo ver de draad het veroorlooft. Daarbij heeft hij zich geheel in dezelfde rigting naar beneden bewogen, die te voren de gespannen draad aanwees. De kogel wordt naar de aarde getrokken en toont het streven om haar te naderen. Om zoo digt mogelijk bij de aarde te komen, trekt de kogel ook den draad strak en spant hem. Dergelijke verschijnselen nemen wij in de ons omringende natuur in groot aantal waar. De dakpan, door een storm losgerukt, valt op de aarde neder; een naar boven geworpen bal keert tot ons terug; regendroppelen en sneeuwvlokken vallen uit de wolken neêr, en geweldige watermassa's storten van de hoogte eener rots en vormen een waterval. Kleine stukjes kolen vallen door den rooster van den haard, het zand op het beschrevene papier, de gemalen koffij in het laadje van den koffijmolen, en de geraspte suiker door de gaatjes van de rasp. Vruchten scheuren den tak, waaraan zij in ongewone menigte hangen, van den vruchtboom en vallen met hem op den grond; de geknakte bloem laat haar hoofd ter aarde hangen, en de zware takken van den treurwilg zijn niet vermogend (?) om de kracht, die ze naar beneden trekt, weêrstand te bieden. Den in slaap vallenden courantlezer valt het blad uit de hand, daar deze het niet meer vasthoudt; de gordijn op het tooneel valt, en de doodkist zinkt in het
donkere graf. Het gewigt aan de klok zakt, daar het door het uurwerk opgehouden wordt, langzaam, doch aanhoudend naar beneden. Rolgordijnen(?) en landkaarten

{==350==} {>>pagina-aanduiding<<}
worden door de houten stokken die er zich onder bevinden, naar beneden getrokken en gespannen gehouden.....
Wij zouden deze voorbeelden nog met een groot aantal kunnen vermeerderen. Maar dit behoeft niet, want niemand zal een geldig voorbeeld van het tegenovergestelde kunnen aanvoeren. 't Is waar, het opstijgen der luchtballons (waarom hier niet liever rook) zou hier eene zwarigheid, eene schijnbare uitzondering op de algemeenheid van het boven besproken verschijnsel kunnen opleveren; maar wij zullen later zien, dat deze zwarigheid wezenlijk slechts schijnbaar is. (Dus aanneming nog geene wezenlijke overtuiging van den kant des leerlings.)
Wet der zwaarte: Alle aardsche ligchamen hebben de neiging om de aarde te naderen: alle worden door den aardbol aangetrokken.
Men zegt derhalve van de aardsche ligchamen dat zij zwaar zijn, en neemt eene oorzaak aan, die hen naar de aarde heentrekt, en die men zwaartekracht noemt. Alle deelen der aarde oefenen te zamen eene aantrekkende kracht uit; maar daar de aarde ongeveer kogelvormig is en hare deelen om het middelpunt vrij gelijkmatig verdeeld zijn, openbaart zij hare werking zoo, dat alle ligchamen op alle plaatsen der aarde getrokken worden naar een punt, dat, wanneer het niet op de uiterste juistheid aankomt, voor het middelpunt des aardbols kan genomen worden. Waar wij derhalve een ligchaam zich van het middelpunt der aarde zien verwijderen en omhoog stijgen, daar moeten wij vermoeden, dat deze werking van andere krachten uitgaat, en deze zoeken te leeren kennen.
Ziedaar de wijze waarop de zaken behandeld worden. Na de noodige aanwijzingen gegeven te hebben, wordt de proef genomen; daarna eenige analoge verschijnselen opgenoemd, en eindelijk de oorzaak van het verschijnsel met de wet. Duidelijk worden de toestellen en de proef beschreven, somtijds wel wat al te uitvoerig, bijv. die op bl. 18, 41, enz., terwijl in den tekst gedrukte, over het algemeen zeer goed uitgevoerde afbeeldingen de verbeelding te hulp komen. Hier en daar zou het gebruik maken van een paar letters in de figuur, bijv. op bl. 74, veel hebben kunnen bijdragen tot kortheid en duidelijkheid. Dat de hoofdzaak, de natuurwet, op eene in het oog vallende wijze is gedrukt, beviel ons zeer, want niet

{==351==} {>>pagina-aanduiding<<}
altijd is het voor den eerstbeginnende even gemakkelijk op te maken, waarop het vooral aankomt. Over het algemeen hebben wij het werk met genoegen gelezen, en durven het gerust aanbevelen; zelfs aan hen, die het met deze wijze van behandelen niet eens zijn. De wenken en hulpmiddelen hier en daar gegeven, kunnen bij elke methode van dienst wezen. De omwerking is zoodanig, dat men op slechts enkele plaatsen de vreemde afkomst kan merken. Als zoodanig stipten wij aan: ‘de tolgaarders slagboom als hefboom’, die bij ons niet algemeen bekend is, evenmin ‘de notenkrakers in den vorm van menschelijke figuren’, ‘het gebruik van paarden tot het opheischen van zware balken, enz. bij het daarstellen van groote gebouwen’, waarom dan niet liever van het opzolderen van hooi gewag gemaakt, dat bij ons meer gebeurt, ‘de korenwatermolens’, het ‘knippen van bordpapier door middel van een passer’ zal wel snijden met een snijpasser moeten wezen, terwijl door ‘onder de wielen gestoken spaken’ zeker evenmin de juiste zin teruggegeven is. - De Heer l. zou velen zeker eene dienst gedaan hebben als hij in de noot op bl. 6 had opgegeven, hoe het eigenlijk met de bepaling van het gewigt van een kilogramme toegegaan is. - Door de verwisseling van weg en snelheid worden de §§ 16, 17 niet duidelijker. Ook is ons het voordeel van de benaming een- en tweearmige hefboom niet gebleken. De wet bij den takel, bl. 49, gaat niet door, als het touw aan het losse blok is vastgemaakt, terwijl het ons eenigzins bevreemdde, dat de beschrijving van de Spaansche takel is achterwege gelaten, ‘omdat dit hier te ver zou voeren’. Waarlijk, dit had met hetzelfde regt bij meer andere kunnen gezegd worden, en ware zulks overal bij het niet bepaald noodzakelijke gebeurd, het werk zou wegens minder omvang voor schoolgebruik geschikter zijn geworden. - De
overige opmerkingen die wij hier en daar maakten, gaan wij stilzwijgend voorbij; liever eindigen wij, na nog opgemerkt te hebben, dat de uitvoering zeer goed is, met den wensch: dat de Heer l. weldra de overtuiging moge hebben, dat zijn arbeid in dezen veel nut heeft gesticht.
No. 2 is, volgens het Voorberigt van den Schrijver, bestemd om den leerlingen in handen gegeven te worden, wanneer de onderwijzer bij zijn onderwijs in de natuurkunde No. 1 tot leiddraad kiest. De Heer l., het wenschelijke van een minder

{==352==} {>>pagina-aanduiding<<}
uitvoerig werkje erkennende, heeft gemeend bij de zamenstelling zich te moeten bepalen noch tot eene slechts het allerbelangrijkste opnemende, noch tot eene meer oppervlakkige behandeling der verschillende onderwerpen, maar tot eene bloote opgave der grondwaarheden, natuurkundige stellingen en bepalingen, zonder eenige redenering.
Ofschoon wij het wenschelijke van een dergelijk compendium voor de volkschool toestemmen, en dus de poging van den Schrijver toejuichen, moeten wij bekennen, dat het geleverde niet aan onze verwachting heeft voldaan; wij vreezen dat de Schrijver, zoo hij de door hem gemerkte klippen moge ontweken zijn, op eene andere is vervallen. Wij hebben wel is waar zoo heel veel op de stellingen, bepalingen en omschrijvingen niet af te dingen, maar vinden er zoo weinig zelfstandigs, zoo weinig uitlokkends voor den leerling in, tenzij men zulks gelegd heeft in de afbeeldingen die uit het groote werk er in zijn overgedrukt. Doch hieraan heeft hij ook weinig, want behalve dat in de meeste gevallen er in den tekst niet van wordt gesproken, vindt hij er den naam zelfs niet bij. Overtuigd van de moeijelijkheid om aan al de vereischten van zulk een werkje te voldoen, zou het ons aangenaam zijn geweest als wij ook in dezen onze geheele goedkeuring aan het werk des Heeren l. hadden kunnen schenken.
No. 3 is eigenlijk een leesboek, waarin de verschillende onderwerpen der natuurkunde, volgens het Voorberigt, naar de leerwijze van Dr. crüger worden behandeld, en wel zoo, dat het zelfs in de middelste klasse eener lagere school kan gebruikt worden, ten einde den onderwijzer gelegenheid te geven de natuurkunde te behandelen. Verder zegt b. dat hij de verschijnselen om ons henen boven opzettelijke instrumenten en fraaije figuren (?) verkiest, en het boekske ter godsdienstige en zedelijke vorming zoo veel mogelijk heeft ingerigt.
Waren de redeneringen in het Voorberigt niet bijzonder geschikt om onze verwachting hoog te spannen - de lezing van slechts weinige bladzijden overtuigde ons, dat wij nog te veel hadden verwacht. - Arme jongens! dachten wij hier en daar bij de lezing, die dit als leesboek zullen krijgen! - Een paar staaltjes, uit de vele die wij aanteekenden, mogen tot bewijs van ons ongunstig oordeel strekken.
Bl. 4. ‘Bezat de stof deze kracht (aantrekkingskracht) niet,

{==353==} {>>pagina-aanduiding<<}
dan zouden de deelen der ligchamen van elkander vallen. Danken wij dus God voor het geven en instandhouden dezer kracht; want zonder dezelve(?) zou de geheele wereld als ineen storten.’ Onwillekeurig kwam ons bij de lezing hiervan het gezegde als tegenhanger voor den geest: Hoe goed is het toch, dat de katten juist daar gaten in het vel hebben, waar de oogen zitten (te vinden op bl. 36 in ‘De Natuurkunde in de Volkschool, van Dr. f.e.j. crüger, vertaald door Dr. d.j. steyn parvé’). Het schijnt dat de Heer b. in dit opzigt nog al afwijkt van crüger's methode.
Als tweede staaltje diene het volgende. ‘De katrol. Wanneer de armen eener balans buigbaar zijn, dan kan men er toch mede wegen. Al hangen magt en last regt naar beneden, zij zullen in evenwigt blijven, indien zij gelijk zijn. - Laat men een touw over eene ronddraaijende, uitgeholde(!) schijf loopen, dan heeft men zulk eenen hefboom of eene balans met slappe nederhangende armen. Dit heet eene katrol!!’ - De geachte lezer heeft voorzeker genoeg aan deze twee staaltjes, om ons ongunstig oordeel over dit werkje te kunnen deelen.




Geschiedkundige Beschrijving der stad Groningen, door Dr. E.J. Diest Lorgion. Met platen en kaarten. Tweede Deel, 13e Aflevering. Te Groningen, bij H.R. Roelfsema. 1857. In gr. 8vo., bl. 321-384. f :-75.

Wat in deze Aflevering, die nog door eene of meer zal gevolgd worden, voorkomt, is te beschouwen als een noodzakelijk Bijvoegsel op de Geschiedenis van Groningen, door den Schrijver in de vorige Afleveringen tot op onze dagen behandeld. Zij geeft een overzigt van de tegenwoordige gesteldheid der stad, wier bevolking, in den laatsten tijd snel toegenomen, op den 31sten Dec. 1855 ruim 35,000 zielen bedroeg. Onder hare gebouwen munt het Stadhuis uit. Wegens de onrustige tijden werd de in 1793 aangevangen bouw in 1795 en weder in 1797 gestaakt, maar, ten gevolge van eene gelukkig geslaagde vrijwillige geldleening, in 1802 hervat, en in 1810 voltooid. De voor onze groote koopsteden zoo drukkende Fransche heerschappij bleek dus voor Groningen minder nadeelig te zijn. De stad was vroeger alles behalve zindelijk; voor de gezondheid en veiligheid harer bewoners werd weinig gedaan. Later zijn er verbeteringen aangebragt, die ook de

{==354==} {>>pagina-aanduiding<<}
ingekankerdste voorstander van het oude zou moeten goedkeuren. Rijk is Groningen in stichtingen en vereenigingen tot wering van armoede, tot verpleging van ouden en gebrekkigen, en tot verzorging en onderwijs van ouderlooze kinderen en verwaarloosden. Als iets bijzonders merkten wij op: het algemeen Diaken-gezelschap der Nederduitsche Hervormde Gemeente, in 1839 opgerigt, in de eerste plaats om den band dien Diakenen in de waarneming hunner betrekking hebben aangegaan, ook nog na hun aftreden te doen voortduren, maar toch ook met het oogmerk om hunne vereeniging dienstbaar te maken aan het heil der armen. Veel goeds heeft dit gezelschap (door een dergelijk Ouderling- en een Kollektantengezelschap gevolgd) reeds tot stand gebragt, door buitengewone werkverschaffing gedurende den winter, door deelneming aan de voogdij over het Gasthuis; door turf-uitdeeling, en eene ten behoeve der armen opgerigte broodbakkerij; door te voorzien in de bedeeling van elders armlastigen, en vooral door het verschaffen van eene betere en min kostbare huisvesting. Zulke vereenigingen achten wij ook voor andere plaatsen wenschelijk. De Gemeente-leden zouden er een meer werkzaam deel door verkrijgen in de zorg voor de armen, de last die voor de Diakenen te zwaar is, verligt, en veel van hetgeen nu over het hoofd gezien wordt, behartigd worden.
De Schrijver, die van al wat tot de liefdadigheid, het volksonderwijs en de volksopvoeding in de stad zijner inwoning behoort, goed onderrigt toont te hebben, heeft aan de opgave en beschouwing daarvan eene bijzondere zorg besteed, gelijk in het algemeen deze Aflevering door naauwkeurigheid uitmunt.
Het titelblad prijkt met eene fraaije steendrukplaat van de Korenbeurs en de Aa-Kerk.





De stad Enkhuizen en hare Geschiedenis, geschetst door F. Allan. Te Schagerbrug, bij de Wed. J.C. Honigh. 1856. In gr. 8vo. 80 bl. f :-60.

Deze beschrijving van de stad Enkhuizen is met die waarop andere steden van ons land roemen mogen, volstrekt niet gelijk te stellen. Wij meenen, dat er van eene stad, die vroeger meer dan veertig-, volgens sommigen zelfs zeventig-duizend inwoners, telde, die jaarlijks vijf- à zes-honderd buizen in

{==355==} {>>pagina-aanduiding<<}
zee zond, en op Oost- en West-Indië eenen aanzienlijken handel dreef, en die eene rij van beroemde mannen binnen hare muren zag geboren worden, meer te zeggen valt dan het hier in 80 bladzijden geleverde. De vorm is bovendien onbehagelijk, de stijl droog en kronijkachtig, met uitdrukkingen en volzinnen als: bl. 19: ‘dit werk, waartoe reeds de grondslagen gelegd waren, heeft geenen doorgang kunnen erlangen’; bl. 20: ‘ook bij deze pastorie was geen eigen woning en had dezelve geene vaste emolumenten’. Niet altijd is des Schrijvers bedoeling duidelijk, zoodat men er uit de omgevingen naar zoeken moet. Soms zegt hij het tegendeel van 't geen hij zeggen wil. - Aan eene goede verdeeling is evenmin als aan het volgen der tijdsorde gedacht. I worden behandeld de voornaamste gebouwen en merkwaardigheden der stad; II de liefdadige en andere inrigtingen en de voormalige kloosters en kapellen; III de beroemde personen binnen hare vesten geboren; en IV de geschiedenis der stad. Het tweede Hoofdstuk is verdeeld in § 1: liefdadige en andere inrigtingen in Enkhuizen, voormalige kloosters en kapellen aldaar, en § 2: de voormalige kloosters en kapellen in Enkhuizen. Van de levenswijze der kloosterlingen, en van den invloed dien zij naar buiten oefenden, krijgt men niets. Bij de in het derde Hoofdstuk behandelde personen is de tijdsorde gansch verwaarloosd. Onder de Godgeleerden neemt de in 1841 te Groningen als Predikant overleden daniël hendriksz. de eerste, en de beroemde, in 1636 geboren en in 1708 gestorven, hermanus witsius de laatste plaats in. Vóór dezen staat de beruchte ruard tapper, die meer dan eene eeuw vroeger leefde. Was er van hem en van witsius niets anders te zeggen dan de opgave van hun geboorte- en sterfjaar en van de betrekkingen die zij bekleed hebben? In even bonte wanorde staan de
daarop volgende Staat-, Aardrijks-, Zeevaartkundigen, enz. - Aan de Geschiedenis is de Heer allan gemeenlijk getrouw gebleven. Wat hij echter op bl. 28 omtrent de gevangenneming en berooving van bossu schrijft, is bezwaarlijk met de berigten onzer Historieschrijvers te vereffenen. Wij willen ons geene partij stellen voor of tegen Enkhuizen en Hoorn, die beide beweren in het bezit van 's Graven zwaard te zijn. Doch deze had zich niet dan bij verdrag overgegeven. Dat de twee Enkhuizer broeders tot belooning van hunnen in den

{==356==} {>>pagina-aanduiding<<}
strijd betoonden moed bossu's zwaard en harnas ontvingen, is mogelijk; maar welke koenheid bestond in het berooven van een gevangen man?
Wie zich overigens met een algemeen overzigt van het merkwaardige van Enkhuizen vergenoegen kan, zal zich den geringen prijs voor dit boekje besteed, niet beklagen. De tegenwoordige ingezetenen zullen zich over den achteruitgang hunner vroeger zoo bloeijende stad eenigzins troosten bij het vernemen van de geringe opkomst en het sober bestaan der eerste bewoners, die, buiten magte hunnen Priester zoo veel te bezorgen dat hij alleen wonen en in zijne nooddruft voorzien kon, hem beurtelings aan hunne tafels ontvingen, wat hun zelfs moeijelijk schijnt gevallen te zijn.
In het Voorwoord vonden wij: ‘de plek waar onze wieg op stond, waar eens ons graf zal staan’, van tollens, aan helmers toegekend.





De Opkomst van de Nederlandsche Republiek, door John Lothrop Motley, met Inleiding en Aanteekeningen van Dr. R.C. Bakhuizen van den Brink. Te 's Gravenhage, bij W.P. van Stockum. 1857. In drie Deelen à f 11-25. In roijaal 8vo. Eerste Aflevering, XXVIII en 32 bl.

Terwijl de overige deelen onzer Geschiedenis door buitenlanders over het hoofd gezien worden, en wat zij er nog van schrijven dikwijls eene partijdigheid of onkunde en oppervlakkigheid verraadt, waarover men niet weet of men zich meer bedroeven dan ergeren moet, maakt het gewigtig tijdperk der wording van ons Gemeenebest eene uitzondering. De grootsche opstand van een klein volk, dat, lang vertrapt, zijne kluisters afwierp, en den magtigsten Monarch van zijnen tijd de spits bood, is ook door vreemden met eene zorg behandeld, welke voor die onzer beroemdste Geschiedschrijvers niet behoeft onder te doen, door sommigen met eene ingenomenheid met onze zaak die voor ons nationaal gevoel streelend is. Onder dezen staat de Amerikaan motley boven aan. ‘Liefde voor de zaak heeft hem aan het schrijven gebragt; en hoe dieper hij in zijn onderwerp doordringt, hoe levendiger zijne sympathie. Op de plaats zelve waar de gebeurtenissen voorvielen, zijn de gebeurtenissen hem dierbaar geworden; hij heeft zich met het

{==357==} {>>pagina-aanduiding<<}
volk dat zoo groote dingen tot stand bragt, geïdentiseerd, en, na lang denzelfden wrok tegen hunnen magtigen dwingeland te hebben gevoed, dien met hen in het jaar 1581 tot zijn vijand verklaard’: deze woorden van een bevoegd regter, die motley's werk bij ons inleidt, doen ons den geest van den Schrijver kennen, die zich zelfs van zekere partijdigheid voor ons volk - geen dagelijksch verschijnsel bij buitenlanders! - niet heeft weten vrij te houden, waardoor het ongelijk te veel aan de zijde van Spanje en Spanje's aanhangers, het regt te veel aan de zijde der Nederlanders en van het onsterfelijk hoofd van den Nederlandschen opstand geplaatst wordt. Meer dan gemeenlijk geschiedt, heeft motley van Spaansche Schrijvers gebruik gemaakt, en ook uit bronnen geput die aan anderen onbekend waren gebleven, terwijl de Nederduitsche vertaling met de opmerkingen en aanteekeningen van den Heer bakhuizen van den brink verrijkt wordt.
De inhoud der eerste Aflevering heeft ons de overtuiging geschonken, dat motley's boek, als de vrucht van eene onvermoeide studie, grondigheid met oordeelkunde in zich vereenigt, en zich door een sierlijken en boeijenden verhaaltrant aanbeveelt. Brussel, de vrolijke hoofdstad van Braband, opent hare poorten. In het paleis der oude Hertogen is de drom verzameld van Neêrlands Edelen in praal- en prachtgewaad, onbewust van het duistere lot dat de meesten hunner te gemoet gaan. Door zijn zoon en opvolger, en door zijne zuster, de Regentes der Nederlanden, vergezeld, treedt karel V, eene schaduw van eertijds, leunende op den arm van den 22-jarigen Prins van oranje, binnen, om afstand te doen van de heerschappij zijner landen, en een afscheid te nemen dat de gansche vergadering in tranen doet uitbarsten. De illusie, daardoor te weeg gebragt, verdwijnt echter geheel, wanneer de Schrijver het voorgevallene tot een groot goochelspel maakt van den man, die in zijn gansche leven niemand dan zich zelven en de belangen van zijn huis bedoeld had, aan zijne heerschzuchtige ontwerpen het goed en bloed zijner trouwste onderdanen en dapperste krijgslieden meêdoogenloos had opgeofferd, en die, zelf zonder geloof of godsdienst, in lange gebeden en amuletten de lage rol van een huichelaar speelde. Tegen de laatste beschuldiging heeft de Heer b.v.d. brink karel V in zoo ver zoeken te verdedigen, als deze in den

{==358==} {>>pagina-aanduiding<<}
tijd zijner afzondering in het klooster meer werk van de godsdienst zal gemaakt hebben. Wij kunnen dit laten gelden. Wie, gelijk de Keizer, eene ontzettende schuld op zijn geweten heeft, zal ligt bij het naderen van het beslissend uur der rekenschap ernstiger gestemd worden, hoewel de walgelijke uitspattingen zijner zinnelijkheid, waaraan hij zich bij het ontzinken zijner krachten bleef overgeven, en zijne aanmaningen tot het opsporen en straffen van onschuldige menschen, waarlijk geene bewijzen van echte verbetering zijn.
Nog op twee andere punten is b.v.d. brink het met den Schrijver niet eens. In eene lezenswaardige Inleiding bestrijdt hij het door motley voorgestane en ook onder ons niet vreemde begrip van den overwegenden invloed van het Germaansche beginsel in de Nederlanders, en van de kracht daaruit in den opstand geput, op grond dat Fransche boven Duitschen invloed hier gold. Zoo min als b.v.d. brink zijn wij voorstanders van vooropgezette stelsels, om welke te handhaven men alles aangrijpt, en wat er tegen is laat liggen. Evenwel gelooven wij, dat motley's bewering ten deele waarheid behelst. Is toch de oorsprong van ons volk Germaansch, ook de verwantschap met, en de invloed van Duitschland op ons valt niet te loochenen. Friezen en Saksen stonden elkander ter zijde in den langen en hardnekkigen kamp tegen de Frankische Vorsten, en de Graven van Holland waren Leenmannen van den Duitschen Keizer. Sinds de regering van het Huis van Henegouwen begon Zuidelijke werking zich te openbaren, maar de band met Duitschland lag daarom niet verbroken. Uit Wittenberg drong de Reformatie herwaarts, en het wijken alhier van luther voor calvijn was een gevolg van het, in den tijd toen de Hervormde Kerk zich vestigde, optreden van Predikanten, die, even als de beide marnixen, te Genève hunne opleiding genoten hadden, en van het sterker contrast van calvijn's leer met Rome's door bloedige vervolgingen gehate instellingen. In onze dagen kan Duitsche literatuur, Duitsche theologie, philosophie, etymologie, historiologie, enz. met wat uit Frankrijk tot ons komt, wel wedijveren. Even zoo dunkt ons de uitdrukking te algemeen: ‘de gebeurtenissen worden niet gemaakt door de nationaliteit. De gebeurtenissen vormen de natie’. Want de nationaliteit werkt op de gebeurtenissen terug, neemt ze aan

{==359==} {>>pagina-aanduiding<<}
of stoot ze van zich, werkt mede of tegen. Om ons alleen tot onze eeuw te bepalen, zoo hebben noch de gevolgen der Fransche omwenteling, noch napoleon's heerschappij onze natie gevormd, en wat men beproefd heeft om van de Hollanders en Belgen één volk te maken, was ijdel. - Met meer regt wordt motley bestreden in zijne klagt over karel's inbreuk op de vrijheden en voorregten des volks. Overtuigend wordt aangewezen, dat de besnoeijing der privilegiën, het onvereenigbaarst mengelmoes, wanneer men ze tot een algemeen Staatsregt had willen verheffen, en niet te handhaven dan ten koste van anderen, eer voor- dan nadeelig gewerkt heeft, en aan den derden stand, door de regeling waaraan hij onderworpen werd in de zamenstelling en vertegenwoordiging der Algemeene Staten, eene kracht en eene éénheid van werking heeft gegeven, welke die stand, in tallooze Gemeenten verdeeld gebleven, niet zou hebben bezeten, al waren ook die Gemeenten met de schoonste voorregten begiftigd. Of nu karel V en zijn gelijkgezinde voorganger filips de Goede dit gevolg van hunne inbreuk op de privilegiën hebben beoogd en gewenscht, moeten wij met den Heer b.v.d. brink betwijfelen. - Doet motley zich hierin als Republikein kennen, het is ons voorgekomen, dat hij ook in een ander opzigt karel V te streng beoordeeld heeft. Wij hebben het oog op de bovenmatige geldsommen door hem den Nederlanders afgeperst. Die gelden moesten voor een groot deel dienen tot het voeren van oorlogen, die hun onverschillig en zelfs hatelijk waren; sommige Gewesten viel het opbrengen moeijelijk, uit hoofde van geledene schade, b.v. in den langdurigen krijg met Gelderlands Hertog. Maar kan men de jaarlijksche heffing van twee of drie millioen gulden, ook in aanmerking genomen de grootere waarde van het
geld in die dagen, en eene buitengewone heffing van acht millioen dukaten in vijf jaren, zoo onmatig of overdreven noemen, bij den bloei van landbouw en nijverheid, en den grooten handel van Antwerpen en andere steden?
Intusschen, indien men al de aanklagt van motley tegen den Vorst niet in haar geheel aanneemt, blijft er genoeg tot zijn last. Bij het genoemde voege men: dat hij in de voldoening zijner driften matiging noch kieschheid kende, door gierigheid en hebzucht beheerscht, de trouwste diensten zeer

{==360==} {>>pagina-aanduiding<<}
karig beloonde, tegen zijne wederpartijders met het geweld valschheid en bedrog pleegde, bij den dood zijner naaste betrekkingen en beste vrienden geen traan vergoot, en uit Staatkunde 50,000 - velen brengen het tot 100,000 - menschen om de godsdienst liet ombrengen. Wij vatten niet, hoe b. van den brink hem een even geloovig zoon der Kerk als filips II kan noemen. Het Interim en de Formula Reformationis zouden door dezen niet uitgevaardigd zijn, en de vernedering van den Hertog van alva voor den Paus in zijn naam en op zijn last verschilde hemelsbreed van de handelwijze zijns vaders in de bestorming en inneming van Rome en het gevangen houden van den Paus. Opmerking verdient het, dat willem I, die, zoo iemand in de gelegenheid geweest is om den Keizer te leeren kennen, van zijne zoogenaamde goede bedoelingen geen ophef maakt. Toch was deze in Nederland veel minder gehaat dan zijn opvolger, en zelfs, natuurlijk met uitzondering van hen die het verlies hunner vrijheid en goederen, of dat hunner bloedverwanten aan hem te wijten hadden, populair. Aan zijne wijze van omgang met groot en klein en de gemeenzaamheid die hij ter gelegener tijd wist aan den dag te leggen, aan zijne bekwaamheden en kundigheden - hij sprak, behalve zijne moedertaal, Duitsch, Fransch, Spaansch en Italiaansch - en aan zijn verworven krijgsroem schrijft motley dit toe, waarbij b.v.d. brink voegt: ‘de gestreelde ijdelheid der Nederlanders, dat hun landgenoot zoo vele Staten onder zijn gebied had, en zoo vele Vorsten had doen bukken, en zijne voorliefde voor hen.’
Dat wij met dit werk zijn ingenomen, en niet minder de waarde erkennen van den arbeid door den Heer b.v.d. brink er aan besteed, behoeven wij na het bijgebragte niet te zeggen. Wij geven dezen in bedenking, of het niet beter zou zijn er hier en daar eene aanteekening meer bij te voegen, maar het werk in zijn geheel te laten.
De vorm beantwoordt aan den inhoud.





Australië en zijne Bewoners volgens de nieuwste ontdekkingen. Uit het Hoogduitsch van Dr. F.H. Ungewitter, voor Nederlanders bewerkt door P.H. Witkamp. Twee Deelen. Te Haarlem, bij de Erven F. Bohn. 1856. In gr. 8vo. XVI en 582 bl. f 7-20.

Kent gij het land, dat ons in den laatsten tijd genoemd

{==361==} {>>pagina-aanduiding<<}
werd als een waar Eldorado - een goudland, rijker dan de Spanjaarden in Amerika vermogten te vinden, rijker dan de bodem van Californië, van waar reeds eene zoo verbazende menigte van dit zoo gezochte metaal naar Europa werd aangevoerd, dat bij sommigen de gedachte kon ontstaan aan eene belangrijke vermindering in zijne waarde, die in eene niet zeer verwijderde toekomst met zekerheid te wachten zou zijn? Kent gij het land met zijn in zoo vele opzigten eigenaardigen plantengroei, met zijne bosschen, die, geheel anders dan de onze, geen schaduwrijk lommer opleveren, maar de zonnestralen tot op den bodem den weg vrij laten, en die op alle reizigers een onverklaarbaren indruk maakten, waarvan de oorzaak eerst door den beroemden Engelschen kruidkundige r. brown ontdekt werd? Kent gij, verder, het land, zoo geheel eigenaardig in zijne bewoners uit het dierenrijk, waar vooral eene groep van zoogdieren regt te huis behoort, zoo als de Oude Wereld er niet één levenden vertegenwoordiger van bezit, eene groep, die, naast en tegenover de zoogdieren der Oude Wereld staande, bijna voor iedere onder-afdeeling van deze, eene gelijke uit haar midden heeft aan te wijzen? Kent gij dat land, dat aldus rijker is aan goud-aderen dan eenig ander tot hiertoe bekend, dat voor ons, Europeanen, regt vreemde land? Dr. ungewitter heeft het ondernomen eene beschrijving daarvan te geven, die zeer verdient bekend te zijn. Niet juist hooge wetenschappelijke waarde of eigene nieuwe ontdekkingen zijn het die wij in dit werk gevonden hebben. Trouwens, wij zochten ze er niet in, en hadden niet het regt ze te zoeken, toen we op de achterzijde van het omslag lazen, dat het werk te gemoet komt aan de belangstelling, welke Australië verdient, ‘zoowel om de verbazende ontdekkingen van goud, die bepaaldelijk in de laatste tijden hebben plaats gehad, als om de nabijheid van onze Indische bezittingen, voor welke, even als
voor onzen geheelen handel, in de toenemende ontwikkeling en behoeften van dit uitgestrekte land (het is in omvang bijna zoo groot als Europa) zich nieuwe bronnen van welvaart openen, die rijkelijk zullen vloeijen, indien er slechts partij van getrokken wordt.’ Het werk levert ‘eene tamelijk volledig algemeene beschrijving van Australië’ - ook wat beloofd wordt. Grondsgesteldheid en klimaat, voortbrengselen uit het planten- en dierenrijk, en de

{==362==} {>>pagina-aanduiding<<}
geaardheid en mate van beschaving der menschelijke bevolking met hare geschiedenis wordt, zooveel daarvan bekend is, vrij volledig en naauwkeurig medegedeeld, en we wenschten zelfs dat we er buiten dat niets anders in vonden dan de geschiedenis der ontdekking der verschillende streken, waarbij we met genoegen zoo menigen Hollandschen naam zien. We zouden dan alleen loffelijk het werk te vermelden hebben, en het in zijne uitsluitend praktische rigting aanbevelen aan hen die betrekkingen met dat werelddeel onderhouden. Wie zijne kennis van de menschelijke bewoners dezer streken wenscht uit te breiden, dien bevelen we het werk insgelijks aan, in zoo verre het een goed overzigt levert van wat de nasporingen op dat gebied tot nog toe geleverd hebben - maar hij zij voorzigtig met het aannemen van de algemeene gevolgtrekkingen waartoe de Schrijver gekomen is, of liever gezegd met het aannemen der beweringen des Schr. te dien aanzien. Reeds op bl. 15 vinden we: ‘Zóóveel is zeker, dat niet meer dan drie grondtrekken van gezigts- en schedelvorming onder de menschen denkbaar zijn’, en dan vinden we het onderscheidende gezocht in de verschillende onderlinge plaatsing van voorhoofd, neus en kakebeenen. Ook wanneer we al konden toegeven dat bij dien grondslag van verdeeling niet meer dan drie grondtrekken van gezigts- en schedelvorming denkbaar zijn, toont de Schr. met geen enkel woord de juistheid van dezen grondslag aan, die te eer als onjuist kan beschouwd worden, wijl hij vrij wel zamenvalt met de meerdere of mindere grootte van den gezigtshoek van camper. En hoewel aan dezen zekere waarde niet te ontzeggen is ter bepaling van den meerderen of minderen verstandelijken aanleg bij de verschillende dieren - wanneer men de menschen onder elkander wil vergelijken, dan kan die maatstaf onmogelijk de regte zijn. Want niet alleen dat bij verschillende personen van het Kaukasische ras zelf die hoek ter waarde van
20o verschillen kan, en men aldus tot grenswaarden komt, die door vele minder beschaafde menschenrassen overschreden worden, maar met kleinere gezigtshoeken gaat dikwijls grootere vatbaarheid gepaard, en omgekeerd. In het geheel is, volgens de onderzoekingen van Dr. schnepf (1855), die gezigtshoek meer eene maat - om het zoo eens te noemen - voor schoonheid en regelmatigheid van gelaatstrekken dan voor de geestvermogens.

{==363==} {>>pagina-aanduiding<<}
En dan wordt maar stoutweg beweerd, dat er niet meer dan drie menschenrassen denkbaar zijn. Op eene andere plaats (bl. 29) vinden we weder zulk eene algemeene bewering, voortgevloeid uit eene vooropgevatte meening. Dààr vinden we: ‘Hoe verder de volken zich gevestigd hebben van het voorliggend Azië en Europa, des te vreeselijker is hunne ontaarding geworden, niet slechts in den physischen zin, maar ook ten opzigte van zedelijkheid en godsdienst.’ Afrika ligt reeds tamelijk ver van Azië en Europa, en volgens den Schr. is het dan ook geen wonder, dat de Negers zoo weinig beschaafd zijn, en in zoovele opzigten bij ons Europeërs achterstaan, maar van de Fellah's, de Joloffen en de Mandingo's in Afrika, de zwarthuidigen, die zich zelven blanken noemen, en de Negers ver beneden zich rekenen, terwijl deze den Orang-Outang als huns gelijken aanmerken, wordt met geen woord gerept. Daar wordt niet medegedeeld, dat deze volkeren groote steden bezitten, op wier markten de voortbrengselen van hunnen landbouw en hunne veeteelt te koop aangeboden worden. Evenmin vinden we melding gemaakt van de Nuba, die fijne, haast Grieksche gelaatsvormen vertoonen. Was dit den Schr. onbekend, of paste het niet in zijn stelsel? Verder - ‘de inboorlingen van Amerika, door de uitgestrektste zeeën gescheiden van den stamzetel van het menschelijk geslacht, konden niet eens zoo veel kracht en zelfstandigheid bewaren, dat zij eene geschiedenis leverden als die der Oude Wereld.’ En dan wordt van het kanibalismus der Mexicanen en Peruanen gesproken. Maar de Schr. deelt niet mede, dat de beschaafde(?) Spanjaarden, in hunne dweepzieke woede, de Annalen vernietigd hebben, wier knoopschrift de merkwaardige gebeurtenissen aan de nakomelingschap moest meêdeelen, en hij spreekt er niet van, dat onder de Inkas beoefenaars waren van muzijk, van wiskunde, van dichtkunde, dat zij treur- en blijspelen hadden, en dat zij vazen
bezaten, die veel overeenkomst hadden met de Egyptische, en evenmin dat zij groote gebouwen deden verrijzen, en vooral ook straten - dikwijls 500 mijlen lang - en groote kanalen maakten, zonder welke Peru eene woestijn gebleven zijn zou. Maar reeds meer dan genoeg, om het ongerijmde van des Schrijvers stelling aan te wijzen. Ook andere van die quasi-uitkomsten van anthropologisch onderzoek zijn tot in het bespottelijke oppervlakkig. Zóó wordt bl. 16 en 17 van een

{==364==} {>>pagina-aanduiding<<}
beschaafd Europeër, als of het een goochelstukje ware, een Papou gefabriekt binnen den tijd van twee eeuwen, en bij de meer bijzondere en uitvoerige beschrijving van Nieuw-Holland nadere bewijzen beloofd, die echter veel anders zijn, dan waarvoor zij uitgegeven worden. Neen! deze en andere vragen zijn nog steeds hangende, en wachten hare oplossing van veelvuldige en naauwkeurige onderzoekingen, zonder blinden ijver in het werk gesteld, niet van magtspreuken die u. hier en daar bezigt. 't Is niet te verwonderen, dat de Schr., die van een Kaukasiër zoo gemakkelijk een Boschjesman, of wat men wil, weet te maken, er ook wel raad mede weet om Australië bevolkt te krijgen. Het is voor hem ‘geen raadsel - hoe de Zuidzee-eilanden bevolkt geworden zijn’ (bl. 54), en na zijne uiteenzetting op bl. 53, die we echter den tijd en de moeite niet nemen zullen, om over te nemen, meent de Schr.: ‘begrijpt elk, dat overeenkomstig de natuurwetten alle menschen van één paar ouders moeten afstammen.’ Dat is toch nog al sterk! terwijl het langs den inductieven weg, volgens Ref.'s bescheiden meening, nog niet gelukt is, die éénheid van oorsprong van het menschelijk geslacht te bewijzen, zoo min als hij eene oorspronkelijke veelsoortigheid voor bewezen kan aannemen - wordt daar in eens door deductie eene belangrijke uitkomst gevonden, die schoon genoeg zijn zou, wanneer zij maar den toets kon uithouden. Ref. meent dat ungewitter beter deed, zich in het geheel niet met de natuurwetten te bemoeijen; ten minste heeft hij niet het regt om dit woord als een stopwoord te gebruiken, ten einde daarmede het gebrekkige in zijne redenering aan te vullen.
Daar zoude nog zeer veel te zeggen, veel aan te merken en bij te voegen zijn bij hetgeen het besproken werk over Australië mededeelt, en vooral geldt dit - zoo als aangewezen is - in het ethnologische, maar over het geheel en voornamelijk in andere opzigten vinden wij daarin toch eene tamelijk volledige beschrijving van dit werelddeel. Het boek voldoet in zóó verre aan zijne bestemming, en wij wenschen alleen, dat wie zich daaruit met Australië's bewoners bekend wil maken, ook andere minder bevooroordeelde bronnen zal raadplegen, of wel, des Schrijvers algemeene beschouwingen voor diens rekening latende, met eigen gezond verstand zal willen overwegen hetgeen van de verschillende volkstammen in het

{==365==} {>>pagina-aanduiding<<}
bijzonder gedeelte vermeldt wordt. Feitelijke onwaarheden hebben we er niet in ontdekt, en dit maakt dat we - ook na al het aangevoerde - niet aarzelen het werk aan te bevelen.
z.

a.s.




De Familie De la Laine. Historisch-Romantisch Verhaal tijdens de vervolging der Protestanten in Holland. Door J.J. Lambrechts, Schrijver van: ‘Jacoba van Beijeren’. Twee Deelen. Te Amsterdam, bij J.M.E. Meijer. In gr. 8vo. VI en 550 bl. f 5-60.

De Schrijver verplaatst ons onder de regering van margaretha van parma, tijdens de vernieuwde plakkaten tegen de ketters, het Verbond der Edelen, en de beeldstormerij. Hoewel dus de tijden, waarin het ons medegedeelde voorvalt, woelig genoeg waren, en aanleiding konden geven tot belangrijke tooneelen of sprekende beschrijvingen, is er echter in het verhaal weinig beweging. - Natuurlijk was er in die dagen van strijd tusschen priesterdwang en opkomende verlichting, menigeen die twijfelingen koesterde, en vergelijkingen maakte tusschen het oude en nieuwe geloof; terwijl het als van zelf spreekt, dat niet juist alle leden van één huisgezin ook dezelfde gevoelens daaromtrent hadden. Dit zien wij in den aanvang van ons verhaal, want in zulk een verdeeld gezin leidt de Schrijver ons binnen. - De vrouw is in stilte de nieuwe leer toegedaan, en heeft zelfs eenen Bijbel weten te verkrijgen, waarin zij de oplossing zoekt van het onbevredigende gevoel, dat het Katholieke geloof steeds in haar hart heeft achtergelaten. De man is wel het meest tegenovergestelde uiterste, dat men zich kan voorstellen; hij laat zich blindelings leiden door zijnen biechtvader, en, bij toeval het verboden boek bij zijne vrouw ontdekt hebbende, veroorzaakt de onzekerheid aangaande zijne verpligting om haar bij de inquisitie aan te klagen, hem tusschenbeide vlagen van krankzinnigheid. - Hun eenige zoon, eduard, wordt op zeventien-jarigen leeftijd uit Amsterdam naar Antwerpen gestuurd, om daar bij een vriend voor den handel te worden opgeleid. Deze vriend nu is de Heer de la laine, en wij blijven verder bestendig met ons tooneel in den schoot zijner familie. De handelende personen zijn, behalve de reeds ge-
{==366==} {>>pagina-aanduiding<<}
noemde; Mevr. de la laine, de twee dochters, en claude, de zoon des huizes, de Abt van thielt, een huisvriend, en vader matthias, de
biechtvader van het gezin. - Eduard heeft in den laatsten tijd in het vaderlijke huis reeds menigmalen met zijne moeder over de godsdienst gesproken, en vindt nu in den hem omringenden kring Katholieken van de liberaalste soort, die de ketters, ja, laken, maar toch ook beklagen om de wijze waarop men hen vervolgt. Voor claude voelt hij terstond sympathie; hij wordt diens onafscheidelijke vriend, en reeds bij de eerste wandeling die zij te zamen doen, vertrouwen zij elkander den wankelenden staat van hun geloof toe, en verdiepen zich in een onderzoekend onderhoud. Op eene volgende wandeling ontmoeten zij van thielt, dien zij ook dadelijk in een diergelijk gesprek wikkelen, en van wien zij de bekentenis ontvangen, dat hij, even als saulus, bij het pijnigen der gevangenen, in de kerkers der inquisitie eene stem heeft gehoord, die hem toeriep: ‘Waarom vervolgt gij mij?’ Deze is dus ook al half bekeerd. Van nu af aan is het slechts loopen van de Abdij naar het huis van de la laine, en vice-versa, om altijd en overal dezelfde punten te behandelen. - Eduard en de jongste dochter voelen weldra genegenheid voor elkander, maar op dat tijdstip heeft juist eduard's vader begrepen, dat hij voor de ketterij zijner vrouw geene betere boete kan doen, dan zijn zoon aan den geestelijken stand te wijden. - Nog erger is het dat de Abt en de oudste dochter elkaâr beminnen, en daaruit vloeijen natuurlijk zenuwachtige en eindelooze gesprekken tusschen de dames voort. - Vader matthias, een echte Jezuït, brengt eindelijk eenige verandering in al dat weifelen. Hij heeft de beide vrienden laten bespieden, toen zij eene godsdienstige bijeenkomst der ketters bijwoonden, en den Abt op flaauwheid in zijne ambtsbediening betrapt. Op het oogenblik echter, dat hij eduard naar de gevangenis laat slepen,
en ook denkt van thielt in zijne magt te hebben, wordt hij door eenen bediende verraden, die eenige den vader zelven beschuldigende papieren heeft ontvreemd. Deze komen in handen van claude, en de titelplaat stelt eene soort van worsteling om het bezit daarvan voor, waarbij eventjes een dolk wordt vertoond. De Pater, dien men ziet binnentreden, en in rang als geestelijke boven matthias is geplaatst, ziet de

{==367==} {>>pagina-aanduiding<<}
papieren in en geeft de noodige bevelen om eduard te bevrijden, die te gelijker tijd het berigt van den dood zijns vaders ontvangt, en dus kan trouwen. Van thielt heeft zich door de vlugt gered en wordt Luthersch predikant, zoodat ook zijn huwelijk niet meer belet wordt, en vader matthias, berooft zich, uit angst voor de gevolgen, door vergift van het leven. - Zie hier het geraamte van het verhaal. En wat is het nu? De Schrijver noemt het een historisch-romantisch tafereel. - Zeer veel historie is er niet in te vinden, want de staatkundige gebeurtenissen worden slechts, nu eens door den Abt, dan eens door een bediende, bij wijze van stadsnieuwtje, verteld. - Den lezer wordt niets voor oogen gesteld, en waar blijft dus het tafereel? Evenzoo is het met het romantische gedeelte, en blijkbaar hebben die beide woorden op het titelblad alleen moeten strekken, om de punten van controversie (als men het zoo ten minste noemen mag) beter ingang bij het publiek te doen vinden, want slechts dit gedeelte is con amore behandeld. Hoe jammer dus, dat men ook hiervan moet zeggen: het is niet meer dan een eentoonig mijmeren, dat zich nooit tot geestdrift verheft; nergens vindt men eene treffende tegenstelling; geene enkele bladzijde die van kracht getuigt, geen volzin dien men wenscht te herlezen. Van de bijzondere karakters behoeven wij niet te spreken, aangezien die, op één na, hoegenaamd niet verschillen, en men van allen, zonder onderscheid, kan zeggen: dat zij geur- en kleurloos zijn, als zuiver water.
Moge de Schrijver mij dit oordeel ten goede houden, maar het gaat mij als wijlen boileau: ‘Je ne sais rien nommer, si ce n'est par son nom’, en ik kan niet ontveinzen, dat het mij eenige moeite gekost heeft, om de bijna 600 bladzijden met drooge gesprekken door te worstelen.
Het werk is echter met welmeenende bedoelingen geschrever, en indien de Schrijver, blijkens de Voorrede, door zijne gezondheid er toe gebragt, zich verder in het vak oefent, en zich op een minder gerekten stijl toelegt, zal hij in het vervolg misschien ook beter voldoen.
Er is nog iets van minder belang, maar dat toch ieder moet bevreemden. Men leest over het jaar 1565, en men ziet tevens op het vignet een paar heertjes, zóó gecostumeerd, dat zij op dit oogenblik in de salons der hoofdstad niet misplaatst zouden zijn.

m.





{==368==} {>>pagina-aanduiding<<}

Droomen en Fantasiën: uit de jaargetijden des levens. Uit het Engelsch van J. Marvel (Donald G. Mitchell). Te Amsterdam, bij de Wede. L. van Hulst en Zoon. 1857. In postformaat. IV en 205 bl., met geïllustreerden titel, f 1-70 ingenaaid, en f 2-: gebonden in linnen band.

Wanneer ge ‘Klein Duimpje’, ‘Blaauwbaard’, de ‘Versjes van van alphen’, ‘robinson crusoë’, en de ‘Vaderlandsche Historie voor de Jeugd’ achter u hebt gelaten, en eenmaal de tooverwereld der romans met huiverende en gejaagde belangstelling zijt ingetreden, dan verslindt gij een aantal boeken, en van de meeste weet gij, na een twintigtal jaren gelezen te hebben, de titels zelfs niet meer.... als gij die ooit geweten hebt en niet dadelijk met Hoofdstuk I of midden in het eerste deel begonnen zijt. Maar onder die massa boeken, welke daar vrij verward in een donkeren hoek uwer herinnering opgestapeld liggen, zijn er toch enkelen die vooruit komen, waarop het licht met volle helderheid blijft vallen, en waarvan gij nooit vergeet, dat gij ze mooi, zeer mooi, hebt gevonden. Misschien zelfs hebt ge, ofschoon gij heel weinig romans of soortgelijke werken koopt, die in elke leesbibliotheek voor een dubbeltje per week zijn te bekomen - een paar van die zeer mooije boeken in uwe kast staan.
Ge weet welke boeken ik meen: de ‘Camera Obscura’ van hildebrand, ‘Mijn Roman’ van bulwer, de ‘Nôtre Dame’ van victor hugo, ‘XXV Hoofdstukken vol Distelen en Doornen’ van jean paul, ‘François le Champy’ van george sand.... En nu kunt ge er nog een boekje bijzetten, ditmaal van een Amerikaan: ‘Droomen en Fantasiën’ van marvel.
Dat toch is ook een zeer mooi boekje, dat ge niet vergeten zult, omdat het de fijnste snaren van uw gevoel heeft geroerd, omdat het u een traan heeft ontlokt van sympathie, en een glimlach, als ge 't zoo innig waar vondt!
En wat behelst dat boekske dan? Het behelst de geschiedenis van een mannenhart. Ge hebt in al de romans die gij gelezen hebt, een tal van vrouwenharten ontleed gevonden, zelden dat van een man; hier vindt ge dat; hier vindt gij u zelven terug, toen ge als een knaapje speeldet op den zolder; toen ge een schooljongen waart; toen ge student werdt; toen ge die hartstogtelijke liefde

{==369==} {>>pagina-aanduiding<<}
koesterdet voor dat schoone meisje, eene liefde, die u nu een droom van ijlhoofdigheid toeschijnt; toen als man, door uwe trotschheid en wereldschgezindheid heen, uwe hoop zich strekte naar het reine hart van haar, die gij wist dat te goed voor u was; toen ge uw eerste kind zulk een verwonderlijk schepseltje vondt, en gij dacht dat uwe oude vrienden, met wie gij in de sociëteit plagt te souperen, er bijzonder veel belang in stelden te weten hoe uw kindje groeide en hoe dik het was! En ‘als zij u dan een bezoek bragten, waart gij zeker dat zij brandden van verlangen om uw zoon te zien, en gij hieldt het kleine spartelende ventje op uw arm, niet zonder eene zekere gewetenswroeging dat gij hen tot zulk eene afgunst uitloktet als zij natuurlijk moesten gevoelen.’
En, zoo de kroon der grijsheid reeds uwe lokken siert, zoo ‘de omtrekken des levens, die zich eenmaal aan u vertoonden als de golvingen van eene uitgestrekte bergketen, nu als door eene reuzenhand digt opeen schijnen gepakt; en gij slechts ruwe, gescheurde steilten ziet, gelijk Alpische berggevaarten, door ijsvelden van droefheid gescheiden, en lekkende van overvloedige tranen’ - ook dan kunt ge in dit boekske uwe levensdroomen terugvinden, ook dan kunt ge er bij mijmeren over 't geen ook voor u weg is, en er met een glimlach van vreugde in lezen, wat ook u nog is overgebleven.
Zoo brengt ons de Schrijver ongevoelig van de wieg tot aan het graf door het gansche leven heen. De verschillende tijdperken van dat leven - de titel van het werkje wijst het aan - worden ook hier bij de jaargetijden vergeleken: de jeugd is de lente, de jongelingschap de zomer, de herfst is het leven van den man, de winter dat van den grijsaard. ‘Een oud idée!’ zult ge zeggen, en ge hebt gelijk; maar toch weet de Schrijver het in nieuwe vormen in te kleeden. Hij heeft door ik weet niet welke frischheid van beschouwing aan de oude vergelijking een nieuw leven weten bij te zetten. Een enkel voorbeeld. Hij begint elk jaargetijde of liever elke afdeeling van zijn werkje met eene boeijende, frissche schilderij van de lente, van den zomer, van den herfst en van den winter, zoo als men die in de gematigde luchtstreek van het Noorden der Vereenigde Staten en ook in ons Vaderland kent. In die schilderijen is de natuur op den voet betrapt, en wij durven ze gerust als modellen van natuurbeschrijving roemen.

{==370==} {>>pagina-aanduiding<<}

De beschrijving van de lente, waarbij de gure dagen niet vergeten zijn, eindigt met de milde lenteregens, die malsch op de aarde nedervallen, nu en dan afgewisseld met eene flikkering van zonneschijn om de druppels helder te maken - gelijk zoo vele vreugdetranen; - de wolken komen plotseling opzetten en lossen hare kristallen lading in de dansende waterplassen, en doen de bloemen glinsteren en de daken druipen van hare mildheid. Het vee blijft rustig in de verjongde weide voortgrazen, en de kinderen lagchen om den warmen regen, of luisteren, onder dak, met gretig oor naar zijn gekletter.
En met dat gekletter op het dak - dat zoo veel overeenkomst heeft met het getrappel van kindervoetjes - begint de Schrijver zijn verhaal van kinderlijke droomen.
De hitte van den zomerdag lost zich op in een onweder. De Schrijver schildert dat geheel naar de natuur, hij ziet het en teekent het na; de wind steekt op; de binnendringende togt blaast zijn papier weg. Nu schiet er eensklaps, na een oogenblik van stilte, een verblindende bliksemstraal uit de wolken, een zware donderslag ratelt door den hemel; daarna - even als bij hevige droefheid de opgekropte smart zich in tranen lucht geeft - komen de groote regendruppels en kletteren op het gras en de bladeren, en, het luidst van alles, op het dak - nu niet, gelijk de ligte regenvlagen der lente, als het getrappel van kleine voetjes, maar met forschheid en kracht - gelijk de eerste fiere tred der jeugd!
Als de zon na een Octoberdag al lager en lager daalt, sterven hare roode stralen soms weg in eene zee van zware, graauwe wolken. Langzaam en stil sluipen zij langs den avondhemel. De westelijke sterren blinken flaauw en verdwijnen in de opstijgende nevelen. De wind draait meer en meer naar het Oosten, en eindelijk storten de wolken fijne regendruppels uit, die gij slechts gevoelt met het gezigt naar den hemel gekeerd. Maar spoedig worden zij dikker en zwaarder en kletteren zij snel en met kracht tegen het venster - gelijk de snelle en vaste tred van een heir van mannen.
De winterlucht is even grillig als de lentelucht - gelijk de ouderdom vaak niet minder wispelturig is dan de kindsheid. - Tegen den middag is de hemel met een loodkleurig graauw bedekt; de weinige overgeblevene bladeren der eiken ridselen akelig; de pijnboomen zuchten treurig. Als de avond valt, en

{==371==} {>>pagina-aanduiding<<}
met de duisternis de storm toeneemt, blaft de huishond; de kinderen hurken in het hoekje van den haard bijeen; de jagtsneeuw stuift scherp en kil. En terwijl gij bij het flikkerend schijnsel van uw haardvuur zit, slaat de hagel tegen uw venster, alsof een oud man er met zijn rotting tegen aan tikt.
Nog eene enkele schoone aanhaling uit de natuurbeschrijving van den winter:
‘In de verte blaft een hond; de rook der hutten stijgt ten hemel op, het gerinkel van sledebellen breekt de stilte van den rijweg af, en op de heuvels staan de bladerlooze bosschen als legers, met geweren en speren in rust; en boven het andere geboomte verheffen zich hier en daar de toppen der pijnboomen als banierdragers, en roepen met hunne duizende tongen van groen, den trotschen krijgskreet uit: “God is met ons!”’
Genoeg om te doen zien met welk eene meesterhand marvel de natuur weet weêr te geven. Maar even als hij deze zijne schilderingen door gelukkig aangebragte en vooral ware détails - de zon die in de lente op de regendroppels flikkert; de togt bij een opkomend onweder in den zomer; het omloopen van den wind in den herfst; het blaffen van den hond en het rinkelen der sledebellen op den anders stillen rijweg in den winter - even als de Schrijver, zeggen wij, door die ware détails zijne natuurbeschrijvingen heeft weten te doen leven; zoo ook weet hij détails uit het werkelijke leven te grijpen, die door hunne waarheid treffen. En even als bij het aanschouwen der natuur soms grootsche, poëtische idéën bij hem ontkiemen, zoo weet hij ook de poëzij van 't leven te doen gelden, en den adel van den mensch te doen uitkomen.
Nogtans verliest zich zijne beschouwing van het leven geenszins in nevelen: al draagt het werkje tot opschrift droomen en fantasiën - gij zult er toch het ware, praktische leven in wedervinden. Daardoor vooral onderscheidt dit schoone boekske zich zoo uitnemend van vele werken uit den tegenwoordigen tijd, die zich op het gebied der verbeelding bewegen, en waarin eene ziekelijke, overdreven vrome rigting gepaard gaat met onmogelijke toestanden en onmogelijke menschen.
Niet alzoo hier: volkomen toepasselijk op zijn eigen boek is het, wat marvel aan zijn lezer zegt: ‘Gij zult misschien met een glimlach lezen; mogelijk zult gij het als “aardig verzonnen” prijzen; gij zult, met eene lip, welke de minste trilling is af-
{==372==} {>>pagina-aanduiding<<}
geleerd, over eene aandoenlijke passage spreken, en zeggen dat “het goed beschreven” is. Waarom is het echter goed beschreven? Alleen omdat het uit uw leven en uit uw hart gegrepen is. 't Is goed, omdat het zoo gewoon is; aardig verzonnen, omdat het zoo waar is, omdat het volstrekt niet verzonnen is.’
Ziedaar de schoonste lofrede op zijn eigen werk.
Maar welk soort van werk is het nu eigenlijk? - 't Is geen roman: 't zijn gedachten en beelden, met echten humor dooreengemengd; nu eens geeft de Schrijver ons zijne eigene opmerkingen, dan weder spreekt hij ons, zijne lezers, aan, terwijl hij ons den naam geeft van clarence, en ons volgt als knaap, als student, als man, als grijsaard. Hij geeft ons ouders, hij geeft ons een broêrtje, charlie, die vroeg sterft; eene zuster, nelly; eene lieve vrouw; kinderen en vrienden; onderwijzers en bekenden.... Hij plaatst ons in verschillende omstandigheden en toestanden. Maar telkens vindt gij u zelven toch terug: telkens voelt gij, dat gij zelf clarence zijt.
‘Welligt’ - zegt dan ook marvel tot zijn lezer - ‘welligt is het bij u opgekomen, dat ik mij in deze schetsen aan wet noch orde stoor, en alle bestaande regels voor Schrijvers schend, door U tot mijn held te maken.
Zoo is 't juist, want mijn werk is eene geschiedenis van die onbestemde gevoelens, twijfelingen en aandoeningen, die in mindere of meerdere mate ieder onzer eigen zijn; en daarom is het dat ik u den last dezer droomen op de schouders leg. Zoo dit of dat niet tot uwe ondervinding behoort, verzoek ik u slechts een poosje geduld te hebben; ik houd mij verzekerd dat er iets anders komen zal, dat als eene waarheid op uw hart zal liggen, en u van zelf - misschien wel met tranen - in het geloof zal brengen, dat gij werkelijk mijn held zijt.’
En zoo is 't juist, zeggen wij den Schrijver na; hij heeft goed getroffen, goed gezien, goed gevoeld, goed onthouden. De voorstellingen uit het kinderleven o.a. zijn uitmuntend van waarheid.
We kunnen ons naauw onthouden er proeven van te geven, maar dit zou ons te ver voeren. Wij kunnen ook onmogelijk eene bloemlezing geven uit den schat van schoone vergelijkingen, beelden, spreuken en gedachten. We kunnen niet anders

{==373==} {>>pagina-aanduiding<<}
dan herhalen: lees het boekske, lees en herlees het, gij zult het u niet beklagen; gij zult er troost in vinden en bemoediging, ware levenswijsheid en kracht, warm gevoel en opheffing tot God! Daarbij is het zoo los, zoo levendig en boeijend geschreven, dat het u aangenaam moet bezig houden, terwijl het, driewerf gelukkig! uitmuntend vertaald is. Ook druk en correctie zijn goed.

a.i.

Korte mededeelingen.

Het zevende No. van het tijdschrift China behelst: een berigt uit de ‘Evangelische Reichsbote’, aangaande de R.-Katholieken te Tschunan; een uittreksel uit een brief van den zendeling talmaye omtrent eene gemeente in Amoy; een berigt omtrent den zendingspost Ho-au; eene mededeeling uit het jaarlijksch verslag der vereeniging voor de Evangelisatie te Londen; en een brief van den zendeling kloekers. Met deze korte opgave stellen wij ons tevreden. Voor uitvoeriger mededeeling of beoordeeling zijn de genoemde stukken minder geschikt.

Dezelfde aanmerking, die wij kort geleden maakten op eene afscheidsrede van v.d. bank, te Utrecht, moeten wij herhalen met betrekking tot eene dergelijke rede van r. macalester loup, laatst Predikant te Zalt-Bommel. Ook deze heeft zijne gemeente vaarwel gezegd op den laatsten zondag van 1856, en daarbij evenzoo tot tekst gekozen de woorden van 1 Joh. ii:18a: Kinderkens! het is de laatste ure. Door de behandeling dier woorden bij zulk eene gelegenheid moet wel hun oorspronkelijke zin en het verband, waarin zij voorkomen, geheel en al worden uit het oog verloren. Een enkele blik in de Inleiding en tekstverklaring is genoeg, om daarvan elken lezer te overtuigen. Tegen de verklaring hebben wij de bedenking, dat de laatste ure in de voorstelling van johannes, niet - zoo als m.l. meent - de tijd van jezus' wederkomst is; maar het tijdperk, dat daaraan voorafgaat. - Wij schrijven dit alleen, om anderen daarop opmerkzaam te maken en hen tegen dezelfde dwaling te waarschuwen. De waardige grijsaard zij door niets in zijne welverdiende rust gestoord, zelfs niet door de kritiek zijner afscheidsrede. Voor zijne gemeente, waarin hij meer dan 45 jaren werkzaam was, zij dit woord eene aangename herinnering, voor zijne vrienden een blijvend aandenken!

Te Amsterdam, bij g. portielje en zoon is, à f 2-40, ingen. f 2-05, de vierde druk verschenen van Christelijke Droefheid en Troost. Herinneringen bij den dood van geliefde panden. Door b. verwey, (in leven) Predikant te 's Gravenhage. Ofschoon wij ons ten stelligste verklaren tegen het herdrukken van stichtelijke boeken, omdat zij oud zijn, kunnen wij best vrede hebben met dat van zulke godsdienstige lectuur, die wel tot een vroeger tijdperk behoort, maar nog bij voortduring in den smaak gebleven

{==374==} {>>pagina-aanduiding<<}
is. En zoo schijnt het met dit troostboek te wezen. Het verdient zulks ook; het mag nog wel eenige jaren leven en nut stichten; want, alhoewel men, dit boek vergelijkende met hetgeen nu nog niet eens van de beste stichtelijke werken geven, zal moeten erkennen, dat er vooruitgang is op dit veel betreden terrein; alhoewel toon en geest van dit boek niet volkomen meer in den tijd passen, en het ook niet tot die weinige uitverkorenen voor alle eeuwen en tijden behoort: zoo kunnen toch deze kalme, eenvoudige, hartelijke, uit het geschokt gemoed van een zoon dier dagen (en toen openbaarde zich een geschokt gemoed nog anders dan nu!), vooral voor wie van dezelfde school zijn, maar ook voor jongeren, die den invloed van dien tijd nog niet geheel zijn ontwassen, een zegen zijn. Nu zou verwey zeker anders schrijven - altijd zal zijn werk in eene geschiedenis onzer stichtelijke lectuur zijne plaats behouden. En van hoe menig product van dien aard in onze dagen kan men dat niet verzekeren?

Prof. hofstede de groot en Ds. w.l.f. moltzer hebben twee preken uitgegeven, onder den titel: Zalig zijn de barmhartigen! à f :-50, ten voordeele van de diaconie hunner gemeente. De Professor schrijft veel, en geeft veel uit - wij durven met het oog op deze zijne leerrede gerust zeggen: te veel. Zijn talent om duidelijk, eenvoudig, overtuigend te spreken, komt er in uit; het kan zich niet verloochenen; maar 't is een mager stuk, dat zelfs niet onder de vlag van een liefdadig doel moest zijn uitgegeven. Het is niet doordacht en doorwerkt; wij achten den man hoog, wij waarderen zijne vlugheid, maar waar zij vlugtigheid en oppervlakkigheid wordt, mogen wij niet zwijgen. Eilieve! Liefde en heiligheid = heilige liefde: stemt gij dat toe? Jammer, dat een man die zoo goed denken kan, zoo bij de bovenste, allerbovenste oppervlakte blijft. - De Predikant moltzer wint het van den Professor. Hadt gij ooit iets van hem gelezen? Gij zult hem hier leeren kennen als een goed prediker, die wel wat zwevend is op het punt van liefdadigheid, en die niet zoo handig is in 't laten drukken als Prof. de groot. Al wat deze schrijft, getuigt: ‘de pers en ik zijn oude vrienden!’ de preek van Ds. moltzer spreekt: ‘ik weet nog niet best, hoe ik er meê moet omgaan.’

Ds. h.l. oort, te 's Gravenhage, heeft zijne ‘Inwijdingsrede’ over 1 Kon. viii:29a, uitgesproken in de eerste Godsdienst-oefening in de Willemskerk, 14 Dec. 1856, bij m.j. visser (een knap Uitgever), in 't licht gezonden. Geen der Haagsche Predikanten was zeker beter geschikt voor dat werk der inwijding. Ds. oort schijnt hier in zijn element. Zoo'n hooge opwekkelijke toon; alles zoo wat opgewonden; juist geschikt als men meer bekwaam is om te gevoelen dan om te denken. Van koetsveld zou 't zoo goed niet gedaan hebben. Zoo heeft ieder zijne gave - deze die der diepte van gedachte - gene die van levendigheid des gevoels. Ieder die eene kerk of een orgel moet inwijden, leze eerst dit stuk tot

{==375==} {>>pagina-aanduiding<<}
driemaal toe, maar niet nog hooger toon! - Ds. oort ging tot de uiterste grens.

Ds. maronier preekte oudejaars-avond van 1855 over Jes. xxxviii vs. 1b, en gaf die leerrede, op veler verzoek, een jaar later bij martinus nijhoff uit. Wij kunnen ons dat verzoek wel begrijpen, en wie behoefte heeft aan eene stichtelijke oudejaars-avond-preek, bevelen wij de lezing er van aan. 't Is een ernstig, hartelijk, degelijk woord. Vraagt ge naar het eigenaardige van deze preek? Netheid van bewerking, zoowel wat gedachten als stijl en taal aangaat - dit is hetgeen haar kenmerkt. En dat beteekent veel.

Het Bijbelsch Woordenboek voor het Christelijk Gezin (de laatste vier woorden zijn lokvinken) gaat met langzamen, maar zekeren tred voort. Wij ontvingen laatstelijk D. III, Aflev. 5 en 6. Als belangrijke artikelen noemen wij: Rigteren door Prof. kuenen: Romeinen door Prof. veth; Brief aan de Romeinen door Prof. scholten; Sabbat, Sabbatsjaar, Sabbatsreis door Dr. kemink; Sadduceën door Prof. moll; Salomo door Prof. veth; Samaritanen door Prof. kuenen; Samuël door Dr. blom; Boeken van Samuël door Prof. veth; Saul door Dr. blom; Schaap door Prof. veth; Scheppen door Prof. domela nieuwenhuis, om van vele kleinere artikels niet te spreken. Als wij door op dit allerbelangrijkst werk bij voortduring de aandacht te vestigen, nog dezen of genen bewegen om er op in te teekenen, dan doen wij zeker een goed werk. Exitus alget - dat schijnt hier gelukkig niet het geval te worden.

Te Edam, bij p. de boer, p.z., verscheen in 't licht een smakeloos gedrukt boekje, getiteld: Hartelijk woord aan alle belijders van onzen Heer jezus christus, na het lezen der drie preken, gehouden en uitgegeven door de Vereeniging ‘de Dageraad’. Wij betreuren de uitgave er van. De Schrijver heeft een Christendom, dat nadert aan dat hetwelk ‘de Dageraad’ zich ter bestrijding gefingeerd heeft. Als de hartelijkheid bestaat in o's en wee's en ach's - dan is het een hartelijk woord. Maar wat dunkt u, is het volgende ook hartelijk? ‘Men heeft het schandelijke zoeken te betoogen, van de vereeniging der Zuid-Hollandsche Predikanten, die den Heer zaalberg als Predikant bij de Synode verklaagd heeft; doch ik bid U, wanneer Gij U met mij, ter neder zet, om de taal der mannen van de Dageraad aan te hooren, en wij dergelijke regelen lezen als het Voorwoord der Goede Vrijdag Preek, hetgeen wij hier letterlijk laten volgen, moeten wij dan niet, als een eenig man opstaan, om dáár, waar wij dat bespeuren, eenen Leeraar te verklagen, en Hem uit de Gemeente te verbannen; liever nog op onzen kansel eenen R.C. Priester, geduld, die christus belijdt als de Zoon van God, en Hem de eere geeft, als iemand die den ganschen Bijbel verdraait, en Hem

{==376==} {>>pagina-aanduiding<<}
alleen als een groot Profeet erkent, alleen als den wijze van Nazareth, alleen als den man van vooruitgang, zoo als wij lezen op pagina 6 van de Palmzondagpreek, enz. enz.’ Foei! wat laster!! Ds. zaalberg gelijk te stellen met ‘de Dageraad.’ - Non tali auxilio! De Schrijver moge zich schamen.

Ds. busken huët geeft in Afleveringen, voorloopig 12, ieder à 30 cents, bij kruseman, Brieven over den Bijbel uit, onder den titel: Vragen en Antwoorden. ‘Het geheim hunner uitwendige herkomst’, waarvan het Voorberigt spreekt, schijnt ons zoo diep niet. Aan nadenkende lezers durven wij, naar de proeve te oordeelen, ze wel aan te bevelen, maar algemeen niet. Zij zijn met verbazend veel talent geschreven; maar of het wegnemen van al het bijzondere in de Openbaring, of laat ons liever zeggen: van al wat Openbaring heet, in den zin waarin wij dat woord gewoonlijk bezigen, met de waarheid strookt - neen! zeggen we, en vergenoegen ons met de eer om op een verouderd standpunt te staan, al zien wij daarop nog alles niet zoo heel duidelijk. Het werkje bevat popularisering van Scholteniaansche theologie. Genoeg om het te signaleren.

De in 1845 door Dr. j.j. pennink uitgegeven Gezondheidsleer voor den beschaafden stand, niet te verwarren met eene, door de Maatschappij Tot Nut van 't Algemeen in het licht gegeven Gezondheidsleer, van denzelfden schrijver, werd onlangs als ‘nieuwe goedkoope uitgave’ (152 bl. in 8vo. voor f 1-:) herdrukt, en bij de Gebroeders diederichs, te Amsterdam, verkrijgbaar gesteld. Zij bevat, wat niet uit den zeer algemeenen titel blijkt, vier vertoogen: ‘1) over de waarde van een zwak en teêrgevoelig gestel, vooral bij den geleerden stand; 2) over de kunst om wél zwakkelijk te zijn en daardoor het leven te verlengen; 3) over de zelfleiding en diëet, naar verschil van temperament en aanleg tot ziekte; 4) over de kunst om wél zwakkelijk te zijn, vooral voor teringachtige gestellen.’ - Gelijk de schrijver zelf op den inhoud van zijn boekje het ‘quorum pars magna fui’, toepassen kan, zoo zullen vooral zoodanige lezers, die met den verdienstelijken schrijver in eenen zwakken gezondheidstoestand deelen, in zijne opmerkingen en raadgevingen het meeste belang stellen. Moge hun en anderen de vernieuwde uitgaaf welkom zijn, en moge het boekje alsnog aan velen tot eene nuttige en aangename vraagbaak verstrekken!

De Minister van Oorlog en de Oppositie (te 's Gravenhage, bij de Erven doorman, 1857, in 8vo., 16 bl. f :-25) is eene brochure welke zich ten taak stelt om te onderzoeken of de Minister van Oorlog regt had den Heer van bosse toe te voegen, dat de door hem opgegevene cijfers onjuist waren. De Schrijver komt na de becijfering tot het besluit, dat de Minister gelijk had, en dat de Heer van bosse wat beter had moeten rekenen. Ref. gelooft ook dat de Afgevaardigde wat

{==377==} {>>pagina-aanduiding<<}
beter had kunnen cijferen, de Minister wat kalmer had kunnen spreken, maar bovenal..... dat deze brochure best in manuscript had kunnen blijven.

Over de Economist willen we liever spreken als de Jaargang compleet is; maar wij mogen niet verzwijgen, dat de Redactie daaraan sedert April eene aanmerkelijke uitbreiding gegeven heeft, door bij haar tijdschrift een bijblad te voegen (dat ook afzonderlijk verkrijgbaar is) en bestemd wordt om al datgene te verzamelen wat met de staathuishoudkunde in verband staat, dagelijks voorkomt, en van belang is te achten bij de reuzenschreden die industrie en Économie politique thans nemen. Die nieuwe onderneming, onder zulk eene bekwame Redactie, mogten wij voorloopig geene gunstige vermelding en aanprijzing in ons Tijdschrift onthouden; terwijl we later de resultaten eener nadere kennismaking aan onze lezers mededeelen.

Er is dikwijls over geklaagd, dat de Tweede Kamer der Staten-Generaal buiten de grenzen van hare magt trad, en de Regering bemoeijelijkte. Die klagt is in de laatste dagen vooral herhaald geworden. Een onbekend schrijver heeft in twee vlugschriften die zaak ter sprake gebragt, en de Kamer verdedigd. In het eene geschrift wordt die vraag op zich zelve beschouwd, vooral met het oog op de Grondwet; in het andere wordt op het voorbeeld van Engeland gewezen. Mogt ons oordeel verlangd worden, dan zouden wij het met den onbekenden Schrijver volkomen eens zijn over het regt der Kamer; doch wij zouden er bijvoegen, dat daardoor nog niet was beslist of altijd op de beste wijze van dat regt werd gebruik gemaakt, en wij zouden vragen: of men in de staatkunde, ook in ons Vaderland, niet dikwijls te veel vroeg, wie iets zegt, terwijl men alleen had te letten op dat, wat gezegd werd. - De brochures, beiden te Kampen, bij k. van hulst, uitgegeven, voeren ten opschrift: ‘De Grondwet en de Grieven tegen de 2e Kamer, eene Voorlezing’, en ‘De Grondwettige Regeringsvorm bestudeerd in Engeland.’

Met veel genoegen kondigen wij het volgend werk aan: ‘De Tolquaestie van het Zwolsche Diep, ten zesdenmale toetoegelicht door h.j. schuttevaêr, naar aanleiding van het verslag der Commissie; vervolg op de Toelichtingen der Tolquaestie in 1848 tot 1856 uitgegeven. Assen, 1857.’ Dat werk geeft een beredeneerd verslag der gehoudene enquête in deze zoo dikwijls besprokene en beschrevene zaak. Uit den aard der zaak is het dus voor geene beoordeeling vatbaar, en dit te minder daar het met de enquête zelve niet vergeleken kan worden, ten minste niet door steller dezes, die daarvan geen exemplaar bezit. Alleen kunnen wij lof toebrengen aan den Schrijver, die het gehouden onderzoek, in goeden vorm, aan zijne landgenooten bekend maakt.

{==378==} {>>pagina-aanduiding<<}

Quandoque bonus dormitat Homerus. Wat wonder, dat ook een Uitgever als a.c. kruseman, die anders zoo goed en zoo juist ziet op welke wijze hij het werk der auteurs de wereld moet inzenden, zich in der tijd vergist heeft (onzes inziens) met de uitgave van v.d. pot's Julianus de Afvallige. Deze dichter toch brille au second rang; het echt poëtische, dat onnoembare mist ge te vaak in zijne verzen; en dan nu die verzen tot een prijs op te voeren door eene zeer kostbare geillustreerde uitgave - dat was verkeerd. Nu kunnen wij berigten, dat het dichtstuk een ander pakje heeft aangetrokken - niet meer die prachtband - het is eene zoogenaamde nieuwe uitgave geworden, à f 1-50. - De prijs beantwoordt meer aan de innerlijke gehalte van het stuk, hoewel zoo'n ingenaaid boek met goud op snede toch iets tweeslachtigs blijft. Nu make wie een goed vers wil lezen gebruik van deze prijsvermindering - het streelt en..... sticht, al sleept het ook niet mede.

Als iemand gereisd heeft, dan vragen zijne vrienden om zijn journaal, zoo hij er een hield, te lezen. Dat is zeer natuurlijk, en even natuurlijk is 't dat hij zulk een verzoek niet van de hand wijst. Maar hoe dan, als iemand zoo vele vrienden heeft als Dr. van oosterzee? Is 't niet verschoonlijk dat hij de drukpers te baat neemt, wel wetende, dat hare onkosten door die vrienden ruimschoots zullen worden vergoed? Te meer, daar niet een bepaalde kring van 50 of 100 bekenden hem zijne reis wil hooren verhalen, maar duizenden uit het lezend publiek, bekenden en onbekenden, waarom het niet in den handel onvoldoende is, tenzij het, gelijk bij sommigen in onze dagen en in ons Nederland eene zeer geheimzinnige beteekenis heeft en overeenkomt met wèl in den handel. Moet de kritiek dan nu komen met een: ‘foei! welk eene reisbeschrijving’? 't Zou onedel zijn. Moet zij zeggen: ‘o zoo heerlijk! o eenige van oosterzee!’ Evenmin. Maar wat zij getuigt van Op Reis; nieuwe Bladen uit de Portefeuille, à f 1-60, bij van der meer en verbruggen uitgegeven? 1o) Dat zijne vrienden er genoegen in zullen vinden, al zeggen ze ook nu en dan, dat de data en facta wat opeengestapeld zijn, terwijl ze er toch den beminden prediker in zullen herkennen. 2o) Dat zijne.... vijanden is zoo hard, niet-bewonderaars is beter, moeten waarderen, dat er niet zulke.... dwaasheden in dit reisverhaal staan als in die eerste bladen. 3o) Dat de onpartijdige moet zeggen: ‘die Dr. van oosterzee is toch een man van genie en talent, en hij heeft een goed hart; dit boek zal zijn naam niet schaden, maar zou hem dien ook niet hebben verschaft, het zal dien ook niet aan het nakroost overbrengen; maar, enfin! dat is ook zeker in 't geheel zijne
bedoeling niet geweest.’ Conclusie: die man uit het Voorberigt moge den Schrijver voor oogen staan; want hij mag ook wel eens ‘neen!’ zeggen. Wie weet hoe dikwijls hij 't reeds zeide. Gevierd te worden is niet altijd een gemakkelijk leven te hebben.

{==379==} {>>pagina-aanduiding<<}

Hanna in hare vier diensten. Een boekje voor vrouwen om te koopen, voor dienstboden om te lezen, voor allen om te behartigen. Naar het Engelsch, van margaretha maria brewster. Te Haarlem, bij a.c. kruseman. 1856. In kl. 8vo. 116 bl. f :-90. - Of de Engelsche Schrijfster zelve hare kleine hanna zulk een wijdloopig getuigschrift op de borst heeft geplakt, dan of dit eene Nederlandsche uitvinding is, weet ik niet - maar die omhaal van woorden stemde ons ongunstig voor den inhoud van dit boekske, dat er anders regt lief uitziet. Doch hoe werd onze verwachting overtroffen, hoe klom, al lezende, onze belangstelling, en nu wij het ten einde toe hebben gelezen, voelen wij ons gedrongen er het geëerd publiek en meer bepaald het vrouwelijk publiek opmerkzaam op te maken, als op een geschrift dat zoowel voor de dienstboden als voor de meesteressen vele leeringen en nutte wenken geeft in den onderhoudenden vorm van een verhaal, waarin wij hanna in vier zeer verschillende diensten zien verschijnen: eerst geheel ongeschikt, onhandig en onkundig, en zich allengs volmakende onder zeer verschillende meesteressen en opvoedsters. Er ligt veel kennis van het leven en den mensch ten grondslag dezer schets; geene jonge dame, geene huismoeder, geene dienstmaagd zal het uit de handen leggen zonder er enkele trekken van haar eigen beeld in wedergevonden te hebben, en wij wenschen van harte, dat dit boekske niet in den snellen stroom der verschijnende en verdwijnende boeken verloren ga, maar zich eene plaats in menig gezin, in menig hart moge verwerven, daar het eene hoogst belangrijke bijdrage is tot die volksboeken, waarin volksopvoeding het leidende denkbeeld is, en men ons niet op hersenschimmige theoriën onthaalt,
maar ons de eenvoudige praktijk voorlegt, zoo als die door een iegelijk onzer kan en moet worden in beoefening gebragt.

Aan ‘Een Nederlandsch Kunstenaar’ is eene warme hulde gebragt door Dr. j.j. viotta, w.j. hofdijk en Dr. j.p. heije, in een stukje, getiteld: ‘j.b. van bree’, waarvan een ‘tweede druk’ het licht ziet, uitgegeven te Amsterdam, bij de Erven h. van munster en zoon, in gr. 8vo., 22 bl. f :-75. - Deze hulde, opgedragen aan de Maatschappij Cecilia, behelst een kort, maar welgemeend woord van den eerste der drie genoemden, in proza, 4 bladzijden groot, en in dat enge bestek natuurlijk slechts oppervlakkig; daarna een vers van hofdijk: ‘bij de groeve’, en een ander: ‘ter uitvaarte’, van Dr. heije. Zoo warm het eerste is, zoo gekunsteld het laatste met zijn herhaalde:

Strijdende krachten, 
Leven en Dood, 
Smelten tot ruste, 
Graf in uw schoot! 

Wij gelooven niet dat de nagedachtenis van van bree of de dichterroem van Dr. heije er iets bij zouden verloren hebben, zoo deze klinkklank ongedrukt ware gebleven. Een wèl uitgevoerd, slechts wat stijf portret van van bree versiert dit

{==380==} {>>pagina-aanduiding<<}
boekske. - Bij het graf van den uitstekenden toonkunstenaar hield de Amsterdamsche pastoor haanraads eene Lijkrede, ‘voor de vuist gehouden en uitgesproken’ (sic!) door dien geestelijke, ‘uitgegeven en verkrijgbaar bij j. beerendonk, te Amsterdam.’ 't Is jammer, dat de nagedachtenis van den voortreffelijken toonkunstenaar zich knoopen moet aan zulke onbeduidende taal, koud als ijs, en ten deele daar al zeer weinig te pas komende; b.v. de betrekkelijk breede inleiding, strekkende om te zeggen welke redenen de directie der begraafplaats hebben doen besluiten om in den regel aldaar geene aanspraken te vergunnen! Als er zulke gehouden worden, is dat waarlijk ook een wijs besluit!

Pantheon. Tijdschrift ter verspreiding van nuttige kennis. Onder Redactie van Mr. w.r. boer, d. grothe, Dr. j.w. gunning en Mr. o. van rees. Nieuwe Serie. Eerste Jaargang. 12 Aflev. à 5 bladen. Te Zutphen, bij w. thieme. In gr. 8vo. f 6.- Zoo de eerste Aflevering van de nieuwe Serie van het Pantheon tot proeve dient van 't geen het tijdschrift worden zal, durft Ref. het aan allen aanbevelen. De onderwerpen, welke in de vier stukken van dit No. I gevonden worden, zijn allerbelangrijkst, en allen, voor zoo verre Ref. het beoordeelen kan, ferm behandeld. Zij zijn: léon faucher, als Staatsman en Staathuishoudkundige, door den eerstgenoemden Redacteur; wie dit gelezen heeft, zal zeker, even als Ref., verlangend uitzien naar het vervolg van deze monographie, vooral wegens de belofte door den Schrijver gedaan, van mededeelingen te zullen doen uit de nagelaten Mélanges van faucher, voor wien hij zijne lezers reeds zoo veel belangstelling heeft weten in te boezemen. - De bijdrage van den Heer grothe, betreffende De aardbol als vloeibaar ligchaam, behelst wel niet veel nieuws, maar beveelt zich aan door de populaire voorstelling van hoogst interessante en interesserende zaken. - Van de derde bijdrage, die van den Heer j.h. gunning, jr., valt niet veel te zeggen, dewijl het slechts eene Inleiding is op 't geen de Schrijver zich ten doel heeft gesteld mede te deelen. De bijdrage is getiteld: Over Zielkunde, en zal eene beschouwing behelzen van roorda's Zielkunde. - Ook het vierde stuk: De
Engelsche Staatsregeling sedert willem III, door den laatstgenoemden Redacteur, heeft in zijn onderwerp eenen recommandatie-brief, en zal ongetwijfeld strekken om het verlangen naar meer opstellen in dit genre van Mr. van rees op te wekken bij de lezers van dit maandschrift, dat wij een voor den Uitgever bevredigend succes toewenschen.

Algemeene Voorschriften behoorende bij de Bestekken van de verschillende Rijkswaterstaatswerken. Te 's Gravenhage, bij de Gebroeders van cleef. - Een nuttig werkje voor velen, ook voor directiën die niet bepaaldelijk met rijkswerken te maken hebben. Zeer aanbevelenswaardig om de nuttige opmerkingen die er in voorkomen - zie de nota omtrent den bazalt-steen.


{==381==} {>>pagina-aanduiding<<}

Boekbeschouwing.

Over de weldaad van Christus. De zeer beroemde en wijd vermaarde getuigenis van een roomsch-gezinde, uit den tijd der hervorming, ten voordeele der regtvaardiging uit het geloof. Een oorspronkelijk Italiaansch geschrift, waarvan duizende exemplaren op last der Inquisitie zijn verbrand, en dat men geheel vernietigd waande, doch waarvan voor eenigen tijd in Engeland een exemplaar is wedergevonden. Voorafgegaan door eene hoogstbelangrijke inleiding omtrent den Auteur. Tweede druk. Amsterdam, (bij) A. Jager. Water 110. In 12mo. VIII en 136 blz. f :-60. 25 Exempl. f 12-: 50 Exempl. f 22-:

Is de oplaag van een werk uitgeput eer de navraag der kooplustigen ophoudt, noode zal men het den uitgever euvel duiden zoo hij tot de bezorging van een tweeden druk besluit. Maar wel moet men soms met verwondering vragen, welke de oorzaak van het aanhouden der navraag naar dit of dat boek of boekjen mag zijn. R. heeft ten aanzien van het bovengenoemd werkjen vruchteloos een afdoend en bevredigend andwoord op die vraag gezocht. Aonio paleario's geschrift over de weldaad van christus kan, moet een hoog belang voor zijnen tijd hebben gehad. Wie het Italië der zestiende eeuw kent, begrijpt dat daarvan van 1542 tot 1548 te Venetië alleen 40,000 exemplaren gedrukt en verkocht zijn. De belangstellende christen dankt deswege den Heer der gemeente. Maar andere tijden hebben andere behoeften. Voor onze eeuw heeft dit geschrift geene hoogere waarde dan die eener theologische reliek. 't Bevat veel goeds: maar onder dat alles niets dat in latere tijden niet beter is voorgesteld. En moge 't eenmaal een krachtig wapen zijn geweest tegen Rome, onze eeuw zij voorzigtig met een zwaard dat, aan twee zijden gescherpt, der reine euangelieleer even schadelijk kan worden als aan het vatikaansch systheem. Aonio paleario bestrijdt de leer van de verdienstelijkheid der werken. Maar hij doet dat door het dogma der plaatsvervangende voldoening door de verdiensten van den tweeden persoon der triniteit. Zulke bond-
{==382==} {>>pagina-aanduiding<<}
genooten zijn gevaarlijk, en 't is te hopen dat niemand, wien 't om de verspreiding van een helder euangelisch christendom te doen is, dit werkjen als middel daartoe moge bezigen. Ieder nadenkende gruwt voor de consequentie der leer, dat onze schuld door het bloed van jesus betaald zou zijn; - huivert bij 't hooren of lezen der uitspraak dat God jesus zou hebben gestraft om onze zonden. Welnu! 't eerste is schering en inslag
van paleario's betoog: 't laatste leest men uitdrukkelijk o.a. bl. 42. Wie met den apostel (Rom. xii:1) op eene redelijke godsdienst prijs stelt, en met den Heer zelven in zuivere godskennis den weg des eeuwigen levens erkent, loochent en bestrijdt het even onbijbelsche als onware dogma der godheid van christus. Paleario spreekt het in zijn grofsten vorm uit (blz. 78 v.). Dit is geen verwijt tegen den geleerde der zestiende eeuw, maar maakt zijn werk toch ongeschikt voor de euangelisatie der negentiende. Daarom mogten deze grieven niet verzwegen worden. Kleinere vlekken aan te wijzen mag noodeloos worden geacht, waar de aanwezigheid der grootere een afkeurend oordeel wettigt, neen! eischt. Alleen dit: achtte de uitgever nu eenmaal in zijn voordeel een tweeden druk noodig, 't had hem betaamd 't publiek genoegzame achting toe te dragen om naauwkeuriger op de correctie toe te zien. Niedler en giesler blz. 17, aan den galg bl. 21, estificationem en humanitates officia blz. 23, van de wil blz. 35, zijn staaltjens eener slordige correctie, die met vele konden worden vermeerderd. R. besluit met een protest tegen eene uitdrukking van den langwijligen titel. Paleario's geschrift wordt daar de getuigenis van een' roomschgezinde geheeten. Dit woord alleen zou genoeg zijn om dezen tweeden druk als eene bloote boekverkoopers speculatie te brandmerken. De man die als erasmus Rome bij het hoofd greep, die zelf verklaarde met de grondbeginselen der duitsche hervorming in te stemmen, die den mannen van Wittenberg een broederlijken brief schreef, die het leven wegens ketterij onder de handen der inquisitiebeulen verloor,
kan alleen roomschgezind worden geheeten door hem die, misbruik makende van de protestantsche onverdraagzaamheid onzer dagen aan de eene zijde, en van den protestantschen ijver aan de andere, door zulk een woord op den titel koopers tracht te lokken.
b.

v.h.





{==383==} {>>pagina-aanduiding<<}

Stemmen uit den voortijd, die wel verdienen nog eens gehoord te worden, verzameld uit een viertal handschriften der XIVe en XVe eeuw, door F.H.G. van Iterson, Predikant te Leiden. (Te) Leiden, bij D.J. Couvée. 1857. In post 8vo. XII en 191 bl. f 2-:

De heer van iterson heeft zelf gevoeld dat men veel van hem zou eischen wien 't vaderschap toekomt van een boeksken dat onder zoo weidsch een naam de wereld wordt ingezonden. Toch heeft hij, naar zijne eigene getuigenis, geen oogenblik geaarseld dien titel aan zijne bloemlezing te geven. Hij acht haar eene bijdrage tot de kennis der nederduitsche letterkunde vóór de zestiende eeuw, die een blik vergunt in het gemoedsleven in een belangrijk tijdperk der kerkgeschiedenis, en eene onderhoudende zoowel als nuttige lectuur aanbiedt. Deze drieledige verdienste moet heure aanbeveling wezen. Op haar wordt heure aanspraak op aandacht en belangstelling gegrond. Die titels te onderzoeken moet dus de pligt van aankondiger of beoordeelaar worden geacht. Jammer voor de goede bedoeling van den versamelaar dat dit onderzoek tot eene weinig bevredigende uitkomst leidt.
Op de koninklijke bibliotheek te 's Gravenhage bevindt zich eene versameling van boeken, oude drukken en handschriften, afkomstig uit de boekerij van het ‘oude convent’ of ‘St. Jan Evangelisten huse’, een voormalig nonnenklooster te Weesp. Zij is door kerkmeesteren der gereformeerde (*) gemeente aldaar, in wier kamer ze gedurende eeuwen was bewaard, in 1847 aan genoemde inrigting afgestaan. Van een viertal handschriften in 12o dezer versameling, afkomstig uit de veertiende en vijftiende eeuw, en op de catalogus der haagsche boekerij vermeld onder nummers 29, 30, 31 en 34, heeft de heer van iterson uittreksels geleverd, ten deele in spreuken, ontboezemingen en enkele kleine dichtstukken, ten deele in fragmenten van kerkreden en breedere vertoogen bestaande. Of de

{==384==} {>>pagina-aanduiding<<}
keus gelukkig mag heeten, kan slechts hij beoordeelen, die in de gelegenheid is het geleverde met het teruggehoudene te vergelijken; maar men mag dit vertrouwen van hem die aan de beoefening der oudnederduitsche letterkunde menig uitgespaard uur heeft besteed, en mannen als den hoogleeraar de vries en Dr. te winkel heeft geraadpleegd. 't Zal dus niet roekeloos zijn van de veronderstelling uit te gaan dat het beste is geleverd. En is het beste geleverd, dan pleit dit niet voor den inhoud der handschriften. 't Moet den versamelaar worden toegestemd dat de mededeeling van zulke woorden, gedachten, fragmenten enz. zeer geschikt is om de kennis van het godsdienstig leven der vaderen in twee gewigtige eeuwen te vermeerderen. Doch hiertoe beperkt zich hare waarde. Voor de beoefening der middelnederlandsche letterkunde is haar belang luttel. Aanvangers toch zullen daartoe meer getrokken, en daarbij meer gebaat worden door het gebruik eener historische bloemlezing als die waarmede prof. de vries onze litteratuur verrijkte. Meer gevorderden gaan liever tot de bronnen, en geven zeker aan iets klassikers de voorkeur. Als stichtelijk werk beveelt de versameling zich even weinig aan. Niet dat daar volstrekt geen goed in wordt gevonden. Maar men vergunne de vraag: of dat goede in latere tijden niet beter is gezegd? En waartoe tot hetgeen niet behoeft gelaakt te worden teruggegaan, wanneer men zich van 'tgeen moet worden geprezen ruim kan voorzien? Bovendien mag veel daarvan, niet boven 't zeer alledaagsche verheven, ruime aanspraak maken op eene plaats onder de rubriek common places. Onwillekeurig herinnert men zich onder 't lezen gedurig onzen tijdgenoot larochefoucauld, die, waarschijnlijk in de meening dat zijn naam hem verpligt tot het schrijven van maximes, der wereld waarheden verkondigt als: qu'il faut plaindre les méchants, mais
ne pas les imiter. Bewijzen aan te voeren zal wel overbodig wezen: ze behoeven niet gezocht, maar slechts gegrepen te worden. Eindelijk: zoo men de teekenen des tijds gadeslaat, moet, wie 't wèl meent met dit geslacht, het oprakelen van godsdienstige geschriften uit de laatste eeuwen vóór de hervorming, - behoudens wanneer het met een wetenschappelijk doel geschiedt, - meer afkeuren dan toejuichen. Hoe ook de mannen uit het kamp der juristen, dilettant theologen, levend in het verleden, blind voor het tegenwoordige, mogen

{==385==} {>>pagina-aanduiding<<}
toonen het tegenovergestelde te denken: niet dogmatisme, maar piëtisme en mysticisme, karikaturen der verhevene piëteit en mystik, zijn de ziekteverschijnselen der vaderlandsche gemeente in onze dagen. Zij waren ook die van dat gedeelte der christenheid vóór de hervorming dat naar betere dingen hijgde. 't Valt dus ligt te beseffen, dat juist de betere litteratuur dier dagen van dien geest doortrokken was, maar ligt ook dat zulke lectuur, op nieuw aangeboden, door ons volk, zoo gehecht aan het oude, en 't daarom reeds op prijs stellend dat ze ‘stemmen uit den voortijd’ bevat, - welke daarenboven door een predikant worden aanbevolen als stemmen ‘die wel verdienen nog eens gehoord te worden’, - gretig zal ontvangen worden, en....... der kwaal nieuw voedsel bieden. Gelukkig dat de taal en de spelling der eeuwen waarin de handschriften werden opgesteld, door den versamelaar zijn behouden, en deze fragmenten ontoegankelijk maken voor een groot deel des volks!

b.

v.h.

Het Heidensch Rome. Naar het Fransch van N. Roussel. Zevende druk. Te Rotterdam, bij van der Meer en Verbruggen. 1856. In kl. 8vo. 31 bl. f :-25.

Al is dit boekje klein van omvang, al kost het niet meer dan 25 cts., eene opzettelijke aankondiging is het overwaardig; niemand, die het gelezen heeft, zal zich verwonderen dat de vertaling reeds voor de zevende maal is herdrukt. ‘Het Heidensch Rome’, is de titel, en hieraan getrouw, geeft de Schrijver ons eene naauwkeurige schets van de verschillende Heidensche godsdienstplegtigheden, die ten tijde der geboorte van het Christendom in de hoofdstad van het Romeinsche rijk in zwang waren. Al wat hij daarover mededeelt, wordt met aanhalingen uit geloofwaardige schrijvers aan den voet der bladzijden gestaafd. Hij spreekt, na in zijne Inleiding het gevaar van het Formalisme, het hangen aan uiterlijke vormen, in de godsdienst te hebben aangewezen, over de opperpriesters der Heidenen, hunne priesters, de onthoudingen, de inkomsten der Heidensche priesters, de feesten en processiën, halve goden, het vagevuur en de gebeden. Het ongerijmde dezer onderscheiden Heidensche instellingen en gebruiken, de treu-
{==386==} {>>pagina-aanduiding<<}
rige vruchten, die zij in de Oude Wereld droegen voor het leven, worden met juistheid en klaarheid aangetoond, en daartegenover het Christendom gesteld als de godsdienst van geest en waarheid, dat met al wat tot het Heidendom behoort, in tegenspraak is, waardoor al wat Heidensch is, afgeschaft en opgeheven is. Als zoodanig zou dus het boekje van roussel reeds groote waarde hebben, omdat het den Christen zijne voorregten als belijder van Gods Zoon hooger doet waarderen.
Maar wien valt het niet terstond bij het lezen in het oog, dat al wat de Schrijver zegt van het Heidensch Rome, in den volsten zin toepasselijk is op het Rome van onze dagen, op het verbasterd Christendom, dat in de Roomsch-Katholieke Kerk is opgetreden, en, ondanks het licht der Hervorming, zich in donkere nevelen blijft hullen? Zonder dat het door r. met een enkel woord wordt gezegd, zien wij met duidelijke trekken de Roomsche als eene Heidensche Kerk afgeschilderd, de dwalingen en zonden van het Heidendom als in den boezem des Christendoms weêrgekeerd, ons voorgesteld. Met meesterlijken tact is dit geschied, met treffende klaarheid tot het einde toe volgehouden. Dit is de ware bestrijding van Rome; zonder bitterheid of wrevel wordt hier gesproken; alleen in het licht der geschiedenis worden Heidendom en Christendom tegenover elkander geplaatst. In dien spiegel beschouwe nu de Kerk van Rome zichzelve. - Met aandrang bevelen wij dit boekske aan alle vrienden der waarheid en der godsdienst aan. Wie Evangelisch licht wil verspreiden, hij verspreide ‘het Heidensch Rome’ van n. roussel.

-r-

J.H. Merle d'Aubigné. Geschiedenis der Hervorming in de zestiende eeuw. Tweede druk. Eerste Aflevering. Te Rotterdam, bij van der Meer en Verbruggen. 1856. In roijaal 8vo. 32 bl. f :-25.

Tot aanprijzing van merle d'aubigné's Geschiedenis der Hervorming behoeven wij niets te zeggen. De tweede druk der vertaling van dit hoogst belangrijk werk getuigt voor den goeden smaak van ons lezend publiek, dat getoond heeft degelijke lectuur op prijs te kunnen stellen. Wij hebben niet meer dan de eerste Aflevering voor ons, en vernemen van de Uit-
{==387==} {>>pagina-aanduiding<<}
gevers, dat deze tweede druk voor aanmerkelijk lager prijs dan de eerste wordt verkrijgbaar gesteld. In plaats van f 31-25 zal deze uitgave niet meer dan 13 à 15 gulden kosten. In ruim 50 à 60 Afleveringen van 32 bladzijden zal het werk compleet zijn. Elke maand zullen zoo veel mogelijk twee Afleveringen verschijnen. Het te verwachten Zesde Deel zal den inteekenaren, dadelijk nadat het in het oorspronkelijke het licht zal hebben gezien, op dezelfde voorwaarden geleverd worden.
Wij hebben niets dan lof voor deze onderneming, en voor de wijze, waarop zij wordt ten uitvoer gebragt. De ons toegezonden eerste Aflevering munt uit door een goeden, helderen druk, over het algemeen door getrouwheid in de overzetting en duidelijkheid van stijl. Wat het laatste punt betreft veroorloven wij ons enkele opmerkingen in het belang der vertaling, hopende dat de Vertaler daarmede welligt voor de volgende Afleveringen zijn voordeel zal kunnen doen.
Op bl. 3 teekenden wij bij regel 4 en 5, Dusdanig tot maakte, aan, dat hier de stijl kon verbeterd worden. Evenzoo iets verder, waar in plaats van de woorden - het eerstbedoelde - liever de zaak zelve had moeten genoemd worden. Men kan al te letterlijk het oorspronkelijke wedergeven.
Bl. 11, regel 2: Deze jongen, van twaalf jaren oud.
Id., regel 7, waar van een kerkelijke gesproken wordt. Bedriegen wij ons niet, dan is dit geen Hollandsch woord. Waarom niet - geestelijke?
Bl. 14, midden. Alle stam, taal en volk. - Dit is Engelsch, geen Hollandsch. Evenzoo op bl. 16: woorden, die ons door de tusschenruimte der eeuwen tegenklinken.
Bl. 19, aan het eind van regel 7 en 8, eene zeer in het oog vallende drukfout.
Bl. 27, midden. Of de grondleer van het Evangelie, zoo als hier gezegd wordt, tot verval komen kan, zouden wij betwijfelen. Zij kan in minachting, in vergetelheid geraken; maar zoo lang zij waarheid is, kan zij zelve niet vervallen.
Id., laatste regel, waar monniken is afgebroken op deze wijze: monnik- en.
Bl. 29, reg. 5, v.o.: wederbarend zou beter vertaald zijn met herscheppend.
Bl. 32, waar wij, regel 11, v.o., lezen: Italië, die twistappel voor Europa, droeg misschien meer dan eenig ander ding

{==388==} {>>pagina-aanduiding<<}
er toe bij, om de vorsten de oogen te openen. - Hier wordt Italië dus een ding genoemd, een gevolg der letterlijke vertaling. Moet zijn: meer dan iets anders.
Ziedaar enkele opmerkingen, die ik bij eene aankondiging van zulk een belangrijk werk niet mogt terughouden. In de volgende Afleveringen hopen wij niets dan reden tot lof te vinden. De Uitgever worde beloond voor zijnen moed door een ruim debiet; ook van dezen tweeden druk. Waarom?vragen wij ten slotte, is het ‘Preface’ van het oorspronkelijk, waarin de beginselen door den Schrijver gevolgd, worden uiteengezet, niet in deze vertaling opgenomen?

-r-





Geloof. Open Brief aan Dr. S. Hoekstra, B.z., Hoogleeraar aan de Kweekschool der Doopsgezinden te Amsterdam, Schrijver van: ‘Het Geloof des Harten volgens het Evangelie’, door L.W.E. Rauwenhoff, Theol. Doct., en Pred. te Dordrecht. Te Dordrecht, bij P.K. Braat. 1857. In gr. 8vo. 39 bl. f :-50.

Prof. h. had het geloof voorgesteld als eene daad des harten, en wel, nader bepaald, eene daad van vrije zelfovergave aan den Heer. Hiertegen komt r. op, en noemt het geloof een toestand, of eigenaardige bestaanswijze, van 's menschen geest, en wel, nader bepaald, den toestand van het met God verbonden zijn. Dáárin heeft r. voorzeker gelijk, dat het geloof geene daad of afgesloten feit is; doch dit gebrek van h's definitie is ligt te verhelpen, wanneer men eene daad in een doen verandert. Waar is het echter óók, dat het geloof, habituëel geworden, een toestand heeten kan. Maar, indien nu al een zoodanig met den mensch als zaâmgewassen geloof niet geheel passend als een doen gekenschetst wordt, r. heeft voorbijgezien, dat het toch nog veel onrigtiger verward zou worden met die lijdelijkheid, welke het woord toestand ons voor den geest brengt. Beide definitiën zijn dus éénzijdig; maar die van r. wel het meest. De ware definitie, waarin het rustende en het werkende element des geloofs moest zaâmgevat zijn, is o.i. nog niet gevonden.
Wat de gevolgen betreft, waardoor r. de praktische waarde zijner stelling wil doen uitkomen, 't is, vreezen we, door hem niet voldoende aangetoond, dat ze uit deze en geene andere

{==389==} {>>pagina-aanduiding<<}
bepaling kunnen worden afgeleid. Wanneer hij, b.v., ter verklaring van het verband tusschen geloof en geloofsleer, de laatste ons omschrijft als den inhoud van 's menschen geloofsbewustzijn, dan hechten wij aan deze zijne omschrijving ons zegel, maar vragen hem tevens: of men zich niet even goed een doen als een toestand bewust is? Of, wanneer hij den weg tot vrede tusschen Christelijk geloof en elke, maar vooral de natuurkundige wetenschap meent te ontdekken in de erkenning van de zelfstandigheid en onafhankelijkheid des geloofs, dan vragen we op nieuw: waarom een doen onzelfstandiger en afhankelijker zij dan een toestand?
Waartoe de afzonderlijke uitgave dezer brochure? Voor de bezitters van h.'s boek is zij niet onmisbaar: immers laat de kern zich met een paar regels in ieders adversaria aanteekenen: beter ware zij dus met eenige onschadelijke bekorting in een onzer Godgeleerde tijdschriften geplaatst. Dit zij echter niet zóó gezegd, als of de lezing de moeite niet beloonen zou. Ten bewijze van het tegendeel diene het navolgende: ‘Het is ligt, treffende boetredenen te houden tegen heillooze leerheiligheid, maar daarmede zijn zij niet geholpen, die meenen dat de Christelijke geest zich ook nu nog, gelijk in de dagen van paulus, in de gave der kennis openbaart, en die gaarne zouden willen weten in welke betrekking hun inzigt in de waarheid tot hun godsdienstig geloof moet staan. Zij weten wel dat zij door hunne dogmatiek niet zalig zullen worden, maar, indien het hun ernst is met hun Christendom, zullen zij zich ook niet tevreden laten stellen door de verzekering der miso-doctrinairen, dat de leer onverschillig is, indien men slechts van harte in jezus gelooft. Telkens toch zal het hun te binnen komen, welke hooge waarde jezus zelf aan de kennis der waarheid heeft toegekend, en, hoe meer zij met aandacht zichzelven gadeslaan, zoo veel te meer zullen zij bespeuren, dat er bij hen een innig en onscheidbaar verband bestaat tusschen hun godsdienstig leven en de voorstellingen, die zij zich over de godsdienst vormen.’

v.p.





Wat er door de Theologische Faculteit te Leyden al zoo geleerd en geleverd wordt. Eene stem der smart en des beklags door Mr. Is. da Costa, Lid der Nederlandsche Hervormde Kerk.

{==390==} {>>pagina-aanduiding<<}
Te Amsterdam, bij H. de Hoogh. 1857. In gr. 8vo. VI en 64 bl. f :-60.

Een twistschrift, 't welk ons niet mede- of tegenviel, daar toon en inhoud zich niet anders van d.c. verwachten lieten dan ze zijn. Wij vonden nagenoeg niets aanbevelingswaardigs, maar daarentegen veel laakbaars, als: 1o. een dunk van eigene onfeilbaarheid, die zich tegenover partij zelfs het woord van den Heer aanmatigt: ‘Dwaalt gij niet, daarom dat gij de schriften niet weet, noch de kracht Gods?’ 2o. eene zóó bekrompene opvatting des Christendoms, dat zij niet inziet, hoe dezulken, die, als de Leydsche Hoogleeraren, bij al hunne leervernieuwing toch aan den christus en Zijne grondgedachten vasthouden, eerlijkerwijze - niet in de Hervormde, neen - in de Christelijke Kerk kunnen blijven; 3o. een uit partijschap ontsproten gebrek aan waarheidszin en diensvolgens ook aan grondigheid en naauwkeurigheid, waardoor er tegen Leyden geschermd wordt met woorden, die, als citaat gedrukt, echter ‘geen citaat zijn, maar formuleering eener werkelijk’ [bij wie?] ‘bestaande, misschien wel eens door sommigen onbewimpeld geuite zelfverdediging der bestredene richtingen’; gelijk dan ook wel niemand, wien het om waarheid te doen is, eene getrouwe expositie der Leydsche theologie zoeken zal bij een beschuldiger, die op bl. 62 zelf aan de juistheid eener door hem op bl. 29 met kapitale letters uitgedrukte aanklagt (omtrent 's Heilands wonderbare ontvangenis) twijfelt. Trouwens, d.c.'s waarheidsveete kan zelfs in anderen geen waarheidsgevoel dulden, weswege een strikt eerlijk Schrift-uitlegger als van hengel de verwijting van ‘wonderlijke argumenten’ en ‘vampier-exegese’ voor lief dient te nemen, 't geen hij ook wel doen zal; 4o. eene alweder door blinde partijschap bestuurde
bitterheid, die, wanneer zij, b.v., Prof. kuenen den naam van een ‘jeugdig aankomeling’ naar 't hoofd werpt, eigene antecedenten vergeet - of was de Schrijver van de allen en alles aanvallende en verguizende Bezwaren tegen den geest der eeuw ouder dan de Hoogleeraar? - en die op bl. vi en 15 aan Prof. scholten zijne ontkenning der oorspronkelijkheid van den Griekschen Mattheus tot misdrijf aanrekent, terwijl zij het op bl. 22 betreurt, dat Dr. doedes, die hetzelfde gevoelen voorstaat, niet tot den akademischen leerstoel geroepen zij.

{==391==} {>>pagina-aanduiding<<}

In dezen trant voortgaande, mag d.c., naar we gelooven en hopen, er tamelijk gerust op zijn, dat zijn isolement, 't geen hij eens zijne kracht noemde, ook zijn ongestoord eigendom blijven zal.

v.p.




H.F. Kohlbrügge, Doctor in de Godgeleerdheid, Predikant der Nederlandsch-Gereformeerde Gemeente te Elberfeld:

Drie Leerredenen over de Wet der reiniging van de Melaatschheid, Lev. xiv: 1-20. 1855.

De Voetwassching, Leerr. over Joh. xiii: 1-17. 1856.

De Staf en de Steenrots, Leerr. over Num. xx: 8. 1856.

Het Gebed van David, Leerr. over Ps. cxix: 17. 1856.

De ware Vrijheid, Leerr. over Rom. vi: 22. 1856.

Leerrede over Ps. xviii: 21-25. 1855.

Twaalf Leerredenen over 1 Petr. iv: 1-16. 1856.

Alle gedrukt te Amsterdam, bij C.A. Spin en Zoon.
Wanneer gij u, geachte lezers! uit ‘Het Leesgezelschap te Diepenbeek’ de preek herinnert van den proponent jak. klos over ‘Salomo's liefdekoetsen’, naar Hoogl. iii: 9, 10, gij zult vrij wel den geest van kohlbrügge's Leerredenen geteekend vinden.
Wilt gij uit eene kleine proeve alles beoordeelen? Ik zal eene goede plaats nemen, waarbij men, als een verstandig woord hoorende, weder bedaard wordt; uit de Leerrede over 1 Petr. iv: 3, het slot, bl. 52: ‘Wat kan de moedwillig opgevulde maat van zonden en ongeregtigheden menigéén diep ter neder slaan, zoodat hij er door verpletterd wordt! Maar waar de zaligmakende genade beslag op ons gelegd heeft, daar heeft nog een ander berouw plaats, het berouw namelijk, waarbij men zich zelven verwerpt en verworpen heeft voor het aangezigt van den Heiligen God; - het berouw, dat ter zelfder tijd overgaat in den lof des Allerhoogsten. Daar is niet de wereldsche droefheid, over verlies van eigene heiligheid, waarbij men zegt: “had ik het toch zoo of zoo gedaan, dan -,” maar de droefheid naar God, welke de zonde als zonde verfoeit in het licht der genade. En juist van wege het genot der alles te boven gaande genade leeft deze bekentenis in het harte: “Ik heb mij vroeger genoeg be-
{==392==} {>>pagina-aanduiding<<}
roofd van de zaligheid, welke ik in God had kunnen hebben: ik heb mij genoeg met mijne zonden tegen zijne eeuwige liefde aangekant.” En zoo zij dit: “het is genoeg” voor u, mijne Geliefden! wat rebekka voor isaäk was, toen hij om den wille van het wildbraad er na aan toe was van door den duivel gevangen te worden, en tijdelijk met esau te eten, in plaats van eeuwig met jacob. Amen!’
Wanneer men onbekend was met de ziekelijke vruchten van het kwijnende Evangelie der kunstmatige drijvers van het mysticisme of piëtisme, men zou het voor onmogelijk houden, dat een Theol. Doctor in de negentiende eeuw zulke wartaal prediken kon, dat hij zelf ze waardig achtte om ze zoo te laten drukken, dat ze koopers kon vinden, en zelfs in Nederland, anders niet achteruit in de homiletiek, door een wezenlijk goeden Vertaler overgebragt kon worden. Het ziekelijk element heerscht zoo zeer, dat er aan geene logica, geene exegese, geene ernstige Paulinische of Petrinische vermaning gedacht wordt. Het ware karakter dezer preken is een stelselloos en regelloos (ten minste wij hebben het niet anders kunnen vinden) vergeestelijken van alles, wat de Bijbel geeft, wetten, profetiën, geschiedenissen, en overbrengen op den zielstoestand der menschen in hunne betrekking tot christus. Helaas! wij lezen het weder, de tijd is daar, waarvan paulus voorspelde, dat velen ten minste ‘de gezonde leer niet zullen verdragen, maar ketelachtig zijnde van gehoor, zullen zij zich zelven leeraars opgaderen naar hunne eigene begeerlijkheden, en zullen hun gehoor van de waarheid afwenden, en zullen zich keeren tot fabelen’, 2 Tim. iv: 3, 4. Gelukkig, dat zulke ziekelijke verschijnsels in de Christelijke wereld, welke toonen, dat de droomende fantasie noch denken kan, noch ernstig onderzoeken wil, over 't geheel toch weinige sympathie vinden. Wij willen ons maar troosten met het oude vaderlandsche rijmpje:

‘Al is de leugen nog zoo snel, 
De waarheid achterhaalt haar wel!’ 

of met een meer gezaghebbend Apostolisch woord: ‘Wij vermogen niets tegen de waarheid, maar voor de waarheid’, 2 Cor. xiii: 8. Wij zeggen het ronduit: kohlbrügge predikt ons geene waarheid; want schier bij elke aanhaling van een bijbeltekst moet men zeggen: dat staat er niet, dat is een zin die er in gelegd wordt!

{==393==} {>>pagina-aanduiding<<}

Genoeg; wij wenschen u, lezers! nooit zoo ongelukkig te worden, dat gij in dezen onzin, welke u hier aangeboden wordt, behagen moogt vinden.

k.





1. Assyrië. De Assyrisch-Iranische Mogendheid (1250-500 j.v. Chr.). Naar de denkbeelden van Jakob Kruger voorgesteld door G. Kuyper, H.z., Luitenant-Ingenieur. Te Amsterdam, bij C.F. Stemler. 1856. In gr. 8vo. VIII en 55 bl. f :-80.

2. Nineveh en de Heilige Schrift. Eene Voorlezing door Dr. J.J. van Oosterzee. Tweede druk. Te Rotterdam, bij van der Meer en Verbruggen. 1856. In gr. 8vo. 64 bl. f :-60.

Gelijk Egypte dezer dagen herleeft uit de vergetelheid der eeuwen en een bloeijende Staat wordt, die een Europeschen invloed begint te verkrijgen, zoo duikt ook het geheele Oosten voor het oog van den beschaafden Europeaan uit den nevel op, waarmede verre afstand en onherbergzaamheid het bedekt hadden. Van alle zijden beschouwd, is het een veel belovend deel der aarde. De handelsman en de industriëel zien er in een terrein, juist geschikt voor het openen van nieuwe, groote communicatie-wegen en van nieuwe belangrijke markten voor hunne fabrikaten. De Christen verruimt zijn oog, en verdubbelt zijne gebeden bij het zien nederdalen van Mecca's Halve Maan uit de hoogte, waarop zij door groote mannen gesteld was. De diplomaat beschouwt het Oosten als een groot worstelperk tusschen Engeland en Rusland, waarvan het meesterschap over Azië de prijs der overwinning zijn zal, en berekent den tijd, wanneer de kolossale magten van het Noorden en het Zuiden genoeg aangegroeid zullen zijn om elkander te raken en met de wapenen elkander te bestrijden. De geleerde vindt er een wel oud, maar geheel op nieuwe grondslagen gebouwd vak van studie, lost daardoor belangrijke raadsels op van ethnographischen, linguistischen, geographischen, chronologischen aard, en legt zich derhalve met de borst toe op de kennis van een terrein, dat zoo rijk is voor de wetenschap. De Parijzenaar ziet in het Oosten het roemrijk strijdperk zijner keizerlijke adelaars, of het vaderland van feruck-khan met zijn schitterend gezantschap, of den bodem, waarop zoo veel voedsel zijner ijdelheid welig tiert. De Theo-
{==394==} {>>pagina-aanduiding<<}
loog, eindelijk, erkent dààr de wieg en bakermat van schier alle godsdiensten, welke zijne aandacht ernstig boeijen, bijzonder van zijne eigene, het goddelijk Christendom, terwijl hij de nieuwste ontdekkingen in de puínhoopen van het aloude Oosten tot schoone bewijzen weet aan te wenden voor de historische waarheid en derhalve voor de
hooge waarde des Bijbels.
Wij mogen daarom den Heer kuyper onzen grooten dank niet onthouden voor het kleine, doch wèl bewerkte stuk, dat wij hier aankondigen. Wij ontvingen het te gelijk met Dr. van oosterzee's Voorlezing: ‘Nineveh en de Heilige Schrift’, doch daar deze reeds in No. XIII, 1856, van dit Tijdschrift is gerecenseerd, vergenoegen wij ons met te erkennen, dat die Redevoering (want Voorlezing willen wij het stuk liefst niet noemen, omdat de gevierde Prediker zich hier geheel in zijn karakter van uitstekend kanselredenaar voordoet), dat die Redevoering, gelijk d.t.p. gezegd wordt, vooral waarde heeft om het publiek onzes Vaderlands te stemmen tot de warmste belangstelling in het aloude Oosten, en verblijden ons daarom zeer, dat zij reeds een tweeden druk heeft mogen beleven. Intusschen moeten wij ook met dien Recensent onze landgenooten eenigzins waarschuwen voor de zwakke zijde van van oosterzee's rede. Hij heeft aangetoond, hoe v.o. wat voorbarig de nog altijd problematische onteijfering der inscriptiën te Ninevé als zeker heeft aangenomen en voorgesteld. Wij mogen er bijvoegen, dat hij den evenzeer problematischen tijd van nahum's profetie als zeker stelt, bl. 53, ‘ongeveer honderd jaren’ vóór Ninevé's val. Welk theoloog zal hem dit op zijn woord toestemmen, daar het altijd een moeijelijk en betwist punt is? En wie zal het goedkeuren, dat hij op dezen lossen grond eene schier bergenvaste redenering meent te mogen bouwen voor de Goddelijkheid der H.S., naardien deze profetie na 100 jaren, volgens hem, in vele opzigten is vervuld? Wij betreuren dit zwakke in die zoo schoone rede, maar meenden toch, èn wegens 't belang der zaak, èn wegens de autoriteit, die de Heer v.o. bij velen in ons land heeft, èn wegens zijne belofte om ‘de
gelegenheid niet te verzuimen’ van zich nog eens weder over dit onderwerp te doen hooren, onze aanmerking niet te mogen weêrhouden.

{==395==} {>>pagina-aanduiding<<}

Hartelijk wenschen wij, dat de belangstelling, door de rede van den Heer van oosterzee aangewakkerd, onze landgenooten doe besluiten het grondige en beredeneerde stukje van den Heer kuyper er bij te koopen, en dezen laatsten Schrijver aan te moedigen om zijne in het Voorwoord ten halve gedane belofte te vervullen van ‘dezen arbeid te doen volgen door de proeve eener aanééngeschakelde geschiedenis van dit zelfde tijdperk (het op den titel vermelde).’ Moge onze stem daartoe ook iets vermogen! Wij gelooven, dat kuyper, reeds sedert jaren in ons Vaderland bekend als grondig beoefenaar der geschiedenis, en die de beste werken over dit nieuwe vak van historische studie schijnt geraadpleegd te hebben, voor deze taak bij uitnemendheid geschikt zou zijn, indien hij namelijk (wat ons onbekend is), bij welligt eigene zwakheid in de Oostersche talen, de hulp inriep van een of meer vaderlandsche autoriteiten in dat vak van studie. Ons werd zijn werkje ‘ter recensie’ gezonden. Het doet ons echter leed, niet genoeg op de hoogte te zijn om eigenlijk te kunnen recenseren, daar noch een behoorlijk overzigt van den stand der onteijfering van de aloude Assyrisch-Iranische gedenkstukken, noch de Schach-nameh (het Boek der Koningen) van den Perzischen dichter firdosi, noch ook het werk van j. kruger, Geschichte der Assyriër und Iraniër vom 13ten bis zum 3ten Jahrhundert vor christus (Frankf. a.M. 1856), ons ter dienste staan, en wij dus met de grondslagen onbekend zijn, waarop de Heer k. zijn arbeid heeft opgetrokken. Wij doen echter gaarne hulde aan den juisten historisch-kritischen blik, die den Heer k. bij populaire voorstelling toch een echt wetenschappelijk opstel
heeft doen leveren. Die kritische blik is wel het eerste, het tweede, het derde, en het hoeveelste vereischte niet? van den geschiedschrijver der aloude historie van het Oosten. Vooral komt dit uit bij de vergelijking der uiteenloopende resultaten van de zwevende redeneringen der Duitschers over de Indo-Germaansche volken en talen, en niet minder der Engelschen over de oud-Oostersche Chronologie. Nog is het immers niet uitgemaakt, of de Assyriërs tot de Zendische of de Semitische volken behoord hebben, en hoe veel hangt van de beslissing dezer quacstie af! Kuyper zegt, bl. 17: ‘Het Assyrisch behoort wel ook tot den Semitischen taalstam, maar vormt toch

{==396==} {>>pagina-aanduiding<<}
een eigenaardig geheel, waarbij Arische invloed moeijelijk te loochenen valt.’ De nieuwe ontdekkingen en de nieuwe gezigtspunten zijn inderdaad zoo belangrijk, zoo verrassend, ja, als verbijsterend schoon voor den geleerde, dat niemand zich verwonderen moet over het wegslepende hunner schriften omtrent de bedoelde onderwerpen, en over het bezwaarlijke voor den niet koelen lezer om onderscheid te maken tusschen hunne waarheid en hypothese. Immers ook in de geleerde wereld geldt de opmerking, die elk in de menschen wereld maakt: wanneer men iets gewigtigs verneemt, dan wordt het door den een veronderstelde, door den ander als waarheid verzekerd, door den derde gedetailleerd voorgesteld. Het zij verre van ons, den Heer kuyper eenigen raad te geven of aanmerkingen te maken, maar wij zouden gaarne het beweerde op bl. 18 nader bewezen hebben gezien, bijzonder deze drie volzinnen; ‘Dit gemis van zekerheid in de lezing der namen [van de Assyrische koningen op de gedenkteekenen van Ninevé] heeft echter niet veel te beteekenen, daar de leeftijd dier Vorsten door de overeenkomstige Bijbelsche gegevens bepaald wordt, en er ten aanzien hunner volgorde niet de geringste twijfel bestaat. De Schach-nameh toch levert ons de dynastie-benamingen; de Grieksche lijsten daarentegen geven ons de persoons-namen, die wel verbasterd, maar des noods nog te bezigen zijn. Hoofdzaak is echter de persoon zelf, en deze doet zich gereedelijk kennen uit de bouwwerken, en wel vooral uit de afbeelding der krijgstochten tegen vreemde volkeren en weêrbarstige rijks-vasallen.’ Wij vreezen, dat hier wat veel de denkbeelden van kruger door kuyper als feiten, de hypothesen als waarheden zijn overgenomen. Zoo begint hij terstond op bl. 1 te zeggen, dat ‘het aan geen redelijken twijfel meer onderbevig is, of West-Azië was de wieg en bakermat onzer voorouders, en zijn 't de
Hyksos (Haiks in Armenië), die, vandáár verdrongen door de Assyriërs, na ruim vijf eeuwen Aegypte te hebben overheerscht, uit deze laatste streek naar den Peloponnesus overstaken, en in den loop der tijden gansch Zuid-, Midden- en West-Europa bevolkten.’ Op bl. 36 blijkt het echter te zijn eene uitkomst, ‘door kruger bij zijne nasporingen verkregen,’ een ‘licht, door hem te midden van zoo veel nevelen ontstoken.’ Wij betwijfelen het zeer, of het geoorloofd is een zoo sterk autoriteits-geloof in zoo duistere

{==397==} {>>pagina-aanduiding<<}
zaken te hebben. Hoe onzeker nog alles is, ook bij bevoegde geleerden, moge, behalve het reeds aangevoerde, ook den lezer blijken uit het allerbelangrijkst artikel Ninevé van l. (den Heer c. leemans) in het Bijbelsch Woordenb. voor het Chr. Gezin, waar zelfs twee verwoestingen van Ninevé, gepaard met twee vernietigingen van Assyrische mogendheden, onder twee (door de Grieken zoo genoemde) sardanapalussen, worden aangenomen. Wij verwijzen overigens naar dit en vele andere verwante artikelen in dat zoo goed geredigeerde Woordenboek, om daarmede te raadplegen.
Maar wij willen eindigen, uit vrees, dat wij anders recensenten zouden worden. Nogmaals, wij hopen op de verschijning en de niet al te haastige, maar zoo veel te meer gewikte en gewogene uitgave van de half toegezegde ‘proeve der Assyrisch-Iranische Geschiedenis van den Heer kuyper’. Hij hebbe moed, lust en kracht om dit veelomvattend werk, hem waardig, te voltooijen. Onze ‘Algemeene Wereldgeschiedenis’, gelijk wij die op de scholen, lagere zoo wel als hoogere, plagten te leeren, zal er aanmerkelijk door gewijzigd worden.
Wij onthouden ons, wegens den rijkdom van zaken in het opstel bevat, van eene inhouds-opgave, welke den lezer niets zou geven, indien zij alleen de titels der Hoofdstukken afschreef, en veel te uitvoerig zou worden, indien zij de hoofdzaken mededeelde. Wij maken daarom ook geene aanmerkingen op kleinigheden. Alleen, om dit te noemen, hier en daar hindert ons zekere onvastheid in de spelling van eigennamen. Zoo vinden wij geene reden, waarom, terwijl, b.v., de Engelsche oo of de Duitsche u in onze taal als oe gespeld wordt, de Engelsche sh niet tevens in sj wordt overgebragt. Men leest toch hier altijd Noeshirwan, wat de Engelschman schrijft Nooshirwan en wij uitspreken als Noesjirwan.

De onderwijs-kwestie volgens de stukken, tusschen de Regering en de Tweede Kamer der Staten-Generaal gewisseld, 18 54/55 en 18 55/56. Te Amsterdam, bij J.H. Gebhard en Comp. 1857. In gr. 8vo. VIII en 46 bl. f : -25.

't Boekje bevat niet, wat de titel doet verwachten. Ons openbaar onderwijs, in al zijne takken, wordt niet bedoeld; zelfs niet het geheel lager onderwijs. ‘Zal in de wet al of

{==398==} {>>pagina-aanduiding<<}
niet worden bepaald, dat het [openbaar lager, burgerlijk school-] onderwijs christelijk moet zijn?’ is hier alleen de vraag. ‘Volgens de stukken tusschen de Regering en de Tweede Kamer’ is, zeldzaam genoeg, genomen in den zin: uit die stukken getrokken. Overgenomen uit de memoriën van toelichting en de verslagen der Kamer, ontvangt men in 't stukje, ‘letterlijk afgedrukt’ en zonder meer, al 't geen voor en tegen 't christelijke van 't openbaar onderwijs op onze lagere staatsscholen is gezegd en beweerd.
Zoo deze weinige bladen gezondere begrippen in omloop brengen omtrent dit verschilpunt, dan zijn ze van groot nut. Wie gewoon is eenig deel aan den strijd te nemen, leze en overwege. Hij, deze strijd, staat zoowel 't algemeen lager onderwijs in den weg, als hij verderflijk is voor de eigenlijke en opzettelijke christelijke onderwijzing en opleiding der jeugd. Voor 't zedelijk en stoffelijk volksgeluk, in zijn geheelen omvang, is eene verstandige regeling van 't lager onderwijs, in al zijne deelen, van zwaar gewigt en blijvende gevolgen. Wordt deze regeling in al hare bijzonderheden door 't algemeen, zelfs door de leiders der partijen, overwogen en getoetst? Neen, dàt al of niet christelijke zet de geheele aangelegenheid, al 't overige van de voorgedragene wet, zóó in de schaduwe, dat de meeste er niets van zien, en geen flaauw vermoeden hebben van de hooge belangen, die met eene wet op 't lager onderwijs zijn verbonden. En 't eigenlijk christelijk onderwijs? 't Is van algemeene bekendheid, dat, door gebrek aan een genoegzaam getal leeraars en onderwijzers, door andere oorzaken, de opzettelijke opleiding der jeugd tot de kennis en de beoefening van 't Christendom door en in de kerkgemeente, om van 't huisgezin te zwijgen, hoogst onvolkomen is; hier en daar treurig. Aan evenredigheid tusschen de behoeften en hare bevrediging is voor 't oogenblik niet te denken: maar, hoe langer de strijd duurt over 't christelijke op de gewone school voor burgerlijk onderwijs, hoe langer men op een gebroken rietstaf steunt, en uitstelt, in eigen boezem, in eigene kerkgemeente, 't kwaad aan te tasten en krachtig de hand te slaan aan verbetering.
Duizenden hebben verzoekschriften geteekend, dat toch de gewone schrijf- en leesscholen christelijke scholen mogten zijn. Waarom toonen die duizenden hunne christelijke gezindheid

{==399==} {>>pagina-aanduiding<<}
niet, ten minste voor zoover ze Hervormden zijn, door te hooren naar de roepstem der Nederlandsche Hervormde Synode, en te teekenen op 't verzoek om een geldelijk voorschot, geheel en éénig ten behoeve van 't christelijk onderwijs daar, waar het te huis behoort, in de kerkgemeente zelve?




Laatste voorbereiding voor de Hoogeschool, of: Instituut van hooger onderwijs, als laatste voorbereiding tot het akademieleven, door Dr. P. de Raadt. Te Amsterdam, bij P.N. van Kampen. 1857. In gr. 8vo. VIII en 39 bl. f :-50.

Vele planten in onze hoven worden, 's najaars, tegen de winterkoude gedekt. Zal die voorzorg doel treffen, dan moet de bedekking niet te zwaar wezen; en het tijdstip, waarop ze wordt weggenomen, juist gekozen. Anders is de plant verbroeid, of, nog niet bestand tegen de opene lucht, raakt ze in hare ontwikkeling ten achter. In de hovenierskunst der opvoeding, doen zich dezelfde verschijnsels voor: menig jong mensch wordt te vroeg aan zich zelven overgelaten: maar veel grooter is hier te lande, vooral in de hoogere standen, het getal van hen, die te lang onder bedekking en schut zijn gehouden; van hen die, als te veel gedekte, als sterk gebroeide kasplanten, niet bestand zijn tegen de buitenlucht, tegen den zedelijken strijd met de wereld en 't leven; van jonge menschen, in welke de kiem aller zelfstandigheid voor altoos is verstikt - waar is de juiste maat, 't niet te veel, 't niet te weinig? Dit verdiende bij onze Nederlandsche opvoedkunde een opzettelijk onderzoek.
De ‘Laatste voorbereiding’ gaf aanleiding tot deze opmerking: de beantwoording dezer vraag is echter haar doel niet. Er zijn ouders, die in den overgang hunner zonen, van de voorbereidende school tot het akademieleven, voor hunne zedelijkheid weinig gevaar zien. Andere zien dat tijdstip vol bekommering te gemoet; ze zijn bedacht op middelen om hunne zonen ‘van lieverlede’ tot dien overgang voor te bereiden, en de klove tusschen den schooldwang en het vrije studentenleven, zooveel mogelijk, onmerkbaar te maken. Voor deze laatste is dit stukje geschreven; hun wordt het plan en de voorwaarden der inrigting voorgelegd en bekend gemaakt. -
{==400==} {>>pagina-aanduiding<<}
Om er iets van mede te deelen: tot de meerdere vrijheid van dit Instituut zal behooren, dat het rooken, maar ‘getemperd en aan bepalingen gebonden’, er toegestaan zal worden; zoo ook paardrijden, zwemmen: 't bijwonen van concerten, tooneelvoorstellingen, familie-bals, enz. - Natuurlijk, is ook 't onderwijs en zijne voortzetting een deel van 't plan.
De cursus wordt den 1sten Aug. e.k., te Leiden, geopend. Ieder leerling betaalt f 1400. - 's jaars; die te Noorthey is geweest, f 1200. -






Het Gymnasium te Amsterdam. - Verslag van den Cursus 1855-1856. 42 bl. - J. Dornseiffen, Gymn. Praec. De Articulo apud Graecos, ejusque usu in praedicato. - Amsterdam, Seyffardt's Boekhandel. 1856. In gr. 8vo. 32 bl. f 1-:

Adhortatio ad commilitones, qua lectiones de litteris Graecis et de Antiquitatibus Romanis in Academia Lugduno-Batava, anno 1856-57 habendas, die 23 m. Septembris 1856 auspicatus est C.G. Cobet. Lugd. - Bat., apud E.J. Brill. 1856. In gr. 8vo. 19 bl. f :-40.

Excerpta e Veteribus poetis Graecis. - Lectionum in usum descripsit et animadversiones criticas adjecit S. Karsten. Traj. ad Rh., apud Kemink et Fil. 1856. In post 8vo. VIII en 182 bl. f 1-50.

De Vaderlandsche Letteroefeningen ontvingen bovenstaande werkjes ter aankondiging. Waarom zouden wij dan aan het oogmerk dier toezending niet voldoen? Nog vergeet immers het ‘Vaderland’ die ‘letteroefeningen’ niet, welke zijnen agricola, erasmus, grotius, salmasius, burman, wesseling, hemsterhuis, valckenaer, enz. enz. enz. niet alleen wijdberoemd, maar ook voor de nieuwere wereld toongevers der beschaving gemaakt hebben. Ons Tijdschrift zou dus, op zijn wel iets pedanten titel afgaande, zich geroepen kunnen achten de genoemde stukjes te kritiseren. Maar Ref. bekent gul weg, dat hij om eene behoorlijke kritiek te leveren, welke de hooggeachte Schrijvers niet naso suspenderent adunco,

‘Saepe caput scaberet vivos et roderet ungues.’ 


{==401==} {>>pagina-aanduiding<<}

Bovendien kan ons Tijdschrift noch wat de ruimte betreft, die het aan der gelijke stukken pleegt te wijden, noch wat zijn publiek betreft, waarvoor het schrijft, het orgaan, of ook maar een orgaan heeten der klassieke letterkunde, en wanneer wij op onzen naam bogende ons wat ver op dat slagveld waagden, wij zouden welhaast van de πρόμαχοι moeten hooren:

Δαιμόνἴ, ἀτρέμας ἧσο, καὶ ἄλλων μῦθον ἄκονε 
Οἳ σέο Φερτε⌕οί εἰσι σὺ δ᾿ἀπτόλεμος καὶ ἄναλκις 
Οὔτε ποτ᾿ ἐν πολέμῳ ἐναρίθμιος, οἐτ᾿ ἐνὶ βουλῇ. 

Wanneer wij ons hedendaagsch publiek en onze eigene meening raadplegen, dan kunnen wij er niet toe komen om diepen rouw te dragen over het verval der klassieke letterkunde. Wij vinden het zoo grooten achteruitgang niet, dat de Editiones cum notis variorum in quarto en groot, ten minste dik octavo, al schaarscher onze persen verlaten hebben en thans geheel ophouden. Wij stemmen het ons publiek toe, dat onze dagen eene andere urbanitas of humanitas van den wèl opgevoede eischen, dan de Ciceroniaansche of Horatiaansche; dat onze mannen der wetenschap het Haarlemmer-meer kunnen droogen of het Suëz-kanaal daarstellen zonder eene letter Grieksch te kennen of wijttenbach's Latijn te schrijven. Wij hebben niet geweend, noch gebloosd van ergernis, toen wij onlangs op eene belangrijke boekverkooping in eene der voornaamste vaderlandsche steden, proh dolor! werken over de cijferkunst behoorlijk duur en zeer goede editiën van classici bij dozijnen in paketten gebonden zagen afslaan. Wij trekken daar geene laudationes temporis acti uit, noch bejammeren daarom de ondegelijheid der tegenwoordige eeuw, ze vergelijkende met de degelijkheid der vorige. Wij schamen er ons niet eens meer over, wanneer de meesten onzer geleerden naauwelijks een dragelijk Latijn spreken of schrijven.
Niet te min is het ons eene ware blijdschap, dat wij de bovenstaande geschriften kunnen aankondigen als vruchten van vaderlandsche studie. Hoe klein van omvang, zij toonen, dat er in Nederland nog lust en smaak is voor de studie der Grieken en Romeinen. Waarlijk, wanneer de leerstoel op het Amsterdamsch Gymnasium door een dornseiffen, en de katheders te Leyden en te Utrecht door mannen als cobet en karsten worden vervuld, dan mogen wij ons hoofd nog vrij verheffen onder de volken van Europa, die de geschiedenis

{==402==} {>>pagina-aanduiding<<}
en de letterkunde der oude klassieke wereld als eene wetenschap blijven eeren en beoefenen. Amsterdan schijnt zelfs eene ouderwetsche opvoeding op het Gymnasium te verkiezen boven de nieuwerwetsche (in de Tweede Afdeeling der 2e, 3e en 4e klassen), daar, volgens mededeeling van den Rector, het geheele getal leerlingen 112 bedroeg, en daarvan slechts 14 tot de Tweede Afdeeling behoorden. Onwillekeurig vergelijken wij hierbij Veendam in de Prov. Groningen, daar wij juist in de Courant lazen, dat het Gymnasium dier plaats voor Wis- en Zeevaartkunde ruim 90 leerlingen telt, waarvan er twee den 6den Febr. 1857, na afgelegd examen, tot eersten stuurman werden bevorderd. In 1855 telde het Gymnasium of de Latijnsche school aldaar slechts 26 leerlingen (Alm. der Maatsch. tot Nut v. 't A. 1857). Amsterdam en Veendam schijnen dus in de zaak van onderwijs verschillend te denken. Het zij zoo. Het Verslag van den staat des Amst. Gymnasiums mag ons echter niet ophouden, zelfs niet de schoone en kernachtige, maar zeer korte toespraak van den Rector, den Heer Dr. veegens, hoe gaarne wij die wel in haar geheel aan alle onze lezers wilden mededeelen. Ons oogmerk is alleen eene korte notitie te nemen van den literarischen arbeid der drie aan 't hoofd dezes vermelde stukken.
De Heer Dr. j. dornseiffen, eerste Praeceptor, heeft op zijne beurt het jaarlijksch Verslag van het Gymnasium te Amsterdam verrijkt met eene Verhandeling, welke in moeijelijk en stroef Latijn en buitendien in geen aangenamen vorm een zeer belangrijk vraagstuk behandelt. De geleerde Schrijver ontleent de geheele leer van het Grieksche lidwoord uit den geest en het karakter des volks, en komt door eene menigte scherpzinnig aangevoerde bewijsplaatsen, waarvan verre de meesten uit plato, tot den regel: ‘Praedicato nunquam articulus additur, nisi quum penitus cognitum vel definitum tanquam par subjecto opponitur. Si subjectum articulo caret, caret eo etiam praedicatum. Exceptio est si aut subjectum tali vocabulo expressum est, quod per se sine articulo cognitum esse potest, aut si praedicatum tali vocabulo expressum est, quod nisi cum articulo postulatam significationem non habet. Itaque eidem huic exceptioni loco dato, si alterutrum membrum articulum habet, id subjectum esse statuere possumus.’ Wanneer deze regel, zoo als wij op het gezag van de meeste door den S. aangehaalde

{==403==} {>>pagina-aanduiding<<}
plaatsen aannemen, ten minste in het Grieksch van de aetas Attica doorgaat, dan gewis heeft de beoefenaar dier schoone taal hiermede veel gewonnen, en zal hij vele hem nu nog duistere plaatsen met meer gemak leeren verstaan.
Prof. cobet opende met No. 2 in regt aangenaam Latijn, alhoewel het bij 't hooren de gladheid en den numerus onzer vermaarde Latinisten, als ruhnkenius, wijttenbach, van heusde, niet bereikt, zijne Akademische lessen in de Grieksche taal en de Romeinsche autiquiteiten. Hij wekt zoo wel van de nuttige als de aangename zijde zijne leerlingen op tot de studie der klassieke Oudheid en wel bijzonder van het Grieksch. Die studie toch is ook nu nog noodig voor degenen, die door hooger onderwijs zich bekwamen tot de hoogste rangen in Staat, Kerk of Wetenschap: ‘Est haec juvenilibus ingeniis veluti palaestra quaedam, in qua vires omnes facultatesque et dotes animi aequabiliter exerceantur, et tam salubris est et fructifera illa mentis agitatio, ut nemo ad quamlibet disciplinam accedat paratior quam is qui ingenium afferat severis Litterarum studiis praeparatum et subactum’ (p. 9, 10).
Prof. karsten levert ons met No. 3, een allerliefst boekske, bestemd om zijne discipelen in te leiden in de kennis van den geest en de eigenaardigheid der Grieksche poëzij. Inderdaad behoort tot eene keuze, als de Hoogleeraar hier gedaan heeft, veel smaak, geleerdheid en oordeel, die dan ook door geen deskundige in de geheele dispositie en behandeling van het werkje gemist zullen worden. Ref. schat dezen bundel dan ook ver boven vele soortgelijke, en acht hem den geschiktsten dien hij kent. Hij gelooft, dat het den Hoogl. allezins gelukt is, zijnen leerlingen in handen te geven ‘exempla, e quibus vel cujusque generis χαρακτῆρα vel praecipuorem poëtarum virtutes ac proprietates qaodammodo possent aestimare’ (Praef. v). Juist de individuële genius van elke hier vertegenwoordigde dichtsoort, en van elken aangevoerden dichter, komt in deze plaatsen helder aan het licht. Het was daarom ook onnoodig, exegetische of aestetische noten er bij te voegen; dat moge of moet geschieden bij het mondeling onderwijs, maar de kritiek vorderde in een professoraal werkje hare regten. De animadversiones criticae werden daarom dikwijls noodig, om den onbruikbaren tekst te herstellen, of den minder aangenamen te

{==404==} {>>pagina-aanduiding<<}
verbeteren. Over 't geheel herkennen wij hierin den nadenkenden en geleerden criticus, terwijl wij ons nu en dan over de krachtige grepen van den meester, die ons wel wat stout voorkwamen, verwonderden.




De Mikroskopische Wereld, of het onzigtbaar werkende organische leven. Naar vreemde bescheiden kritisch bewerkt. Door Dr. H.M. Duparc. Te Amsterdam, bij Gebr. Diederichs. 1856. In gr. 8vo. IV en 106 bl. f 1-40.

Onder dezen titel ontvingen wij ter aankondiging een werk, dat eene populair-wetenschappelijke uiteenzetting levert van hetgeen het mikroskoop ons geleerd heeft betreffende de kleinere vormen van levende wezens, waaraan zich zoo vele vragen voor de leer van het leven van het hoogste gewigt aanknoopen - vragen, welke alleen door eene voortgezette studie van die kleinere wezens ook beantwoord zullen kunnen worden. Men zegge niet: in hoe verre? want als antwoord is te verwachten, maar ook te hopen: nooit ten volle, opdat den mensch het genoegen van het zoeken naar de waarheid overblijve.
Zeer goed is in dit werk de gewigtige vraag behandeld naar het onderscheid tusschen plant en dier, de feiten vermeld, die men ter beantwoording daarvan bijeengebragt heeft, en aangewezen, dat alle kenmerken ter onderscheiding, welke men tot hiertoe meende gevonden te hebben, bij onbevooroordeelde waarneming, onvoldoende zijn, zoodat de Schr., onzes inziens, geheel te regt tot de gevolgtrekking komt: ‘wij houden de mikroskopische planten zelfs (voor) nader aan de mikroskopische dieren verwant, dan deze tot (aan?) de zoogdieren’ (bl. 20). Met die uitspraak is echter moeijelijk in overeenstemming te brengen die andere, welke wij op dezelfde bladz. vinden: ‘het lijdt geenen den minsten twijfel, of alle schepselen - behooren toch reeds bepaald tot eene of andere reeks.’ Zeer mogelijk, dat dit eens nog de uitslag van de onderzoekingen worde, maar dan is ook de meening onhoudbaar geworden, dat de verwantschap tusschen de mikroskopische planten en de mikroskopische dieren grooter is, dan tusschen deze en de zoogdieren. Vindt men eens voor de dierlijke cel of - wat op

{==405==} {>>pagina-aanduiding<<}
hetzelfde neêrkomt - voor het ééncellige dier bepaalde levensuitingen, die bij de plantaardige cel of de ééncellige plant niet voorkomen, dan zullen ook de cellen, waaruit het ligchaam der zoogdieren opgebouwd is, die eigenschappen moeten vertoonen, en zij dus juist daardoor van de plantaardige cel in den grond verschillen. De graad van zamengesteldheid in den bouw der levende wezens is geen natuurlijke grond van verdeeling, en wanneer wij in de hoogst ontwikkelde planten en dieren meer verschil vinden dan tusschen de lagere vormen uit beide natuurrijken, dan is het omdat wij juist het grondverschil tusschen plantaardige en dierlijke cel nog niet gevonden hebben. Zoo is het ook binnen de grenzen van die rijken zelf. Wat is het onderscheid gering tusschen de eijeren, of laat ik liever zeggen - in zoo verre dit ten minste iets anders beteekent - de kiemen der verschillende dieren, en hoe groot daarbij het verschil tusschen hunne ontwikkelde vormen; hoe zeer gelijkt de embryo-zak bij de eene plant op die van de andere, maar wanneer zij de kiem in het zaad voortgebragt hebben, en dit tot ontwikkeling gekomen is, hoe verschillend zijn dan de planten, die er uit ontstaan zijn.
Op bladz. 14-15, waar vermeld wordt, dat zetmeel tot nog toe alleen in plantencellen aangetroffen is, hoewel eene in scheikundige zamenstelling volmaakt met zetmeel overeenkomende stof bij sommige infusoriën gevonden is - zou bijgevoegd kunnen worden, dat Dr. l. auerbach bij eene Amoebasoort werkelijke zetmeelbolletjes ontdekt hecft. Ten aanzien van het chlorophyl misten we bl. 15 eene vermelding van de proeven door den Vorst von salm-horstmar in het werk gesteld, om te ontdekken of er bij de verschillende rijken ook verschil in zamenstelling van deze kleurstof bestaat. Tot nog toe hebben die proeven trouwens niet veel opgeleverd. - Op bl. 17 vonden wij nog eene bewering, die niet meer met den tegenwoordigen stand der wetenschap overeenkomt. We lezen daar: ‘de stelling, dat alleen het vliesje van plantencellen uit cellulose bestaat, is - nog niet omver geworpen.’ Sedert de onderzoekingen van pringsheim en van schacht is het toch gebleken, dat het eigenlijke cellenvliesje, ook bij de plantencellen een dun stikstofrijk vliesje is, waarvan het buitenste gedeelte in cellulose overgaat. Maar dan is de cellulose zelve niets anders dan eene tusschencellenstof, en wordt het van

{==406==} {>>pagina-aanduiding<<}
ondergeschikt belang of de cellen in den mantel der Tunicaten niet door cellulose in den vorm van een vliesje omgeven zijn. Alleen zou het - om de vergelijking voor het leven der cellen ook bij de andere dieren door te voeren - noodig zijn, dat men nader bekend was met de wijze, waarop de lijmgevende stoffen - in bindweefsel, been, kraakbeen - en het Chitin, dat naar leydig tot dezelfde reeks van stoffen behoort, ontstaan. Dat deze als tusschencellenstof te beschouwen zijn, bewijst de ontwikkelingsgeschiedenis, maar of zij een afscheidings-product genoemd moeten worden, dan wel of zij ontstaan door eene scheikundige omzetting van den celwand, is eene nog onbesliste vraag. Alleen in het laatste geval schijnt de overeenkomst streng door te voeren. Hoe dit zij, de stelling zoo als zij door den Schr. uitgedrukt wordt, is niet meer houdbaar. Tegen de woordelijke vertaling die bl. 15 van het woord ‘kool-hydraten’ gegeven wordt - als zijnde stoffen, waarvan de elementen zoo verbonden zijn, dat twaalf deelen koolstof zich met tien deelen water vereenigen - meenen we met reden ons te moeten verklaren. Het woord koolhydraten had moeten behouden, of liever, ook dit niet genoemd zijn; in een populair werk behoort een woord, waaraan eene zoo kolossale dwaling verbonden is, niet gevonden te worden. De scheikundige, de physioloog zal zich zonder nadeel van dit woord kunnen bedienen; hij zal zich daarbij toch steeds herinneren, dat de onderstelling, waarvan het in zijne vorming uitgaat, door de onderzoekingen van favre en silbermann onjuist bevonden is, en dat zij zelfs ten gevolge gehad heeft, dat men niet reeds vroeger in de leer der warmteproductie van het dierlijk ligchaam tot dat inzigt heeft kunnen komen, dat men tegenwoordig over dit onderwerp heeft. Over de aardappelziekte, die op bl. 99 en 100 besproken wordt, draagt de Schr. de meening voor, dat het schimmelplantje eerste oorzaak van de
ziekte is, zoodat het bederf eerst ontstaat ten gevolge van de woekering dier parasiten. Toch schijnt die vraag nog niet geheel uitgemaakt; schacht, b.v., verdedigt in zijn ‘Lehrbuch der Anatomie und Physiologie der Gewächse, 1855’, de tegenovergestelde meening, welke ook schleiden aankleeft. Eindelijk hadden we op bl. 94 meer uitdrukkelijk vermeld willen zien, dat in eene vloeistof, die onder zekere omstandigheden in gisting geraken kan, deze

{==407==} {>>pagina-aanduiding<<}
reeds plaats vindt, vóór dat er nog gistcellen ontwikkeld zijn.
Deze enkele aanmerkingen meenden we niet te mogen terughouden, omdat het werk zich overigens door volledigheid en naauwkeurige populaire uiteenzetting van het tot hiertoe bekende over het behandelde onderwerp ten zeerste aanbeveelt. We wenschen dat het in veler handen kome en hun kennis verschaffe van van die kleine wereld van levende wezens, wier bestaan zonder het mikroskoop niet eens vermoed zou worden, en die nog zullen dienen om vele vragen te beantwoorden, waarvan zonder hen de oplossing moeijelijk gehoopt zou kunnen worden.
Over de vertaling - of wel bewerking - kunnen wij niet geheel zwijgen. Eene zeldzame menigte Germanismen vindt men in dit boek verspreid; de ergste is wel, dat ‘Schwämme’ (bl. 8) vertaald wordt met ‘zwammen’; gelukkig dat dáár bijgevoegd is: of sponsen. Maar tot eene bepaalde verwarring geeft die onjuistheid op bl. 13 en 18 aanleiding. Van de andere Germanismen, sommige geheel nieuwe, zoo als zij Ref. ten minste nog niet voorgekomen zijn, verdienen bijzondere vermelding: ‘kultuurgeschiedkundige beteekenis’ (bl. 84); ‘Silisisch-geschelpte organismen’ (bl. 82). Waarlijk, taal en zinbouw zijn wat ruw slecht. Maar oogenblikkelijk (bl. 20) hiervan genoeg; wij willen gaarne inruimen (bl. 22) dat mogelijker wijze (bl. 37) hier en daar zich eene vergissing ingesteld (bl. 35) heeft. Wie echter zijne moedertaal goed heeft kennen geleerd (bl. 33) of wel anderen heeft geleerd kennen (bl. 33), die haar onverbasterd wenschen te bewaren, die zal trachten zijn schrijven zelfs van onschijnbare (bl. 92) Germanismen te ontledigen (bl. 81).

z.

s.




Theorie der Harmonisch-evenredige Getallen, Harmonische snijding der Lijnen en der Transversalen. Handboek ten gebruike van (?) Gymnasiën, Instituten en tot zelfonderrigt, (;) door J. van Loghem, Privaat-Onderwijzer te Leyden. Te 's Gravenhage, bij de Gebroeders van Cleef. 1856. In kl. 8vo. VII en 306 bl. f 2-50.

Blijkens het Voorberigt is het doel van den Schrijver met de zamenstelling van dit werkje den jongelingen, die de

{==408==} {>>pagina-aanduiding<<}
beginselen der platte vlakken hebben beoefend, een geschikt middel aan de hand te geven, zich tot het hooger wiskundig onderwijs aan onze Universiteiten en Akademiën des te gereeder voor te bereiden. Voor velen toch is die overgang, bij gebrek aan de noodige kennis van de gronden van het hooger onderwijs in de wiskunde, te groot. Om hen met de voornaamste eigenschappen der vlakken nog beter bekend te maken, doch langs eenen anderen, voor hen nieuwen weg, biedt de Heer v.l. hun in deze theorie der harmonische snijdingen der lijnen en transversalen een middel aan.
Ofschoon in vele opzigten met het gevoelen van den Heer v.l. instemmende, houden wij het er voor, dat er nog andere oorzaken van meer praktischen aard bestaan, die in dit opzigt ongunstig werken op de verdere uitbreiding van de opgedane kennis in dit studievak. Het weinige verband dat velen zien in het vak hunner keuze en de wiskunde doet hen haken om hoe eerder hoe liever door een examen van de verdere studie ontheven te zijn. Anderen, hoewel met gelukkiger gevolg daarin gewerkt hebbende, ontbreekt het aanvankelijk aan tijd om daarin verder door te gaan, en deze haasten zich insgelijks om er van bevrijd te wezen. - Het meerendeel van de jongelingen zal in deze poging van den Heer v.l. eerder eene nieuwe hindernis zien om tot het doel te geraken, dan een middel om hunne vroegere studie meer vruchtbaar te doen zijn.
Wij zeggen dit echter niet om daarmede ons ongunstig oordeel over dit werk aan te vangen; integendeel doet het ons genoegen, dat de Schrijver zich tot de zamenstelling heeft verledigd, en wel te meer omdat ons gebleken is, dat hij voor die taak berekend was. Wat men hier en ginds over sommige der genoemde onderwerpen verspreid behandeld vindt, althans in onze taal, heeft de Schrijver tot een geheel verzameld, en op zijne wijze geleidelijk en duidelijk behandeld. Zoo zelfs, dat bij Rec. de vraag meermalen oprees: of het niet beter ware geweest, in sommige stellingen eenvoudig de waarheden, die zoo veelvuldig voorkomen, op te geven, en het bewijs er van aan den leerling over te laten. Met het oog op de jongelieden, die de beginselen der platte vlakken hebben doorgewerkt, en hier zal toch wel niet zonder vrucht bij mogen gedacht worden, had de S. zich die beknoptheid wel kunnen veroorloven? Beknoptheid, zonder aan de duidelijkheid te kort

{==409==} {>>pagina-aanduiding<<}
te doen, is eene eigenschap, die de waarde van een studieboek als het onderhavige, niet weinig verhoogt.
Om den geachten lezer nader met dit werk bekend te maken, volgt hier de hoofdzakelijke inhoud. De eerste afdeeling bevat de harmonische evenredigheden en reeksen. De tweede afdeeling handelt over de harmonische lijnen, harm. gelegene punten, en de harm. snijding eener lijn; de harm. pool en de harm. stralen; de harm. snijding van de regte lijn door den eirkel, de gelijkvormigheidspunten en stralen in verband met de harm. snijding. De derde afdeeling handelt over de theorie der transversalen, de transversaal in verband met gelijkvormigheidspunten, de collineatiepunten, collineaire lijnen en driehoeken, den vierhoek met zijne transversalen, de involutie en de enharmonische verhouding, den veelhoek met zijne transversalen, den cirkel met zijne transversalen, pool en poollijnen, in- en omgeschreven veelhoeken, de transversaal in verband met twee en meer cirkels, chordaallijn en chordaalcirkel. Dit alles wordt besloten met een aanhangsel, waarin eenige vraagstukken uit de praktische (land-) meetkunst worden opgelost zonder het gebruik van kostbare werktuigen.
Eindelijk vindt men er eene zeer uitvoerige opgave van den inhoud in, die niet minder dan 41 bl. beslaat, en waar men het zakelijke van iedere paragraaf in terugvindt.
Uit deze bloote opsomming van de zaken, welke in dit werkje behandeld worden, zal de belangstellende lezer kunnen opmaken, dat er nog al het een en ander in voorkomt 't welk bij vele, doch niet bij alle beoefenaars der wiskunde als bekend mag verondersteld worden. Wij durven om die reden het genoemde werk gerust aanbevelen, overtuigd zijnde dat menigeen het niet ter zijde zal behoeven te leggen zonder er veel nut uit te hebben getrokken. Zij het dan ook, dat alle stellingen geene nieuwe waarheid doen kennen, zoo kan men uit de behandeling opmerken, hoe men dikwijls langs geheel andere wegen tot hetzelfde resultaat komt; terwijl men niet zelden verrast wordt door het schoone verband, dat er in de verschillende onderdeelen der wiskunde bestaat.
Hiervan heeft de Schrijver reeds menig voorbeeld gegeven, door de oplossing van enkele vraagstukken, die met behulp der gewone meetkunde niet altijd even eenvoudig en beknopt kunnen uitgevoerd worden.

{==410==} {>>pagina-aanduiding<<}

Alvorens onze aankondiging te eindigen, willen wij eenige opmerkingen niet terughouden. De eerste betreft de vier harmonisch-evenredige getallen. Deze, volgens van swinden, in zijne ‘Grondbeginselen der Meetkunde’, door wolf ingevoerde onderscheiding is voor het minst gezocht, en mist den grond waarop de harm. reeks berust. Tot meerdere juistheid had de S. in de aanm. bl. 8, bij het opgeven van den oorsprong der benaming, wel mogen zeggen, dat de snaren van gelijke dikte moeten wezen. - Eene andere, insgelijks van wolf afkomstige onderscheiding, namelijk contra harmonische evenredigheid, is niet opgenomen. De tweede betreft de harm. reeksen. Bij de uitvoerige behandeling mist de leerling, wat hij bij de theorie der andere reeksen als tweede hoofdvraag leerde kennen, namelijk de som van de termen eener reeks te vinden. Wat is hiervan de reden? vraagt hij welligt. Eene korte opheldering zou hier niet overbodig geweest zijn. De derde betreft de gevolgen op de eerste stelling van de theorie der transversalen. Zou menig leerling zich wel rekenschap kunnen geven van de verandering, welke de vergelijkingen in gevolg I en IV ondergaan, en is bovendien eene deeling zoo als in gevolg IV wel algemeen doorgaande? - Ook kwam het ons vreemd voor, de waarheden in gevolg II en III als zoodanig uit de beweerde stelling te zien afleiden; wij betwijfelen het of de leerling er wel eenig verband in zal kunnen vinden. Van eenige onjuistheden in bepalingen stippen wij aan, die van de beurtelingsche segmenten. Zonder de opheldering door eenig voorbeeld, zal de leerling moeite hebben de bedoelde segmenten uit de définitie te leeren kennen; de bijvoeging in dezelfde rigting draagt niet weinig tot die onduidelijkheid bij. Wij zouden er hier nog eenige kunnen bijvoegen, doch daar zij van minder aanbelang zijn, eindigen wij onze aankondiging met de betuiging, dat de uitvoering
zoo van den druk als van de veelvuldige figuren niet minder onze goedkeuring heeft weggedragen dan het werk zelf. Wij hopen dat onze aanbeveling moge medewerken om het in veler handen te doen komen.




Neêrlands Opstand tegen Spanje, in zijne beginselen, aard en strekking geschetst (1564-1567), door Johs. van Vloten. Te

{==411==} {>>pagina-aanduiding<<}
Haarlem, bij de Erven F. Bohn. 1856. In gr. 8vo. VIII en 208 bl. f 2-:

Een nieuw boek over Neêrlands worsteling tegen Spanje, waarover door inboorlingen en vreemden, door vrienden en vijanden reeds zoo veel geschreven is! Is de stof in drie eeuwen niet uitgeput? Zijn de gebeurtenissen dier dagen niet van alle kanten beschouwd, en is over de karakters en bedoelingen van wie er eene rol in speelden, niet het vereischte licht verspreid? De Hoogleeraar van vloten gelooft dit, blijkens de uitgave van deze oorspronkelijk in Voorlezingen gehouden Stukken, niet, en wij deelen in zijn gevoelen. Veel is er opgehelderd, menig feit is tot klaarheid gebragt, vroeger te hoog opgevijzelde of te laag gestelde en voorbijgeziene personen hebben de hun toekomende plaats ingenomen, en de sluijer die de beginselen en het streven van de hoofden der partijen bedekte, is voor een groot deel opgeligt. Maar er blijft nog werk over, om den aard en de beginselen van het gewigtigst tijdperk onzer Geschiedenis, de eigenlijke strekking van den opstand, den zamenhang der gebeurtenissen, het deel dat het volk aan de worsteling nam, en wat in het verborgen bearbeid en voorbereid werd, benevens de drijfveêren van daden, die met de overige handelingen derzelfde personen in schijnbaren tweestrijd waren, wel te doen kennen. De Schrijver heeft daaraan in deze, ook uit voorheen niet ontslotene bronnen geputte, zes Hoofdstukken zijne zorg besteed. Moest hij, uit den aard der zaak, beroemde voorgangers nu en dan ontmoeten, hij bewandelt toch zelfstandig zijn weg, slaat een helderen blik in de gebeurtenissen, en spreekt onverholen zijne meening uit. Terwijl egmond, hoorne, brederode, lodewijk van nassau, en wie zich toen beroemd of berucht gemaakt hebben, meer op den achtergrond verschijnen - ook de Koning neemt eene betrekkelijk kleine plaats in - wordt de aandacht bijzonder gevestigd op drie personen, die geacht mogen worden in bovengenoemde jaren eenen overwegenden invloed gehad te hebben: den Kardinaal
granvelle, de Hertogin van parma, en den Prins van oranje.
Ongunstig is het oordeel over den eersten. Hij zocht wel niet, gelijk het volk hem nagaf, uit kwaadaardigen moedwil of haat alle staats- en gewetensvrijheid te verstikken; maar

{==412==} {>>pagina-aanduiding<<}
van verhevener gevoelens verstoken, en van machiavelli's leeringen doortrokken, streefde hij naar eene absolutistische eenheid in Staat en Kerk, waaruit, naar zijn gevoelen, de rust des lands (eene rust des doods) en de welstand van het volk zouden voortvloeijen, maar waartoe ongelukkig ook alle plaatselijke en gewestelijke vrijheden en voorregten moesten vernietigd, en een verketterende geloofsdwang ingevoerd en met geweld moest gehandhaafd worden. - De Landvoogdes margaretha, gematigder en ter gepaster tijd wetende toe te geven, was toch in den grond der zaak met filips en granvelle eensgezind in regeringsbeginselen en bedoelingen. Nederlandsche van geboorte was zij geheel on-Nederlandsch van opleiding en inborst. ‘Hare eerste, schijnbaar zoo geheel Nederlandsche houding; haar samenstemmen met de Nederlandsche Heeren; haar verzet tegen de dweepzieke ontwerpen des Konings, haar gemakkelijk vallen, zoo lang zij daarbij slechts ontkennend behoefde te werk te gaan, met Edelen en bevolking alle heftigheid misprijzen, allen overdreven geloofsdwang wraken kon. Zij kon die misbillijking van 's Konings handelwijze ten dezen zelfs zoo verre uitstrekken, dat zij, gelijk in haren brief van 9 Januarij 1566, haren wensch deed kennen, om liever van het bestuur ontslagen te worden. Geheel iets anders echter werd het, wanneer zij niet slechts ontkennend misprijzen meer, maar ook aan de stellige behoeften van land en volk aan volkomen gewetensvrijheid, aan vrijwaring voor allen Staats- of Kerkdwang, voldoening verschaffen moest. Dan zou het blijken, dat zij, zoo min als haar Koninklijke broeder, den Nederlandschen volksaard vatten, de Nederlandsche behoeften peilen kon.’ Geheel anders luidt het oordeel over willem I. ‘Wij zouden het iederen Staatsheld toewenschen zulk een blik zoo proefhoudend te kunnen doorstaan, als het de Zwijger
doet’: ziet daar de slotsom van des Schrijvers onderzoek over oranje, volgens zijne brieven, en die van anderen aan en over hem! Van de tegen hem ingebragte beschuldiging van staatszucht wordt gezegd: ‘Stelt men de vraag zoo: of oranje, bij het aandringen op verandering van beheerstelsel, daarmede tevens het overgaan des bewinds in zijne en zijner vrienden handen beoogde? - dan moet men haar ongetwijfeld met ja beantwoorden. Wil men echter vragen, of hij en zijne vrienden zich daarbij aan misdadige staats- aan

{==413==} {>>pagina-aanduiding<<}
laakbare en verwerpelijke baatzucht schuldig maakten, dan moet het antwoord even volmondig: neen luiden.’ Daarbij wordt zijne houding tegen granvelle, en zijn regt om zich tegen hem te stellen, verdedigd. Verder wordt aangewezen, hoe oranje, in zijn streven naar Duitsche hulp teleurgesteld, en aanvankelijk met zich zelven oneens, zich ten laatste aan de Calvinistische partij aansloot, en Calvinist werd met hart en ziel: wat echter geenszins van zijn onvoorwaardelijk aannemen van calvijn's kenmerkende leerstellingen kan verstaan worden. Wij gelooven niet, dat dit ooit het geval geworden is; men denke aan zijn verklaarde genoegen in duifhuis' preek, en aan zijn afkeer van der Gereformeerden vorm van Kerkbestuur.
De zamenstelling van der Edelen Bondschrift was, volgens van vloten, aan jan van marnix, filips' broeder, opgedragen, die met zijne vrienden, de eerste en degelijkste deelhebbers van het Verbond, het ontwerp schijnen gemaakt te hebben om Antwerpen te bemagtigen en aldaar de Algemeene Staten bijeen te roepen, welk ontwerp schipbreuk leed op oranje's onwil om tot zulk een doortastenden maatregel mede te werken. Overtuigend doet de Schrijver zien, dat de oorsprong van den beeldstorm nergens anders te zoeken is dan in den afkeer van het volk van de beeldendienst, een afkeer die gescherpt werd door den wreeden dood, dien misschien wel uit hunne naaste betrekkingen van de voorstanders der beelden geleden hadden. Het losbreken van den storm werd dan ook voorzien, en door margaretha van parma tot op den dag toe voorspeld. Eenig beraad was voorafgegaan, eenige afspraak gemaakt, doch alleen plaatselijk en in betrekkelijk kleinen omtrek omtrent de grensplaatsen in Artois en Vlaanderen. Dat sommige der verbonden Edelen meêgedaan hebben - uitvoerig wordt dit van de van boetselaars te Asperen aangetoond - kan evenmin geloochend worden als dat het heftig uitvaren tegen de idolatrie de gemoederen had opgezet. - De beide laatste Hoofdstukken zijn gewijd aan de beschrijving van het Verbond der Consistoriën, dat de taak van het opgeloste Verbond der Edelen op zich nam, en van de daaruit voortgevloeide, doch vruchtelooze pogingen tot verzet door brederode en zijne vrienden, zoo in het Noorden te Amsterdam, Vianen en in den Bosch, als in het Zuiden,

{==414==} {>>pagina-aanduiding<<}
waarbij omtrent de aanleggers en de omstandigheden van den togt tot bevrijding van het door noircarmes belegerde Valenchiennes, en de onderneming op Walcheren met het gebeurde bij Oosterweel veel lichts verspreid wordt.
Wij verheugen ons, dat, terwijl vreemden met vernieuwden lust de dagen der wording van ons Gemeenebest tot een voorwerp hunner navorschingen maken, onder onze vaderlandsche Schrijvers gelukkige navolgers beginnen op te staan, vooral wanneer zij, gelijk de Heer van vloten, ten doel hebben, niet den lezer eenige zoete pligtplegingen te maken, hem eene vleijende hulde te brengen over de deugden van het voorgeslacht, of hem uit te noodigen eene genoegelijke rust te nemen op de lauweren door zijne vaderen geplukt, maar hem op de zedelijke kracht, die van zijne voorouders is uitgegaan, te wijzen, om hem tot gelijke werkzaamheid te prikkelen. - Het werk van den Hoogleeraar is eene gewigtige Bijdrage tot de regte kennis van het in die woelige dagen voorgevallene, en geeft met het in Bijlagen geleverde van het gebeurde in verschillende plaatsen, en van het deel door onderscheidene personen daarin genomen, menige vroeger onopgemerkte of onbekende bijzonderheid.




De Levens en Werken der Hollandsche en Vlaamsche Kunstschilders, Beeldhouwers, Graveurs en Bouwmeesters, van den vroegsten tot op onzen tijd. Door Christiaan Kram. In vier Deelen. Eerste Aflevering. Te Amsterdam, bij Gebroeders Diederichs. 1856. In roijaal 8vo. 80 bl. f 1-25 per Aflev.

Boekaankondigingen, waarin de waarde van een uit te geven werk breed uitgemeten, en zijne onmisbaarheid, met minachting van anderer arbeid, opgevijzeld wordt, komen zoo dikwijls voor, dat men in verzoeking geraakt ze doorgaans als offers aan de ijdelheid en het belang van Schrijvers en Uitgevers gebragt, aan te merken. Des te verblijdender is de ontdekking, dat een werk de aanbeveling waarmede het in de wereld gezonden wordt, verdient, gelijk met het thans voor ons liggende het geval is.
Zucht om den roem der Noord- en Zuid-Nederlanders in de Beeldende Kunsten ook op het gebied der Geschiedenis te verhoogen, dreef den Schrijver tot het opsporen en verzamelen van 't geen daaromtrent nog onbekend, onvermeld, vergeten,

{==415==} {>>pagina-aanduiding<<}
overgeslagen, of verkeerd geboekt was. De uitkomsten daarvan levert hij in dit werk van vier Deelen, dat de Geschiedenis der Nederlandsche Beeldende Kunst bevat, lang vóór carel van manders schriften, met insluiting van de oudere zoogenaamde Bourgondische school, tot en met het slot van immerzeel's bekend werk, met vermeerderingen, verbeteringen en teregtwijzingen, tot aanvulling van wat er tot dus ver ontbrak. De Heer kram verklaart moeite noch kosten gespaard, zich eene menigte boeken en prenten aangeschaft, en zelfs eene reis naar de voornaamste Museums ondernomen te hebben, terwijl hij zich dertig jaren met het bijeenbrengen van bouwstoffen, en tien jaren met het voor de pers gereed maken heeft bezig gehouden. Doch hij wenscht van alle op- en aanmerkingen verschoond te blijven tot na de verschijning van het geheele werk, om er dan ten nutte van het publiek, bij wijze van Nalezing of Bijlage, gebruik van te maken. Wij kunnen volgens den inhoud dezer eerste Aflevering, waaraan wij vertrouwen dat de volgende zullen beantwoorden, de verklaring afleggen: dat wij zijn werk voor eene aanwinst onzer letterkunde en van blijvende waarde beschouwen. Mannen van het vak zullen er een schat van mededeelingen in vinden omtrent het leven en de voortbrengselen der Nederlandsche en Vlaamsche Kunstenaars in hunne betrekkelijke waarde, waarbij ook menig onbekend en in het stof der vergetelheid begraven talent opgedolven en in zijn regt hersteld is. In het belang van zijn werk moeten wij den Schrijver aanbevelen, om, ter vermijding van alle onzekerheid en duisterheid, op de goede zamenstelling zijner volzinnen, vooral op het tijdig gebruik en de regte plaatsing der voornaamwoorden te letten.
De Uitgevers hebben eer van hun werk, welks prijs, den compressen druk in aanmerking genomen, niet te hoog is.





Historisch-Romantische Huisbibliotheek. Schetsen uit het leven van beroemde, beruchte en geheimzinnige personen, door G. Engelberts Gerrits en W. van den Heuvel. Te Hilversum, bij P.M. van Cleef, J.z. Eerste Aflevering, 48 bl. Per Jaargang van twee Deelen, ieder van zes Afleveringen, f 4-50. In roijaal 8vo., met platen.

Het doel van het werk, dat wij hier aankondigen, geven de

{==416==} {>>pagina-aanduiding<<}
Schrijvers op in deze woorden: ‘Het zijn vooral weinig bekende, in Geschiedboeken meestal flaauw geschetste portretten, die wij met frissche verwen trachten weêr te geven in de lijst huns tijds; personen, met historische trouw, gehuld in een romantisch kleed, en handelende in de meest belangwekkende tijdstippen van hun door edele of onedele drijfveêren invloedrijk en veelbewogen leven: Novellen dus, niet enkel gekweekt in 't rijk der verbeelding, maar die, ware gebeurtenissen ten grondslag hebbende, tevens kunnen strekken tot verpoozende lectuur, welke de kennis van onderscheidene tijdvakken uit de Geschiedenis aanmerkelijk verbreidt of verduidelijkt.’
Wij kunnen na het lezen van deze eerste Schets de verzekering geven, dat de Schrijvers hunne beloften nakomen. Hier, gelijk in ‘Ons Vaderland’, blinkt eene zeldzame gave uit, om door een sierlijken en beeldrijken stijl, door eene levendige en aanschouwelijke voorstelling, en door eene gepaste afwisseling geest en hart te boeijen, en aan het verhaal een ingang te verschaffen, dien eene matte voordragt er niet aan zou bezorgd hebben. Menig voor het publiek bestemd historisch werk blijft ongelezen, omdat het, hoe veel wetenswaardigs en goeds het ook bevat, in een vorm gegoten is die aan den heerschenden smaak te weinig voldoet. Verkeerd zou het zijn daaraan in ieder geschiedkundig werk te gemoet te komen. Wetenschappelijke navorschingen eischen eene wetenschappelijke behandeling, en klaarheid en naauwkeurigheid in de voorstelling. Maar verlangt men de gevonden resultaten in ruimer kringen binnen te leiden, men treffe gevoel en verbeelding, voere personen sprekende en handelende in, en brenge den lezer in het midden der gebeurtenissen. De Heer engelberts gerrits is daar een meester in. Hoogst gelukkig achten wij zijne greep uit den tijd van wilde geestkracht en bange verwachting, van grootheid en laagheid, van eene wanhopige worsteling der partijen, den tijd van het Fransche Schrikbewind, toen de mannen des bloeds woedden, om op hunne beurt onder het mes der guillotine te sneven. De vreeselijke aanklager der Republiek fouquier tinville treedt hier op in zijne koelbloedige en onverbiddelijke handhaving van de scherp afgebakende wetten.
Die vreeselijke menschen, wat bedoelden zij? regeringloosloosheid, plundering en moord? Velen hunner bragten rust,

{==417==} {>>pagina-aanduiding<<}
welvaart en leven aan hunne overtuiging ten offer, en bleven die op het schavot getrouw. Meenden zij alleen door doortastende en schrik inboezemende middelen hun vaderland te kunnen redden, en uit bloed en tranen eene betere toekomst te bereiden? In allen gevalle hebben de geduchte schokken der omwenteling, hoe talrijke slagtoffers zij ook maakte, Frankrijk van ondragelijk geworden kluisters bevrijd, en tot den tegenwoordigen trap van magt en welvaart opgevoerd.
Wij zien met verlangen de volgende Afleveringen te gemoet.

De Globe. Schetsen van Landen en Volken. Bijeenverzameld door H. Picard. Met platen. Te Amsterdam, bij J.D. Sijbrandi. 1856. In gr. 8vo. 12 Aflev. f 7-20.

Twee Deelen van 1856 liggen voor ons van een tijdschrift, dat, reeds sedert eenige jaren in het licht verschijnende, bij het lezend publiek niet het goede onthaal vond, dat wij het zouden toewenschen, ook wanneer het minder aan zijne bestemming voldeed. Immers, hoe zelden treft men hier of daar ‘De Globe’ aan, waar ‘Europa’, ‘Leeskabinet’ en andere dergelijke maandwerken geregeld gelezen worden. Het zal toch wel niet aan den bij uitstek slechten stijl, of de menigvuldigheid der on-Hollandsche woorden en zegswijzen toe te schrijven zijn, dat dit tijdschrift zoo veel minder verspreid is? Och! we worden daar langzamerhand wel zóó aan gewoon, die zoo dikwijls met de geestesvruchten - rijp en groen - bij onze naburen geplukt, gevoed worden, dat onze tong de fijnheid van smaak alligt verliest, en onze Mundart zich naar de hunne regelt. Toch wenschen we den Uitgever opmerkzaam te maken op de genoemde gebreken in de uitvoering, die ons te meer hinderden, omdat de stukken overigens goed gekozen zijn, en naast vele inhoudrijke, waarin het wetenswaardige meerendeels op aangename wijze medegedeeld is, andere gevonden worden, die met hun minder zaakrijken inhoud, eene aangename afwisseling aanbieden voor hen, wie eene degelijke lectuur, al ligt ze volstrekt niet boven hunne bevatting, wat spoedig vermoeit. Onder de stukken, die ons bijzonder voldeden, noemen wij in de eerste plaats dat, wat getiteld is: Kortstondig verblijf op het eiland Banka, door j.b.j. van doren,

{==418==} {>>pagina-aanduiding<<}
en: Uitstapje van Soerabaija over land naar Pasoeroewan, van denzelfden, welke beide hoogst belangrijke mededeelingen bevatten over de bewoners van de genoemde landstreken niet alleen, maar ook over de voortbrengselen van den grond aldaar. Verder een Bezoek bij de Negritos op de Philippijnsche eilanden, door p. de la gironière. En de Schetsen uit Honduras, door den beroemden reiziger in Midden-Amerika, Dr. scherzer, de Gemengde Schetsen uit Petersburg, de Schetsen uit Ierland, zij zijn allezins waard gelezen te worden. Één stuk alleen hadden we gaarne gemist: Het blanke Opperhoofd, een Verhaal uit het leven der Roodhuiden. Zóó kennelijk heeft dit verhaal de strekking om de Indianen in hunne zedelijke eigenschappen ongunstig af te schilderen, en hunne verdedigers bespottelijk te maken, dat de geloofwaardigheid of zelfs waarschijnlijkheid van de schildering zoo niet door zekere bescheiden, dan toch zeker door een geijkten naam gestaafd had moeten zijn. Waarlijk, de Indianen hebben hunne deugden niet van de Blanken overgenomen, en is het wonder dat zij nu en dan zich wraak verschaffen op de vreemde stammen, die in hun land gedrongen zijn, welke hen verpligten, om ‘tot de beenderen hunner vaderen te zeggen: Staat op, en trekt met ons naar een ander land, dat wij niet kennen’? Welke strekking het bedoelde stuk heeft, blijkt het best uit de slotwoorden: ‘De geweren en kanonkogels zijn verreweg wel de beste middelen ter beschaving, die tot hiertoe door de Amerikanen konden worden aangewend, om zich van de trouw der Indianen - te verzekeren.’ Welnu! het dient weinig tot verheerlijking van het vernuft der Amerikanen, dat zij nog geene betere middelen, dan de genoemde, tot het voorgestelde doel hebben kunnen vinden. Of wel - het is eene
ongerijmdheid bij die verdrukte volksstammen trouw te zoeken aan verbindtenissen, welke hun afgedwongen worden, en waarvan zij het voordeel voor hen zelve te regt of ten onregte niet beseffen, eene trouw gelijkstaande met slavernij, en die daarom van den vrijen zoon der wouden niet geëischt kan worden. Zou de opsteller van dit verhaal ook behooren tot diegenen welke de verschillende menschenrassen niet tot ééne soort teruggebragt willen hebben, maar verschillende soorten aannemen met door de natuur voorgeschrevene, ongelijke grenzen van volmaakbaarheid? Dan vooral, en zoo lang deze meening voor zoo

{==419==} {>>pagina-aanduiding<<}
levendige tegenspraak vatbaar blijft, mag het een zedelijke sluipmoord van geheele volkstammen genoemd worden, eene dergelijke strekking aan een overigens goed geschreven verhaal ten grondslag te leggen. Wij hopen in de volgende Deelen niet meer dergelijke verhalen aan te treffen, en wenschen dat men ook op het punt van taal en stijl keuriger zij.
Moge ‘De Globe’ verder krachtig bijdragen tot bevordering der kennis van den mensch, zoo als hij zich in de verschillende streken der aarde, onder verschillende omstandigheden, vertoont. Echte humaniteit kan door geen middel krachtiger bevorderd worden, want alleen door vergelijking met anderen leert men zich zelven kennen, en wie het in die zelfkennis het verst gebragt heeft, zal zich het meest onthouden van een onbillijk oordeel over de gedragingen van anderen, en zelf aan zijne verpligtingen jegens de maatschappij zoo veel in zijn vermogen is, voldoen.

z.

s.






Italië. Reisherinneringen van J.J.L. ten Kate. 1e en 2e Aflevering. Te Arnhem, bij J.W. Swaan. 1857. In roijaal 8vo. 90 bl. f :-70. per Aflevering.

Het is ons een aangename plicht de verschijning van ten kates ‘Italië’, ofschoon eerst twee Afleveringen het licht zien, voorloopig te begroeten met eenige regelen van dank en sympathie. Immers de eerste twee ‘Boeken’ dezer Reisherinneringen, zoo vol geest en leven, verve en entrain, zoo uitnemend van form, als rijk van inhoud, beloven ons een allezinds voortreffelijk werk. En de begaafde Schrijver stelt gewis onze verwachting niet te leur. Het eerste boek draagt ten opschrift: Van Middelburg naar Marseille. Men is niet op eens te Rome of te Napels. Elke reisbeschrijving, gelijk elke reis, heeft haar min belangrijk begin. Toch wij volgden van den beginne aan ten kate met levendige en steeds met klimmende belangstelling. Waar hij verhaalt, voorstelt, opmerkt, hoort men ook van het wel bekende zoo gaarne. 't Voornaamste wat dit eerste boek ons biedt, is eene vluchtige beschouwing van Parijs en Versailles, die goed het midden houdt tusschen te veel en te weinig, vervuld, toch niet over-
{==420==} {>>pagina-aanduiding<<}
laden, met historische herinneringen en indrukken, zonder pretensie verteld, en gekruid door goede en geestige woorden. Wij prijzen, eens vooral, den boeienden stijl, de bevallige overgangen, de schoone kompozitie. Intusschen gebiedt ons de kritiek den Schrijver op bl. 22 eene kleine vergissing aan te wijzen. Of is 't een drukfeil misschien? Gewagende van de beroemde voorstelling der Verovering van de Smala van abd-el-kader, het meesterstuk van horace vernet, in Versailles Museum, schrijft ten kate: ‘deze reusachtige schilderij is 66 voeten breed en 20 voeten lang en alzoo tweemaal zoo groot als - tintorettoos kruistafereel in de slotkapel te Schleissheim bij Mannheim’, lees: bij Munchen. Met deze aanwijzing hebben wij te gelijk een
menschlievend doel. Het is een iegelijk, die dit leest, vriendelijk te waarschuwen, zoo hij immer het voorrecht mocht genieten Munchen te bezoeken, zich toch nimmer te laten verleiden tot een uitstapjen naar Schleissheim. Want de reiziger, die op raad van zijn cicerone of op den naam van tintoretto af, in zijne onnoozelheid, met dat Schleissheim wil kennis maken, is in alle opzichten dupe. Of hadden wij misschien na drie uren rijdens, in de heete Augustuszonne, door de woestijn, die de schoone stad omgeeft van den kunstenaar-koning, in dat hol en vervallen paleis, geene oogen meer voor de kunst, die zoo veel elende moest vergoeden? Het kan zijn. Zeker altans, in de prachtige kunstzalen van Versailles, - van waar uit wij een oogenblik naar Schleissheim dwaalden... 't verloopen Schleissheim en 't grootsch Versailles, welk een kontrast! - stonden ons eenmaal de oogen beter open. Wij herinneren ons echter niet, dat de reeds genoemde schilderij van horace vernet op ons zulken machtigen indruk heeft gemaakt, als op den Heer t.k., die de gantsche voorstelling, ten gerieve zijner lezers, die geen tijd, geld of lust hebben om ‘eventjes’ naar Parijs te gaan, afteekent met de pen, op 't papier; die hare schoonheden verheft met schier uitsluitende en hooggestemde bewondering. Het schitterend... panorama, zouden we bijna zeggen, laat, naar onze bescheiden meening, den hoogeren kunstzin onbevredigd. En boven dat reusachtig meesterstuk der nieuwere tijden - volgens ten kate - stellen wij nog al eenige andere meesterstukjens, schoon veel kleiner van omvang.
Zonder den reiziger nu verder te volgen op den voet, of

{==421==} {>>pagina-aanduiding<<}
liever op den trein van Parijs naar Lyon, van Lyon naar Marseille: en den lezer te vervelen met eene drooge inhoudsopgave - komen wij tot het tweede boek: Napels en omstreken. Waar zóo veel is te prijzen, onthouden wij den S. ook de minste aanmerking niet op 't geen zijn werk ontciert. De waarde van onzen lof zal er zeker niet bij verliezen, maar rijzen veeleer. En de oprechtheid dringt ons te erkennen, dat wij ons een weinig vrolijk hebben gemaakt over de mededeeling van ten kate op bl. 60. Hij is op de Middellandsche Zee. Hij stoomt het eiland Korsika voorbij, napoleons geboorteland. Het is nacht. Hij is op het dek. En wat doet hij? Een cigaar rooken, wandelen, mijmeren? Neen. ‘Ik’ - vermeldt hij - ‘scheurde een blaadtjen uit mijn zakboek en schreef, half op 't gevoel, met een potloodstompjen, de volgende regels neêr, die ik geef voor hetgeen ze zijn, een vluchtige improvisatie van weinige oogenblikken:

Gegroet, fier Eiland! dat uw lenden 
In de eigen blaauwe zeegolf koelt, 
Die 't eerste schip, enz. enz.’ 

De sceptische lezer lacht, en zegt bij zich-zelven: Le temps ne fait rien à l'affaire. Wij echter die niet sceptisch zijn, en ten kates machtig dichttalent wel kennen en waardeeren, nemen gaarne aan, dat alles is gebeurd, zoo als hij zegt: ‘op 't gevoel af, met een potloodstompjen’. En hij improviseert schoone vaerzen, al meenen wij dat de schim van napoleon, die de dichter ziet ‘in 't ronde dwalen langs het klipgevaart’, temet ietwat al te pathetisch redeneert voor zoo'n schim! Wij denken, o.a. aan het laatste koeplet:

O blijde jeugd, o groene dagen! 
Die mij een hemel op deedt gaan, 
Hier, waar mijn wieg mij heeft gedragen, 
En waar mijn graf had moeten staan. 
Mocbt ik nog eens u overleven 
Ik zou mijn kroon ten beste geven 
Voor - éen klein bloemtjen uit uw schoot. 

Nogtans, wij hadden de aangehaalde pretentieuse mededeeling liever gemist. Diergelijke verhalen, zoo vaak door heeren poëeten verdicht, klinken verdacht, ook al mogen ze een enkele keer, niet anders behelzen dan de zuivere waarheid. De ware

{==422==} {>>pagina-aanduiding<<}
dichter wachte zich toch op eenigerlei wijze ‘den dichter uit te hangen’. De dagen, waarin dat enkelen goed kon staan, zijn voorbij. 't Is tegenwoordig: ‘mauvais genre’.
Maar nu ook, na dezen kleinen uitval over eene dichterlijke ijdelheid of eene dichterlijke vrijheid, die wij ophaalden, zoo tot waarschuwing in 't algemeen, als ‘pour acquit de conscience’, nu ook hebben wij voor onzen Reiziger niet anders meer dan woorden van dank. Bracht hij niet een kostelijk geschenk ons meê van de reize? Inderdaad, ten kate heeft onze letterkunde verrijkt met uitnemende bladzijden! De meesterlijke beschrijving, we zeggen te weinig, de verrukkende schilderij van de Piazza del Mercato te Napels, met al haar gewoel en gejoel, haar tooneeltjens vol leven en verscheidenheid, is verre boven onzen lof. Naar aanleiding van een Pinksterpreek in de Chiesa di S. Spirito, door den Schrijver aangehoord ‘met een mengeling van verbazing, belangstelling en ergernis’, ontfangen wij ook een treffend tafereeltjen van het Marianisme in Italië, dat wij, met nog menig ander fragment, wel gaarne onzen lezer zouden mededeelen, doch wij wenschen en vertrouwen, liever nog, dat hij spoedig kennis make met het werk-zelf. Voorts mogen wij niet verzuimen - altans niet, daar wij zoo even op dit gebied, een weinig met ten kate van gevoelen verschilden - de kunstbeschouwing en kunstkritiek, in deze Reisherinneringen, zoo bondig als boeiend, zoo leerzaam als intressant, naar verdienste te roemen. Alleen maar de S. overlade ons niet te veel - 't is nog slechts een vriendelijk verzoek! - met beschrijvingen van kerken en beelden en schilderijen! Zoo hij mocht voortgaan - als hij aanfing (*) bl. 95 en 96 - ons verslag te geven van al de stukken, die hij hier en daar, in de katalogussen der verschillende museums, ‘met een potloodschrapjen aanteekende, als die hem het meeste genot verschaften’, vreezen wij dat hier en daar zijn reisverhaal ook zal gelijken op een geparafrazeerden katalogus. En dat is geen aangename lektuur.

{==423==} {>>pagina-aanduiding<<}

Met dezen vriendelijken ‘wenk’ - en met den vurigen wensch, dat de S. zijn arbeid moge vervolgen, gelijk hij begon - en dat zegt veel, want de stoffe eischt steeds meer - eindigt de toejuichende en dankbare lezer zijn aanvankelijk verslag.
April 1857.

-e-t-
P.S.

Den Uitgever koomt eere toe, wegens de uitvoering. De steendruk: Napels met den Vesuvius, is redelijk. Napels-zelf is mooier. De prijs van 't werk is zeer matig.

Bijbelrijmen. Naar het Engelsch van J. Watts. Te Dordrecht, bij H. Lagerwey. 1856. In post 8vo. XII en 190 bl.

Een aansprakeloos boekje, dat zijn weg moge vinden om den dubbel vromen zin, waaraan het zijn bestaan te danken heeft. De oorspronkelijke dichter dezer hymnen bezit eene meer dan Europesche beroemdheid, maar wat meer zegt, heeft door zijne liederen menig geloovig hart getroost, gesticht en versterkt in de onveranderlijke waarheid van Gods Woord. De gemoedelijke Vertaler heeft een tamelijk goed werk verrigt met deze liederen ook voor onze landgenooten, die het Engelsch niet magtig zijn, toegankelijk te maken. Of wij echter al die liederen zouden hebben overgezet, is eene andere vraag, indien wij ons hadden opgewekt gevoeld den Engelschen zanger bij ons te introduceren, evenzeer als wij het betwijfelen dat iedere lezer zal zijn ingenomen met den zin en de strekking van een aantal dezer liederen. Wat de dichterlijke waarde der vertaling aangaat - de Heer rademaker zegt zelf in het Voorberigt, dat hij ‘geen de minste aanspraak op dichterlijke verdienste maakt.’ - Wij nemen hier nota van, en willen dus niet angstvallig nagaan of het oorspronkelijke niet nog al aanmerkelijk heeft verloren bij de overgieting, waar het ons blijkt dat de geest overigens vrij wèl is behouden. Wat meer heerschappij over de taal, wat meer gloed bij de vertolking laat zich onder het lezen van menig Bijbelrijm wel wenschen, en op vrij wat bladzijden zouden we gewis menigen regel kunnen verbeteren, zoodat wij gaarne zouden gezien hebben dat ten kate, die ons lange's poëzij zoo meesterlijk vertolkte, ook met de overzetting van watts onze letterkunde had verrijkt. Intusschen zijn wij dankbaar voor het ontvangene, dat voor den geringen prijs van 75 cents ver-
{==424==} {>>pagina-aanduiding<<}
krijgbaar is, en dus voor menig geen gesloten boek behoeft te blijven, wie met de lezing dezer anderhalf-honderd liederen in zijn geloof wenscht te worden opgebouwd. Zoo als wij zeiden: de beschaafde lezer, die geest en vorm
één acht, wenscht gewis wat meer poëzij - de eenvoudige, die aan het goede zonder het schoone genoegzaam heeft, zal er zich in verlustigen.
De uitgave is tamelijk net - al verraadt het geheele voorkomen van het boekje een zekere navolgingszucht. Bij het eerste gezigt toch zou men meenen eene uitgave van wijlen sterk te Breda voor zich te hebben; dit neemt echter niet weg dat papier en druk billijk aanspraak maken op goedkeuring.

s.




Levensspiegel. Novellen van G.P. Kits van Heyningen, Predikant te Deventer. Te 's Hertogenbosch, bij Gebr. Muller. 1856. In gr. 8vo. IV en 342 bl. f 2-90.

Herinnert gij u nog, lieve lezer! uit vroegere dagen, het vers van van lennep, Leven getiteld?

Wat is 't leven? 
Een onzekere dag van April, 
Nu zoo buijig en woest als in Maart, 
Nu als Meidag zoo zoet en zoo stil, 
Met zijn wolkjens en lichtjens: nu broeiend, dan kil. 
Niets gewis noch verwacht 
Dan het naadren der nacht. 
's Morgens vroeg, 's avonds laat valt de daauw op de hei; 
En het leven vangt aan en gaat uit met geschrei. 

't Is zeker geene zeer vrolijke beschouwing van het menschelijk leven, en vooral de slotregel van dit couplet klinkt al heel somber. Maar toch, het is niet alles somber en treurig; daar is ook sprake van

- als Meidag zoo zoet en zoo stil 
Met zijn wolkjens en lichtjens, - 

en ter wille van deze mogen we tegen de rest niet al te hard pruttelen. Doch zoo ook deze ontbraken, zoudt gij dan vrede kunnen hebben met die beschouwing van het leven? 't Is mij nu al poëtisch genoeg, en ik zeg: Goddank! dat er tusschen dien aanvang en dien uitgang van het leven doorgaans nog wat anders dan geschrei is.

{==425==} {>>pagina-aanduiding<<}

De Schrijver van deze Novellen schijnt daar anders over te denken. Levensspiegel noemt hij zijn boek, en zegt zelf: ‘De titel, dien ik uitkoos, is de korte opgave der strekking van het geheele boek.’ Maar tegen zulk eene levensbeschouwing protesteer ik. De spiegel, die ons hier wordt aangeboden, weerkaatst niet dan sombere beelden. Zijn ze niet uit het leven genomen? Dat zal ik niet ontkennen, maar het leven is toch niet een verhaal,

Dat bedroeft en bedrukt, 
En bij 't slot, ons, van rouw en van smart overlaân, 
Met bekretene kaken ter ruste doet gaan. 

En met dien somberen indruk legt men het boek bijna uit de handen. Neen, de levensspiegel moet vreugde en genot, zoowel als droefheid en leed, weerkaatsen, al valt het ook misschien moeijelijker voor hem, die met woorden schildert, de beelden der eersten even treffend, als getrouw weder te geven.
Ik heb daarmede de in mijn oog zwakke zijde van dit boek doen kennen. Er ligt over het geheel een te donker waas; er is geene afwisseling genoeg in van licht en schaduw. De indruk, dien het achterlaat, is te somber, om het zijnen naam van ‘Levensspiegel’ met regt te doen dragen. Het zou er grootelijks bij gewonnen hebben, als ook de lichtzijde des levens in het oog gevat ware. Meent daarom niet, dat ik niet veel goeds en schoons in deze Novellen heb opgemerkt. Daar zijn er onder, die regt uit het leven gegrepen zijn, die fijn en juist zijn gevoeld, en waarin juist zoo veel poëzij is aangebragt, om ook aan het gewone en alledaagsche dat ideale bij te zetten, waardoor het zich boven het platte en triviale verheft. Werken om den broode, Jaloezij, Een eenvoudig Verhaal, Uit het Leven, ik noem deze stukken bij voorkeur als wèlgeslaagd, als bewijzen, dat de Schrijver voor zijne taak zeer goed berekend is. Ze zijn eenvoudig, met waarheid en gevoel geschreven, al zijn ze dan ook allen somber. Het onbeduidendste verhaal is zeker het eerste: Winterfeesten; dat had gerust achterwege kunnen worden gelaten; het heeft weinig bevredigends; het verdeelt de belangstelling tusschen twee personen, die eigenlijk niet met elkander te maken hebben, en van wie we niet regt weten, waarom ze zoo bij elkander zijn gebragt. De oude toren, voor afbraak verkocht, vertelt mij

{==426==} {>>pagina-aanduiding<<}
ook te veel treurigheden, waartoe zelfs een Hongaar van den laatsten revolutie-tijd in het stille dorp moet komen, om zijne grieven te verhalen. Ik zou dien toren wel hebben willen laten bedenken, dat zijn ‘groote klok’ is geweest

Een verscheidelijk kleppende bel, 
Die voor trouwfeest en lijkdiensten klingt. 

En hij dan? is een treffend en, helaas! ook uit het leven genomen verhaal. De beelden van den ouden welder en van zijne dochter jane zijn goed en natuurlijk geteekend; maar de Schrijver heeft zich tot eene te groote uitvoerigheid laten verleiden in het verhaal van hetgeen er voor het eigenlijke feit is gebeurd. Al wordt er van welder ook gezegd, dat hij ‘in het dagelijksche leven zijne redenen aanvulde met woorden uit Bijbel en psalm- of gezangverzen’, is het toch niet geheel natuurlijk, en eene zonde tegen het gevoel en tegen de karakterteekening, als de Schrijver den vader op het oogenblik der veroordeeling van zijne eenige en geliefde dochter ‘de eene hand plegtig’ laat opheffen en zeggen:

O, gij vergadering! gezeten 
Om regt te doen, spreekt gij het regt? 
Wordt alles billijk aangelegd? 
Kwijt ieder zich naar zijn geweten? 
En vonnist gij wel inderdaad 
Zoo als met regt en wet bestaat? 

Zulk eene drooge en flaauwe reeks van vragen kon wel in zulk een oogenblik door geen vader worden gesproken.
Van de laatste Novelle: Wie wind zaait, oogst storm, verklaart de Schrijver, dat hij, als men zegt, dat zij zeer oppervlakkig is, er een bewijs in zal vinden, dat zij in den Levensspiegel eene trouwe afbeelding gegeven heeft. Ja, het ongeloof, dat hier geschilderd wordt, is zeker doorgaans oppervlakkig; maar de held is toch wat al te oppervlakkig een ongeloovige, dan dat de redactie van het ongeloovige tijdschrift er aan zou hebben kunnen denken, om aan hem het betoog op te dragen, dat de wonderen in den Bijbel onwaar, onredelijk en onmogelijk zijn. De lezer gelooft niet heel sterk in zijn ongeloof, en daardoor mist het verhaal kracht en doel.
En zoo heb ik goed en kwaad van dezen bundel te zeggen;

{==427==} {>>pagina-aanduiding<<}
maar meer goed, dan kwaad. Ik zal den Schrijver gaarne weder op dit gebied der letterkunde ontmoeten, maar zou wenschen, dat zijn spiegel hem dan ook vrolijke beelden, zoowel als sombere, teruggaf.

Naar Amerika. Een Verhaal van Friedrich Gerstäcker, Schrijver van: ‘Roovers en Regters’, ‘De Geheimen van den Missisippi’, enz. Uit het Hoogduitsch. Drie Deelen. Te Amsterdam, bij P.N. van Kampen. 1856. In gr. 8vo. 979 bl. f 10-80.

De Nieuwe Wereld!.... Voor hoe velen is het land dat achter de golven van den Atlantischen Oceaan zich verheft, niet het Eldorado, waar een nieuw leven kan worden aangevangen, en waar vergeten zal worden wat op den grond van 't vergrijsd Europa is geleden, en misdreven, waar verkregen zal worden, wat daar werd gemist, waar, in één woord, de bodem, de volksgeest en de staatsinstellingen iedere gedroomde of gehoopte toekomst kunnen verwezenlijken. Amerika is in veler oog het heerlijke goudland uit het tooversprookje; 't land van melk en honig, van vrede en eenvoud, waarnaar de ziel van zoo menigen onervarene smacht, en dat hij bereiken wil, zelfs met opoffering van 't laatste wereldsch goed, dat hij 't zijne mag noemen. Amerika is 't land der vrijheid bij uitnemendheid in 't oog van den staatkundigen tinnegieter, die, in weerwil van zoo menige grondwet onder den invloed der revolutie-koorts van 1848 geschreven, toch nog meerdere vrijheid, liever bandeloosheid, begeert, dan deze hem reeds waarborgen; 't land der fortuin, voor hem, dien de balsturigheid van 't lot, eigen schuld, of te luttele ontwikkeling hier 't welslagen belette. En buiten deze levert de werkelijkheid nog zoo menige nuance op 't bont geschilderd tafereel dat de landverhuizing ons aanbiedt. Zal iedere begeerte dààr worden bevredigd, ieders wensch worden vervuld, iedere verwachting worden verwezenlijkt? Zoo wij alrede, door de ervaring van wat ons omgeeft, van wat telkenmale ons eigen oog ziet in onze eigene nabijheid, niet genoodzaakt waren een ontkennend antwoord uit te spreken op die vraag, wij zouden na de lezing van Gerstäcker's meesterstuk, dat ter aankondiging voor ons

{==428==} {>>pagina-aanduiding<<}
ligt, het hoofd schudden, en zoo door dezen of genen onzen raad werd ingewonnen, waar 't gold de ten uitvoer legging van het voornemen tot landverhuizing, opgerezen in 't hart van een of ander onzer bekenden, hem deze boekdeelen in handen geven, en zeggen: ‘Lees, en oordeel zelf, of gij diegenen zijt, die van de Nieuwe Wereld eene betere toekomst voor u of de uwen moogt hopen.’
Want de waarheid, kennis van den waarachtigen toestand van Amerika, verkregen door het zien met eigen oogen, door ondervinding, door leven met, en zich te bewegen te midden der landverhuizers, en van het volk dat hun omgeeft, spreekt uit iedere bladzijde. Dit boek is geen roman; al zijn romantische feiten tusschen de descriptie ingeweven. 't Is een vade mecum voor den landverhuizer, dat geraadpleegd moet worden vóór het te laat is, om nog in tijds terug te treden. Gerstäcker schetst het individu, in zijn verleden, zijn huidige, en hij slaat het boek zijner toekomst voor ons open. Wij bevinden ons allereerst met hem te Heilingen, een Duitsch stadje, waar de landverhuizingskoorts woedt. Hij brengt ons in kennis met eene menigte personen, waarvan wij de meesten later aan boord van den Bremer koopvaarder: ‘die Haidschnucke’, terugvinden, als zij de loopplank van het schip hebben overschreden, en dus de eerste schrede hebben gelegd tusschen hen en het moederland. Wij leven eenigen tijd met de landverhuizers, zoo wel in de kajuit, als in het tusschendeks, welke tafereelen bovenal ons met meesterhand geteekend schijnen. Men leze, b.v., die bladen, waar de Auteur de windstilte en den daarop volgenden storm op zee schetst. Maar ook aan die reis komt een einde; het anker der ‘Haidschnucke’ wordt te Nieuw Orleans uitgeworpen, en wederom na weinige oogenblikken ziet de bodem der Nieuwe Wereld zich door een aantal van Europa's zonen betreden. Wat gedurende korten tijd binnen eene beperkte ruimte was vereenigd, scheidt zich, om ieder zijner eigenaardige bestemming te volgen. De arme Oldenburger boeren, die geen penning meer rijk zijn; de onbeschaamde fortuinzoeker, die het weinige dat van het loon der misdaad in Europa gepleegd, hem overbleef, hier meent te zullen vermeerderen, met behulp zijner dubbelzinnige industrie; de man van wetenschap, die 't ervaren zal, hoe de
theorie in Europa, uit boeken geleerd, bij de praktijk in Amerika schipbreuk moet

{==429==} {>>pagina-aanduiding<<}
lijden; de ontwikkelde, die, gelukkig voor hem, nevens zijn hoofd ook handen bezit, die hij in tijd van nood kan gebruiken; en de halve idioot, dien te geringe kennis van eeuig handwerk in zijn moederland brood onthield en die 't ook hier niet zal vinden; de arme en de rijke, de brave en de schuldige, ieder lijnregt tegenstrijdig karakter zet te Orleans voet aan wal, en wij verliezen den een voor den ander eenige oogenblikken uit het oog, om telkenmale, als ongezocht - en ook hieruit blijkt voornamelijk het talent van den Auteur - hem weder te ontmoeten, om hem op zijn weg te volgen, en, ten gevolge van feiten, zijne gelukkige of rampzalige levensgeschiedenis, duidelijk en geleidelijk te zien afgesponnen.
Voeg hierbij de heerlijke, der natuur getrouwe beschrijvingen van bijna iederen Staat; de kennis, die de Schrijver verraadt van iedere county, waar de landverhuizer zich vestigt; het Amerikaansch karakter, tot in zijne diepste plooijen ons opengelegd; de kennis, die hij verraadt van iedere staats-instelling, van elk beroep, of industrie, waarmede de landverhuizer in aanraking komt; zijne wetenschap omtrent diens behoeften, zoo menigen goeden raad als ter loops gegeven; bovenal zijne grondige kennis van het menschelijke hart; de belangstelling die hij gaande houdt van de eerste bladzijde tot de laatste; het verrassende van zoo menige wending; de verhouding, waarin hij zijne drie-en-zeventig karakters tegenover elkander heeft geplaatst: voeg dit alles bijeen, en waar gij medegesleept wordt door den boeijenden, op sommige bladzijden heerlijk schoonen stijl, daar zult gij na de lezing Ref. oordeel beamen, waar hij verklaart: ‘zelden een boek te hebben gelezen, dat meer voedsel voor hoofd en hart aanbood, en bijna nimmer zich met eene lectuur te hebben bezig gehouden, die eenen meer aangenamen indruk achterliet.’
De Hollandsche vertaling is goed, enkele vlekjes - waarmede wij vooral de correctie op het oog hebben - uitgezonderd. Het uitwendig voorkomen is allerfraaist; twaalf platen, goed uitgevoerd, en de meest ingrijpende tooneelen in vier-entwintig vignetten voorstellende, strekken dit werk ten sieraad, dat in alles eene onverdeelde dringende aanbeveling verdient.

Theoretisch-practische Handleiding tot het zamenstellen van Tusschenspelen (Interludia) bij het Koraalgezang. Gevolgd door eene verzameling van Tusschenspelen van verschillenden aard, voor aankomende Organisten, Schoolonderwijzers en Dilettanten. Ten deele uit verschillende bronnen bijeengebragt, door S. Meijer, Organist te Groningen. Te Groningen, bij F. Wilkens. In 4to. II en 30 bl. f 2-50.

Ofschoon het werkje, onder bovenstaanden titel in het licht verschenen, meer tot het vak der toonkunst, dan tot dat der letterkunde behoort, is er ons een exemplaar van ter beoordeeling toegezonden, en zijn wij dus verpligt er althans mel-
{==430==} {>>pagina-aanduiding<<}
ding van te maken. Het spijt Ref. intusschen, dat deze niet zoo aanprijzend kan zijn, als de titel uitlokkend is. De koraaltusschenspelen zijn steeds voor velen groote struikelblokken, en, wat nog erger is, veelmaals het ontstichtendste, althans minst verheffende gedeelte onzer Protestantsche Kerkgezangen. Wel zijn zij in den laatsten tijd reeds veel verbeterd, of tracht men ten minsten dien hinder voor te komen door ze eenvoudig..... weg te laten: maar Ref. heeft hier toch ook geen vrede mede, en meent, zeer enkele hoog ernstige gelegenheden uitgezonderd, dat gepaste tusschenspelen bij goede koraalgezangen volstrekte vereischten zijn. - Leert nu deze zoogenoemd ‘Theoretisch-practische Handleiding’ al wat hiertoe noodig wordt gerekend? Neen; zij voldoet in zooverre geenszins aan haren titel; losse wenken, hoe men doet, geeft zij, maar toch oppervlakkig en met weinig zamenhang, al wordt er ook van enkel en dubbel contrapunt en van imitatie bij gesproken, terwijl de niet minder dan 160 daaropvolgende tusschenspelen allezins dienstig kunnen zijn om tot pons asinorum (ezelbrug) gebezigd te worden door zulken, die geduld noch begrip genoeg hebben om de losse wenken te bestuderen en uit te werken. Ingenomen met het werkje zijn wij dus niet. De naam van werner's Koraalboek, door den Schrijver of Verzamelaar aangehaald, herinnerde ons diens korte voorschriften ten aanzien der koraaltusschenspelen in zijne: Kurze Anweisung Choräle zu begleiten, gelijk die van knecht, in het Derde Deel zijner Orgelschule, om niet van lateren te spreken. Dergelijke, of beter een eigen, grondig en
wèl doordacht opstel van eenen onzer deskundigen over dit onderwerp, wenschten wij in ons land en in onze taal bekend gemaakt te zien en.... in acht genomen. - De meer muzijkale beoordeeling laten wij gaarne aan het daartoe bestaande tijdschrift Cecilia over, en gaan dus enkele drukfouten en alle bijzonderheden, waar verder aanmerking op zou te maken zijn, stilzwijgend voorbij.




Eene Bijdrage tot de methode van Teeken-onderwijs van de Gebroeders F. en A. Dupuis, door H.W. Plaatzer van den Hull, Privaat-onderwijzer in de Teekenkunst (hoofdzakelijk volgens deze methode), te Haarlem. Te Haarlem, bij J.J. van Brederode. 1856. In gr. 8vo. 32 bl. f :-40.

Eene zeer doelmatige brochure voor het oogmerk van den S., om de door Frankrijks grooten guizot na langdurig onderzoek sterk aanbevolene, door Duitschland en Engeland al spoedig met haast overgenomene en ook bij het Koninklijk Athenaeum te Maastricht ingevoerde methode van teeken-onderwijs aan te bevelen. Voorzeker verdient deze methode, al ware 't alleen om den grooten opgang, dien zij in het buitenland maakt, ook hier gekend te worden. Ref. heeft wel eens uit eigene liefhebberij enkele jongelieden met aanleg voor teekenen in de eerste beginselen dezer kunst onderwezen, en daarbij al spoedig het nadenkend aanzien der natuur ten grond-
{==431==} {>>pagina-aanduiding<<}
slag gelegd, zoodat de élèves ook de gebreken der modellen leerden opmerken en als naar de natuur verbeteren. Hij kan zich zeer goed met de grondslagen eener methode, die in vele opzigten ver de voorkeur boven de oude en nog al te veel in zwang zijnde methode verdient, vereenigen. Alleen vraagt hij den geëerden S. af: Is het gewone teeken-onderwijs van de beste onderwijzers hier te lande (de slechten kunnen natuurlijk niet in aanmerking komen) ook niet gegrond op dezelfde denkbeelden, als welke den Heeren dupuis tot eene uitgebreide ontwikkeling van hun stelsel aanleiding hebben gegeven? Is ook bij alle voortreffelijkheid der nieuwe methode eene al te consequente toepassing wel mogelijk? - vooral bij beperkte ruimte of gebrekkig licht in vele lokalen, waar de huis-onderwijzer in de teekenkunst vaak zijne private lessen geven moet. Geeft zij wel genoegzamen waarborg, dat de ontwikkeling van den schoonheidszin niet te veel beheerscht worde door de ontwikkeling van het wiskundig element, of, wil men, den waarheidszin? De S. is vele dergelijke bedenkingen te gemoet gekomen, doch heeft ze, mijns inziens, nog niet alle voldoende wederlegd. Ik vrees ook zeer, dat de definitie van teekenen als: ‘Eene vertolking der
gedachten’, of omschreven: ‘Eene tastbare uitdrukking der idealiteiten van ons eigen brein’, - door de meeste teekenaars als waar zal worden aangenomen, daar toch deze woorden volstrekt niet alleen op de teekenkunst, maar op elke oorspronkelijke behandeling van elke kunst kunnen worden toegepast. Het stukje moge niet te min de aandacht van velen trekken, waartoe wij het allezins aanbevelen.

Korte mededeelingen.

Herinneringsgave. Tweetal Leerredenen van W. Hoevers, Pred. te Gorredijk. Te Utrecht, bij Kemink en Zoon. 1856. In gr. 8vo. VIII en 44 bl. f :-40. - De Heer hoevers heeft wèl gedaan, deze ‘Herinneringsgave’ aan zijne ‘voormalige geliefde gemeente te Blokzijl’ niet te onthouden. Ze kan dáár - maar ze kan ook in andere gemeenten nut stichten. Oordeelt hij in zijne opdragt, ‘dat eenvoud, duidelijkheid en hartelijkheid hoofdvereischten zijn van onze prediking’, wij zijn dat ten volle met hem eens; doch wij voegen er bij, dat wat hij ons hier aanbiedt, aan die vereischten beantwoordt. Hoog zijn we vooral ingenomen met de eerste Leerrede, gehouden bij het emeritaat en afscheid van zijnen nu overleden ambtgenoot le coultre. Zóó behoorde de onderlinge verhouding der dienaren van christus overal te wezen, als ze te Blokzijl tusschen le coultre en hoevers blijkt te zijn geweest! De tweede Leerrede vermaant tot vrede bij de hedendaagsche verdeeldheid. Zij doet dat op den alleen rigtigen grondslag - den grondslag der liefde. Ach! dat er naar hare vriendelijke stem geluisterd wierde door de heete hoofden en koude harten!

{==432==} {>>pagina-aanduiding<<}

Wij kennen hoevers te naauwernood bij naam. Maar er schijnt in den man een goede Christengeest te wonen; en zeker is er een echte predikgeest in hem. De vaderlandsche Kerk zie hem tot hare schade niet voorbij!

P. los, g.z., te Dordrecht, geeft een boekje uit, van zijne eigene hand, getiteld: De Nationale Vloek. Wij ontvingen een exemplaar van het vierde duizend. Het kost tien cents, bij getallen minder. Waaraan heeft dit volksboekje zoo grooten opgang te danken? Aan zijne letterkundige waarde zeker niet; en die zoeken wij toch ook in zulk een volksboekje; de aesthetiek heeft hare regten op ieder gebied; gedeeltelijk misschien aan de sporen, die het hier en daar vertoont, dat de Schrijver der orthodoxe rigting is toegedaan; maar meest zeker hieraan, dat overtuiging, volle, warme overtuiging, er uit spreekt tegen het vloeken. Wij kunnen ons daarom levendig begrijpen, dat dit werkje goeden invloed heeft op ruwe gemoederen, en zouden het orthodoxophobie noemen, wanneer het om deze en gene secundaire uitdrukking of voorstelling door iemand op zuiverder godsdienstig standpunt voor onbeschaafden ongeschikt werd geacht.

De derde Aflevering van het Tijdschrift voor het Armwezen, onder Redactie van Mr. w. de sitter en s. blaupot ten cate, is aan de inteekenaren verzonden. Zij bevat den korten inhoud der Verslagen betrekkelijk inrigtingen van liefdadigheid in onderscheidene landen, en behalve korte, doch zeer wetenswaardige mededeelingen en eene boekbeschouwing, het een en ander betrekkelijk de kerkelijke liefdadigheid. Wij blijven dat tijdschrift zeer aanbevelen aan elk die belang stelt in

die vraag, 
ontrustend en ontrustender gestaâg, 
der Maatschappij gesteld, ‘wat wordt er van uw armen?’ 

en velen mogen er door opgewekt worden om te geven, maar vooral er in leeren......... hoe en waar.

De 2e Aflevering van den vierden Jaargang van het Driemaandelijksch Tijdschrift tot Nut en Oefening zag in April het licht. Zij is ons gezonden, en wij mogen er niet geheel van zwijgen, maar wij willen er geene beoordeeling van schrijven. Waarom toch altijd te herhalen, dat er naast veel redelijks, veel slechts te vinden is? Dat versjes-knutselen vooral is eene kwade gewoonte.

Het tijdschrift De Gids gaf onlangs een zeer belangrijk stuk, getiteld: Problematische Politiek, hetwelk de laatst gehoudene discussiën over het adres van antwoord en de begrooting ter beschouwing koos. Naar aanleiding van dat stuk (hetwelk ook afzonderlijk verscheen) schreef een anonymus een vlugschrift, onder den titel: De Conservatieve Partij in 1853 en 1856 (te Amsterdam, bij j. leendertz, 22 bl., 25 cents). Het doel van

{==433==} {>>pagina-aanduiding<<}
dit schrijven is, om der Conservatieve partij den lauwer te schenken, en dit wel in spijt van De Gids, die der liberale partij hulde brengt, en de Conservatieve verwerpt. ‘Wat is uw oordeel?’ - zoo vroeg men mij. - Ik hecht niet aan partijen, en zou niet gaarne beweren, dat de eene partij in het algemeen boven de andere stond. Ik ben eelecticus, en juich toe, waar ik meen dit te kunnen en te moeten doen. Ik vraag liever: is het goed? dan: is het van mijne partij? - Zou ieder dat doen?

Het onderzoek van Zilver langs den natten weg. Een boekje voor allen, die zilver bewerken. Te Amsterdam, bij Gebroeders Diederichs. In kl. 8vo. 39 bl. f :-50. - Een klein geschrift, waarin het essaai van zilver naar de methode van gay-lussac, uitvoerig wordt beschreven, en hetgeen welligt menigen zilversmid van dienst zal kunnen zijn. - Er wordt daarin gehandeld: 1o. over het onderzoek van zilver langs den natten weg, waarbij men eerst de aandacht vestigt op het bereiden van scheikundig zuiver zilver door herleiding van chloorzilver of door nederploffing met koperen platen. Vervolgens worden de verontreinigingen van het salpeterzuur aangetoond, en de middelen beschreven om die te ontdekken, waarna de onbekende Schrijver stilstaat bij het keukenzout, dat de liqueur normale moet leveren. - Na vermelding van de wijze, waarop de liqueur décime zoowel van zout als van zilver moet gemaakt worden, worden in het tweede Hoofdstuk de benoodigde werktuigen voor dit onderzoek beschreven. Wenschelijk ware het geweest, hierin ook gebruik gemaakt te zien van de verbeteringen door mohr in het gebruik der pipetten aangebragt.
Nu volgt eene beschrijving van de toedragt van het onderzoek van zilver langs den natten weg, terwijl eindelijk nog gesproken wordt over den invloed van eenige metalen, die soms met het zilver verbonden zijn, bij het onderzoek langs den natten weg.
Het is hier de plaats niet, om dit boekje grondig te beoordeelen. Alleen moeten wij doen opmerken, dat men zich niet voorstellen moet, reeds terstond de noodige vaardigheid in de zoo subtile essaai-proef te zullen verkrijgen. Er behoort eene groote oefening daartoe, om altijd op 1 millième het zilvergehalte te bepalen.

Van het Pantheon van beroemde Natuur- en Sterrekundigen, naar f. arago, bewerkt door j.p.c. van tricht (te Rotterdam, bij h. nijgh, 1857), ontvingen wij de eerste Aflevering. Zij behelst: eene Inleiding voor de werken van françois arago, door den beroemden alexander von humboldt, die wel bijkans eene wetenschappelijke levensbeschrijving van den vermaarden Franschen geleerde mag heeten, en door helderheid van blik en juistheid van voorstelling de meesterhand des voortreffelijken opstellers verraadt. Voorts eene wetenschappelijke levensbeschrijving van volta; een zaakrijk stuk, waarin geringe leemte is, dat het reeds in 1831 werd opge-
{==434==} {>>pagina-aanduiding<<}
steld, en dus geene melding maakt van latere ontdekkingen, die het geschrevene hier en daar zou hebben gewijzigd. Het bevestigt de woorden in den aanhef, ten aanzien der lofredenen in de Fransche Akademie uitgesproken, als ook ten opzigte van wetenschappelijke biographiën geldende, dat zij ‘in voorraad gestelde hoofdstukken van eene algemeene geschiedenis der wetenschap kunnen worden’. Uit ééne Aflevering tot het geheel te besluiten, ware voorbarig; daarom zij het geschrevene voldoende ter voorloopige aankondiging. De vertaling is wèl geslaagd.

De Toeschouwer, is de titel van een nieuw maandwerk (te Amsterdam, bij c.l. van langenhuysen), dat in R.-K. geest geschreven wordt, en jaarlijks f 6-: kosten zal, waarvoor men ongeveer 60 vel druks bekomt. Wat het zal behelzen, wordt, tegen gewoonte, in geene Inleiding of iets van dien aard aangekondigd. Wij moeten dus oordeelen enkel uit het ons toegezonden begin, dat meestendeels vertaalde stukjes behelst van historischen en soortgelijken inhoud, benevens levendige ‘Schetsen uit de hedendaagsche zamenleving’, door henry van meerbeke, die gansch niet het minste zijn van 't geheel. Wij juichen alles toe, wat eenig leven kan brengen in de dorre doodsbeenderen der onwetende en niets lezende blinde aanhangelingen van het Romanisme, maar aan een, zij het dan vertaald, ‘Overzigt van het eerste tijdvak der Nederlandsche beroerten in de XVIde eeuw’, moest zulk een tijdschrift zich liever niet wagen.

Voornaamste feiten der Algemeene Geschiedenis, Chronologisch gerangschikt. Ten gebruike bij het eerste onderwijs in de Geschiedenis. Te Alkmaar, bij Herms. Coster en Zoon. 1856. In kl. 8vo. 18 bl. f :-15. - Chronologische Tabellen achten wij zeer geschikt, om het geheugen van eerstbeginnenden met namen van personen en jaartallen op te vullen, die zij spoedig weder vergeten. Voor meergevorderden en die zich met lust op de Geschiedenis toeleggen, kunnen zij bekwame hulpmiddelen zijn ter herinnering van het gehoorde of gelezene. Voor dezulken, met wie wij het onderrigt in de Tijdrekenkunde zouden aanvangen, vinden wij een goeden leiddraad in het hier aangekondigde werkje, dat beknopt en duidelijk eene oordeelkundige verdeeling van tijdvakken en onder-afdeelingen, en der voornaamste gebeurtenissen geeft. - Aanmerkingen hebben wij er niet op. Alleen zouden wij de 1e Afdeeling van het Tweede Tijdvak der Nieuwe Geschiedenis dus stellen: van den Munsterschen Vrede tot aan het einde van den Successie-oorlog, 1648-1714. Die oorlog was van een veel grooter Europeesch belang dan de in 1721 geëindigde Noordsche krijg.

De eerste Aflevering van eene geïllustreerde uitgave van hildebrand's onvolprezen Camera Obscura is ons ter aankondiging toegezonden. Wij hebben ook gehoord, dat deze uitgave zoo weinig sympathie bij het publiek gevonden heeft,

{==435==} {>>pagina-aanduiding<<}
dat de Uitgevers, tot hunne groote schade, genoodzaakt zullen zijn hun plan op te geven, en op deze eerste Aflev. geene verdere te laten volgen. Wij gelooven dit weinige succes niet aan de stift des teekenaars te mogen wijten; de Heer bombled is, naar onze meening, gelukkig geslaagd, en heeft getrouw de bedoeling des Schrijvers wedergegeven. Veeleer gelooven wij dat de wijze van uitgave aan velen niet bevallen is; een paar groote platen meer, in plaats van de kleine houtsneêdjes in den tekst, zou de uitgave wel zoo uitlokkend gemaakt hebben; daarenboven is zij nog al kostbaar. Het zal ons genoegen doen, indien dit plan der Erven bohn nog gesauveerd wordt; is dit niet het geval, dan hopen wij dat zij volgens een veranderd en verbeterd plan ons eene geïllustreerde uitgave zullen bezorgen van een boek, dat steeds een sieraad van onze literatuur zal blijven.

De derde en vierde Aflevering van den bundel Blijspelen, welke door den Heer l.f.j. hassels, te Amsterdam, ten gebruike van Rederijkers-kamers, wordt uitgegeven, bevat: 1o. het vervolg en slot van De Kiezers, of Het Hemd is nader dan de Rok, Blijspel in één bedrijf, door p.a. van overeem. Het spijt ons zeer, dat wij dit staaltje van tooneelpoëzij even ongelukkig geslaagd vinden als het vorige door a.v.d. hoop, jrszn. geleverde blijspel; beide lijden, onzes inziens, aan dezelfde gebreken. De intrigue is in De Kiezers gezocht; wij vonden vele onwaarschijnlijkheden; en de verzen zijn niet vloeijend.
2o. De Bruid, Blijspel (tusschen twee personen) in één bedrijf, vrij gevolgd naar het Hoogduitsch, van th. körner. - Dit blijspel, dat met Der Grüne Domino onder körner's eerste dramatische producten behoort, is niet onverdienstelijk overgebragt; het stukje zelf heeft echter niet veel om 't lijf, en moet, dunkt ons, voor den toeschouwer en hoorder nog al eentoonig zijn, ofschoon het bij zijne eerste verschijning te Weenen furore gemaakt heeft.
3o. treffen wij hier aan: Het Proces in den Dop, Blijspel in twee bedrijven, door j.m.e. dercksen (Eerste gedeelte). Wij schorten ons oordeel hierover op, tot dat wij het Blijspel in zijn geheel gelezen hebben.
Wij willen van deze gelegenheid gebruik maken, om den Heer hassels ons compliment te maken over de keurige uitgave van dezen bundel Blijspelen. Uit den grond van ons hart wenschen wij hem toe, dat hij in staat zal gesteld worden, aan het letterminnend publiek te bewijzen, dat van den bergh's Neven niet het eenigste goede Hollandsche Blijspel uit dezen tijd meer behoeft genoemd te worden.

De gruweldaad van 3 Januarij l.l., in de kerk van St. Etienne du Mont te Parijs gepleegd, heeft den speculatie-geest van H.H. Uitgevers zeer gaande gemaakt. Ook de Heer n. de zwaan, te Utrecht, heeft op zijn getij gevischt, door eene brochure in de wereld te zenden, getiteld: De Moord van den Aartsbisschop van Parijs. Zij behelst levensbeschrijvingen van het slagtoffer en van den moordenaar, een verslag van het regts-
{==436==} {>>pagina-aanduiding<<}
geding, het testament van Monseigneur sibour, artikels over den moord uit het Protestantsch orgaan Le Lien, en uit een Israëlitisch blad, en ten slotte het Keizerlijk decreet, waarbij de Kardinaal-Aartsbisschop van Tours tot Aartsbisschop van Parijs benoemd is, benevens een kort levensberigt van Monseigneur morlot. Hun die iets aangaande deze treurige geschiedenis verlangen te weten, geene nieuwsbladen van die dagen gelezen, of de courantenberigten over den moord vergeten hebben, zal deze brochure het verlangde mededeelen. Eene nette afbeelding van den vermoorden prelaat prijkt tegenover den titel.

Waar schoonheid zich met onschuld paart, daar is de hemel! Dit is het motto van De onontbeerlijke Kamenier, door henry lips (bij j. salis, te Amsterdam). Afgaande op dit motto, konden wij het boekske aan geene vrouwenhand ter beoordeeling toevertrouwen, want de onschuld zou gekwetst worden door de berigten van bij denzelfden Uitgever uitgekomen werkjes. Daarom schrijft eene mannenhand deze regels. Wij meenen, zonder de waarde der hier geleverde recepten te beoordeelen, over dergelijke boekjes den staf te moeten breken. Zijn zij niet zuiver boekverkoopers-speculaties? 50 cents kosten deze 30 kleine bladzijden druks. Het werkje ziet er planloos en verward uit. Men zou veel meer verwachten. Of heeft eene onontbeerlijke kamenier niet met nog iets anders dan met huid en haar te doen? Intusschen, als de dames het motto maar uit het hoofd leeren en in het hart prenten, dan hebben zij wel voor 50 cents nut, al spreekt het wat sterk, verklarende dat daar de hemel is!

Wij hebben vier Stukjes ontvangen van het Nieuw Practisch Rekenboek voor de Volksscholen, door eene Vereeniging van Onderwijzers (te Amsterdam, bij c.l. brinkman), benevens de Antwoorden, insgelijks in vier Stukjes. De vereischten van een goed rekenboek zijn in dit werkje stipt in acht genomen. De trapsgewijze opklimming is met zorg aangevangen en volgehouden, en wij zien met belangstelling naar de zes volgende stukjes uit, die, wanneer zij met hetzelfde overleg worden zamengesteld, een werkje zullen voltooijen, dat in de behoefte der volksscholen zal kunnen voorzien.

Memorie van Toelichting, ingediend bij de aanvrage om concessie voor een Zeekanaal uit de Noordzee tusschen Noordwijk en Zandvoort naar Amsterdam en Rotterdam. Door C. Verloop en Zoon, Architecten-Ingenieurs. Te Utrecht, bij Kemink en Zoon. - Een plan zoo vaag en onbestemd als de vage en onbestemde kaart bij dit werkje gevoegd, en die de bedoeling van het project en de provinciën Noord- en Zuid-Holland even duidelijk voorstelt als de schoolkaarten van Afrika de situatie der binnenlanden aldaar. - Het best zal zijn, voor als nog, misschien wel voor altijd, hieromtrent over te gaan tot ‘de orde van den dag’.





{==437==} {>>pagina-aanduiding<<}

Boekbeschouwing.

Huldrich Zwingli, de Kerkhervormer, door J. Tichler, Theol. Doct., en Predikant te Leiden. Eerste Deel. Te Utrecht, bij Kemink en Zoon. 1857. In gr. 8vo. XII en 326 bl., met gelith. plaat en portret, f 3-60.

Bij de schier ontelbare menigte van weinig belangrijke en nietsbeduidende (*) geschriften, die in onze dagen de pers verlaten, is het een genot voor een medearbeider aan een recenserend tijdschrift, wanneer hem een boek ter beoordeeling of aankondiging wordt toegezonden, waarover hij een gunstig en aanprijzend oordeel mag vellen. Met blijdschap ontvingen wij daarom den Zwingli van Dr. tichler, en met ingenomenheid hebben wij het Eerste Deel ten einde toe gelezen. Er was reden, om van hem iets goeds en degelijks over zwingli te verwachten. De Zwitsersche Hervormer was hem niet vreemd, toen hij zich nederzette tot de schets van diens leven. Aan het eind zijner Akademische loopbaan verwierf hij zich den Doctors-titel door zijne Dissertatio Historico-Theologica, de indole sacrorum emendationis, a Zwinglio institutae. Sedert werd zijne aandacht door de bezigheden zijner Evangelie-bediening van dat onderwerp afgeleid, totdat hij vóór vijf jaren de kennis met hem en zijne schriften weêr aanknoopte, en het plan bij hem tot rijpheid kwam, om het werk te schrijven, dat wij voor ons hebben.
Als zijn doel met dit geschrift geeft hij op: den grooten Hervormer te doen kennen in zijn leven en werken, bijzonder uit zijne eigen schriften, hem zelven, zooveel mogelijk, aanschouwelijk te laten optreden in zijne eigenaardige ontwikkeling, in zijn streven en bedoelen, in zijne worsteling en zijnen strijd met de dwalingen en het zedebederf zijner dagen; in zijnen geest

{==438==} {>>pagina-aanduiding<<}
en zijn karakter, met zijne deugden en gebreken. Zooveel hij van en over zwingli kon magtig worden, heeft hij daarbij ten grondslag gelegd. Het verschillend oordeel over den geest des Hervormers en zijne leer heeft hij zorgvuldig aan de bronnen getoetst, en het werk zoo ingerigt, dat het op een wetenschappelijken grondslag rust, maar wat den vorm betreft, aan elken beschaafden lezer kan worden in handen gegeven.
Vooral in onze dagen verdient eene onderneming als deze luide toejuiching. Op nieuw is de strijd tegen Rome en zijne dwaalbegrippen, dezelfde strijd die door de Hervormers werd gevoerd, ook in ons Vaderland ontbrand. Onder de verschillende wapenen, welke in dien strijd kunnen en mogen gebezigd worden, behoort ook dit, dat men teruggaat tot den oorsprong van de scheuring der Christen-Kerk, en deze voor den geest onzer tijdgenooten herroept in haar waar karakter; dat men het beeld der Hervormers zelven hun te aanschouwen geeft in hunne ontwikkeling, en de redenen aantoont, waarom zij wel met de Roomsche Kerk hebben moeten breken; in één woord: dat men den geest, waarvan de Hervorming is uitgegaan, waardoor zij werd bestuurd en bezield, in een helder licht plaatse. Zulk eene herinnering kan tevens voor de Protestantsche Kerk zelve goede vruchten dragen, haar terugwijzende op hare oorspronkelijke beginselen, indien zij daarvan mogt zijn afgedwaald. Tot dit alles levert Dr. tichler eene schoone en gewigtige bijdrage, waarvoor wij hem dankbaar zijn.
Tot nog toe is slechts het Eerste Deel in het licht verschenen. Het bevat de geschiedenis der opleiding en ontwikkeling van zwingli en van zijnen eersten Hervormings-arbeid. Het Tweede Deel, dat wij met belangstelling te gemoet zien, zal hem, zoo als de Schrijver ons toezegt, doen kennen in zijnen laatsten tijd, inzonderheid ook in zijne leer, zoowel op zich zelf als in vergelijking met die van luther en calvijn. Wie een kort overzigt van dit Eerste Deel verlangt, dien wijzen wij op den hoofdinhoud der Afdeelingen. Na eene Inleiding worden wij bekend gemaakt met zwingli's jeugd, en zijne opleiding tot de dienst der Kerk. Zijn verblijf te Glaris en zijne voorbereiding tot Hervormer wordt ons daarna geschetst. Zwingli te Einsiedeln, Hervormingsgedachten. Zwingli te Zurich; zijn werk als Hervormer; is het opschrift der derde

{==439==} {>>pagina-aanduiding<<}
en vierde Afdeeling; terwijl zijn strijd met Rome en de wijze, waarop de Hervorming door hem werd tot stand gebragt, in de beide laatste Afdeelingen ons wordt te aanschouwen gegeven.
De wijze, waarop Dr. tichler zijn voornemen heeft ten uitvoer gebragt, beantwoordt ten volle aan onze verwachting en onze wenschen. Wij herkennen ook hier in hem den man, die zich met kalmte tot zijn onderzoek heeft nedergezet, een getrouw en ijverig gebruik heeft gemaakt van de bronnen, die hem ter dienste stonden, zich niet door vooraf opgevatte meeningen heeft laten besturen, maar met onpartijdigheid het beeld van den Hervormer teekent, zoo als de geschiedenis en zijne eigen geschriften hem leeren kennen. Het was geene gemakkelijke taak, die hij ondernam; want zoodra men zich nederzet tot het lezen van zwingli's geschriften, gevoelt men zich grootelijks belemmerd door de taal, waarin hij geschreven heeft, het Zwitsersch, dat wel veel overeenkomst heeft met het Hoogduitsch, maar toch zoo zeer daarvan verschilt, dat men eerst langzamerhand daarmede eenigzins vertrouwd wordt. Aan zelfstandigheid in zijn oordeel ontbreekt het den Schrijver niet. Enkele malen komt hij op tegen het gevoelen van mannen, wier namen in de literatuur der Kerkgeschiedenis niet van gezag zijn ontbloot (zie o.a. bl. 63). Belangrijke bijdragen heeft hij ons vooral gegeven met betrekking tot de geschiedenis van zwingli's jeugd, zijne ontwikkeling, de geboorte van zijnen Hervormingsgeest. Van eene blinde liefde voor zijnen held, hoe hoog hij hem over het algemeen ook stelt, kan hij niet worden beschuldigd; getuige hetgeen hij meêdeelt omtrent de misstappen zijner jongelingsjaren.
Tot staving van ons gunstig oordeel zouden wij een tal van proeven kunnen bijbrengen. Om deze aankondiging niet al te breed te doen worden, vergenoegen wij ons met een paar voorbeelden, die den lezer dezes eenigzins kunnen doen zien, welken blik de Schrijver in het leven van zwingli heeft geworpen. Behalve de lezenswaardige gedachten over erasmus (bl. 49), waarop wij vooral de aandacht vestigen, moeten wij niet minder opmerkzaam maken op hetgeen (bl. 128, 129) wordt vermeld omtrent den indruk, dien de geruchten van luther's Hervormings-arbeid op zwingli maakten: ‘Met welgevallen vernam zwingli, wat luther in Duitschland werkte, hoewel hij nog weinig van zijne schriften gelezen had. Dit

{==440==} {>>pagina-aanduiding<<}
had hij met opzet nagelaten. Want hij wilde, dat het Zwitsersche volk weten zou, dat hij zijne inzigten in het Evangelie in geenen deele aan luther te danken had. Bleek nogtans de overeenkomst van leer en prediking, men zou kunnen opmerken, dat er tusschen hem en den Saksischen Hervormer eene eenigheid des geestes bestond, die in de H.S. haren grond had. Daarom beval hij ook het lezen zijner schriften openlijk van den kansel aan, en vermaande zijne hoorders, om der waarheid gehoorzaam te zijn, hoe ook de gewone kerkleer met haar in strijd mogt blijken te wezen. Toen eindelijk hem het gerucht ter oore kwam, dat de leer van luther door de Universiteiten Keulen en Leuven veroordeeld was, en dat te Rome de ban over hem zou uitgesproken worden, kon hij daaronder niet onverschillig zijn. Terstond ging hij bij den Pauselijken Commissaris, willem à falconibus, een bezoek afleggen. Hij bad hem, om zijnen invloed bij den Paus te gebruiken, dat de ban niet wierd uitgesproken. Want, zeide hij, - en hiermede toonde hij een juisten blik op de wereld en de menschen geslagen te hebben, - indien men luther met den ban treft, voorspel ik, dat de Duitschers niet alleen den banbul, maar ook den Paus zelven verachten en verwerpen zullen.’
Het lievelingswoord van zwingli was de uitspraak des Heeren: ‘Komt tot mij allen, die vermoeid en belast zijt, en ik zal u rust geven.’ Hij zelf geeft daarvan deze gezonde verklaring: ‘Christus alleen kan de ontruste en beangstigde gewetens vertroosten en weder oprigten, de driften bedaren, en rust en vergenoegdheid geven. En dit geschiedt, wanneer wij christus als onzen Zaligmaker en als het onderpand van Gods genade door het geloof aangrijpen, waardoor wij dan onder het getal der kinderen Gods aangenomen en van den eeuwigen dood verlost worden.’ - Ook hier, merkt t. op, zien wij, dat het de strekking zijner Hervorming was, om uitsluitend christus aan het hart der geloovigen weder te geven, als den regten vervuller van al hunne geestelijke behoeften.
Ten slotte deelen wij nog het oordeel over den Zwitserschen Hervormer mede, dat wij aan het eind der vijfde afdeeling lezen:
‘Beschouwen wij nog eens het beeld van zwingli, zoo als het ons uit het voorgaande voor oogen treedt! Het vertoont ons een groot karakter, dat zich zelf gevormd heeft, in de omstandigheden gerijpt, en door menigerlei beproevingen be-
{==441==} {>>pagina-aanduiding<<}
vestigd is. Sedert hij voor zich in christus de waarheid en het leven gevonden had, en zich innerlijk zijne geloofsvereeniging met Hem bewust geworden was, was hij met eene steeds klimmende geestdrift voor Hem bezield geworden. Daarom vond al wat christus niet was, Diens eer en verdiensten te kort deed, of zich in zijne schatting tegen den eenigen Zaligmaker stelde, in hem eenen tegenstander en ijverigen bestrijder. Het was hem onmogelijk, de overtuiging, waarvan hij doordrongen was, binnen zich zelven besloten te houden: hij moest haar aan anderen, in de eerste plaats aan zijnen naasten kring, maar dan ook verder aan zoo velen, als immer mogelijk was, mededeelen. Zijne betrekking tot zijne kerkelijke Overheid, die hij eerbiedigde, zoo lang hij kon, gebood hem bij haar hulp te zoeken, voor hetgeen hij zag, dat nood was. Maar toen zij achterbleef, toen was het hem niet mogelijk meer, in het te vergeefs beproefde te berusten. Evenmin kon hij het van de omstandigheden laten afhangen, of hij stil zou blijven zitten, of zelf de hand aan den ploeg slaan. Hij zag voor zich geene andere keuze, dan òf zelf de omstandigheden te voorschijn te roepen, waaronder hij de aangevangen taak zou voortzetten, òf bij deze poging te bezwijken. En die taak stelde hij zich geene andere voor, dan in de plaats der menschelijke inzettingen, die uitwendige gebruiken en kerkplegtigheden, en die vereering van maria en de Heiligen, christus alleen, den Zoon van God, door den Vader tot eene verzoening van zonden in den dood overgegeven, weder in de harten en het leven der Christenen in te planten, enz.
enz. enz.’
Wij mogen met onze aanhaling niet verder gaan. Uit het bovenstaande blijkt genoegzaam de geest van het werk, dat wij aankondigen. Tegenover onze aanprijzing hebben wij een paar bedenkingen, die niet de resultaten van des Schrijvers onderzoek betreffen, want daartoe zou men eene even grondige studie van zwingli's leven en schriften moeten hebben gemaakt als zijn tegenwoordige biograaf; wij hebben den vorm op het oog. En daaromtrent maken wij vooreerst dit bezwaar, dat reeds geruime tijd na de verschijning van dit Eerste Deel is verloopen, zonder dat er nog eenig uitzigt op het vervolg schijnt te bestaan. Wij hadden beter gevonden, dat, òf het gansche werk in ééns ware uitgekomen, òf de beide Deelen zeer spoedig op elkander waren gevolgd. Onze opmerking zij

{==442==} {>>pagina-aanduiding<<}
eene drangreden om ons spoedig met het Tweede Deel te verblijden, waarvan wij den inhoud verlangend te gemoet zien.
Ons tweede bezwaar geldt de redactie en den stijl. Wij zijn begonnen, bij de lezing aanteekening van de misstellingen te houden, die wij aantroffen. Doch spoedig werden zij zoo menigvuldig, dat wij ons plan moesten opgeven, om ze hier mede te deelen, zouden wij niet eene gansche bladzijde, en welligt meer, daarmede vullen. Die misstellingen waren wel voor het grootste gedeelte drukfouten, maar toch waren er ook vele bewijzen in van onachtzaamheid in stijl en spelling. Hierdoor wordt dit werk op eene treurige wijze ontsierd, en wij hopen in het Tweede Deel geene reden meer tot deze klagt te zullen vinden. Tot de voltooijing van zijn werk bidden wij den geachten Schrijver kracht en zegen toe. Een schoon portret van zwingli is tegenover den titel geplaatst. Minder voldoet de teekening van wildhaus.

-r-




De Roomsch-Katholijke Kerk en de Hervorming, in Brieven, door eenen Roomsch-Katholijken Leek. Naar aanleiding van de geschriften van Dr. Capadose, A. Frentrop, Prof. J.C.H. Muré en Dr. J.C. Zaalberg, P.Z. Eerste Brief. De Christelijke Polemiek. Inleiding. Tweede druk. - Tweede Brief. Beginsel van het Katholicismus, van het Protestantismus. Geloofs-bronnen. - Derde Brief. Geloofs-bronnen. Het Oude Verbond. Tweede druk. - Vierde Brief. Geloofs-bronnen. Het Nieuwe Verbond. Tweede druk. - Vijfde Brief. De Roomsch-Katholijke Kerk getoetst aan de Heilige Schrift. - Zesde, Zevende en Achtste Brief. De Roomsch-Katholijke Kerk getoetst aan de Heilige Schrift. (II, III, en IV. Besluit). Derde druk. - Te Amsterdam, bij C.L. van Langenhuysen. 1856, 1857. In gr. 8vo. Tot dusverre 216 bl. Iedere Brief à f :-20.

‘Ook bij verschil van gevoelen over de hoogste en meest gewigtige belangen van den Mensch is kalmte van redenering mogelijk, gelijk zij nergens meer noodwendig is.
Die kalmte in den strijd van gevoelens is bestaanbaar met vastheid en zekerheid van overtuiging, bestaanbaar met liefde, met ijver, met geestdrift voor de Waarheid.
Waarom zoude men, waar men, met den hoogsten graad van zekerheid, vermeent, de dwaling, de klaarblijkelijke, de

{==443==} {>>pagina-aanduiding<<}
gevaarlijke, de noodlottige dwaling te bestrijden, waarom zoude men niet ook dan nog de persoonlijke overtuiging van den dwalende mogen en moeten eerbiedigen, als eene ter goeder trouw gekoesterde meening? Waarom zoude men niet de waarheidsliefde eerbiedigen van hem, die, door de dwaling misleid, van de waarheid onwillekeurig is afgeweken?
Inderdaad is de vooronderstelde waarheidsliefde van hem, die onwaarheid omhelsd heeft, de eenige overweging, welke aan de wisseling van gedachten met hem waarde kan geven. Waarop zoude, bij het ontbreken dier voorwaarde, de hoop kunnen berusten, om in het gemoed des tegenstanders ingang te verschaffen aan de miskende waarheid?
Neen, teugelloosheid van taal is het echte kenmerk niet van eigene overtuiging, - verbittering is het ware middel niet ter overtuiging van anderen.
Zijt gij op redelijke gronden, en die voor u de kracht der klaarblijkelijkheid hebben, van de zekerheid uwer meening doordrongen, zoek vooraf met kalmen ernst naar de oorzaken, waarom die zelfde gronden niet even klaarblijkelijk voor uwen tegenstander zijn, als voor u. Stel u tot dat einde in zijne plaats, indien gij kunt, en weeg den invloed van heerschende vooroordeelen, en vraag uzelven af, of in dezelfde stelling dezelfde oorzaken niet op u dezelfde heerschappij zouden oefenen. Dan, zoo ooit, kunt gij u vleijen, bij het bewustzijn van eigene feilbaarheid, als het gemeenschappelijk lot der menschheid, den dwalende met de waarheid te verzoenen, door hem het gelukkiger standpunt te doen kennen, waarop haar licht, voor hem verborgen of beneveld, voor u aanschouwelijk is geworden. Gij zult, aldus handelende, billijk zijn ook jegens uwen tegenstander, en de eigenliefde niet krenken, welke gekwetst de meest te duchten bondgenoote der dwaling is.
-------
Indien het gezegde in het algemeen toepasselijk is, bovenal behoort deze gedragsregel te worden erkend en betracht, waar Christenen den strijd voeren over de dierbaarste belangen van hunne heilige Godsdienst.
Hier is zelfs bloote kalmte van redenering, gematigdheid van taal, eerbied voor de persoonlijke overtuiging van den dwalende ontoereikend.
Ook heidenen, ook zij die blootelijk aan de waarheden der

{==444==} {>>pagina-aanduiding<<}
natuurlijke godsdienst geloofden, of het grooter ongeluk hadden van zelfs aan deze niet of niet meer te gelooven, zouden zich door kalme gematigdheid kunnen onderscheiden.
Van allen, die op den naam van Christenen aanspraak maken, wordt hoogere deugd gevergd. Hij verzaakt tot zelfs het regt op dien eerenaam, die de Liefde verzaakt, want zij is de onafscheidelijke gezellin van des Christens Geloof.
Eene polemiek zonder Liefde kan nimmer eene Christelijke polemiek zijn.’
Zoodanige beginselen worden er door den Schrijver dezer brieven op den voorgrond gesteld: zoodanige beginselen ook - wat hem tot hoogen en, helaas! onder zijne en onze geloofsgenooten maar al te zeldzamen lof verstrekt - allerwege door hem in praktijk gebragt. Zijnen stijl voorts ziet ge uit de bijgebragte proeve: eene niet ongelukkige navolging van den lossen en levendigen stijl der hedendaagsche Franschen met hunne gedurige nieuwe alinea's. Om den Heer van langenhuysen het zijne niet te onthouden, voegen wij er bij, dat de uitvoering almede zeer goed mag heeten: te naauwernood - eene bijzonderheid! - stootten we hier of daar op eene enkele drukfout.
Hoe ingenomen wij echter met toon en vorm zijn, wij zijn het niet met de gehalte. Het werk verdient eene bezadigde beoordeeling: geene goedkeurende.
Toen wij den Schrijver (bl. 7) hoorden klagen: ‘Hoewel wij, midden in het land, naast onze andersdenkende Broeders wonen, en onze Godsdienst openlijk belijden, en de prediking van het Evangelie in onze gemeenschappelijke moedertaal aanhooren, zijn wij in ons Geloof en in onze Gods-vereering onbekend gebleven voor onze Mede-Christenen’: verwachtten wij - dàt kunnen wij met waarheid verklaren - wel misschien gefantazeerde en onhoudbare, maar toch nieuwe en diepe beschouwingen van 't Katholicisme hier te zullen aantreffen. Maar - ofschoon wij in vergelijking met andere Protestantsche theologen geheel niet bogen willen op eene buitengewone vertrouwdheid met de Roomsche Godsdienst - niets hebben wij gevonden, wat ons niet al van overlang bekend was; niets ook, waaromtrent wij Rome eenigermate hadden te kort gedaan. Wij hebben de oude, duizendmaal weêrlegde, stellingen en bewijsvoeringen gevonden: nietmetal meer.

{==445==} {>>pagina-aanduiding<<}
Wat zegt ge, b.v., in onze waarheidzoekende, historischkritische eeuw van eene vasthoudendheid als deze: ‘Voor ons is, te midden van den strijd der geleerden over de verschillende lezingen van de handschriften, één onfeilbaar Gezag tot waarborg, dat de Vulgata geene lezing kan bevatten, welke in tegenspraak zoude zijn met de Christelijke Overlevering, met de regtgeloovigheid der Evangelie-Leer’?
Wel is de Schrijver tegenover de oud-confessionele Protestanten in zijn volle regt, en heeft ook zijne argumentatie klem, wanneer hij in zijnen derden en vierden brief beweert, dat het Christendom niet berust op de Schrift alleen, ja dat, wèl beschouwd, deze Schrift zelve en haar canon wel degelijk op de al te onbepaald en willekeurig verworpene Traditie berusten; maar de vrijzinnige - die hier, gelijk overal waar men geloof en geloofsbegrip als éénerlei beschouwt, nog al eens met den ongeloovige verward wordt - zal te dezen volgaarne met hem instemmen, zonder daarom óók maar één duim breed tot de onhistorische en ongoddelijke traditiën van Rome te naderen.
En zelfs de oud-confessionele, zoo hem bij 't lezen van dit geschrift de zwakheid van zijn standpunt ten opzigte van 't gezag des Bijbels hindert, mag zich daarover troosten, wanneer hij op zijne beurt ontwaart, dat hij in den uitleg diens Bijbels zijne partij verreweg te sterk is. Eene exegese, die het (bl. 124, 175) aan onze Staten-Vertaling kwalijk neemt, dat zij het woord ἐκκλησία niet door kerk (κνριακή), maar met verschuldigde trouw door gemeente heeft weêrgegeven, of dat zij de πρεβὺτεροι der eerste Christenkerk naar behooren als Ouderlingen en niet als Priesters (die in den Roomschen zin van 't woord met de ίερεῆς gelijk staan) heeft voorgesteld; eene exegese, die (bl. 171) het Primaat van petrus verdedigt, door 't eenvoudig verhaal van paulus, Gal. i: 18, dat hij naar Jeruzalem gekomen is ίστορῆσαι πέτρον, om petrus te leeren kennen, met alleoli te vertalen (!): um den Fürsten der Apostel zu sehen und zu verehren, en die elders (bl. 209), om toch maar 't gezag der Conciliën niet in 't minst te verzwakken, naauwelijks raad weet hoe zij de σνςήτησις der Apostelen, Hand. xv: 7, op zijn zachtst (door gemeenschappelijke navorsching) zal vertolken: zulk eene exegese zal, dunkt ons, wel niet vele

{==446==} {>>pagina-aanduiding<<}
proselieten maken, en althans geene zoodanige, in wie de waarheidszin sterk ontwikkeld is.
Doch, wat zal men zeggen? De schuld ligt aan de zaak, en niet aan den advocaat. Deze heeft gedaan wat hij kon. Zijn verdedigingsschrift, waaraan hij zorg noch moeite gespaard heeft, is juist daardoor voor den onpartijdigen denker en onderzoeker een nieuw bewijs der onverdedigbaarheid van het Katholicisme.

v.p.





Geschiedenis der Amsterdamsche Luthersche Gemeente, door F.J. Domela Nieuwenhuis, Hoogleeraar te Amsterdam. Derde Afdeeling. Te Amsterdam, bij J.H. Gebhard en Comp. 1856. In gr. 8vo. bl. 273-298 en Bijlage bl. 113-124. Per Aflev. f :-90; compl. in 3 Aflev. f 2-70.

Met wèl verdienden lof hebben wij onlangs (Vaderl. Letteroefeningen, 1856, Boekbesch., bl. 689-693) de eerste twee Afdeelingen van bovengenoemd werk aangekondigd, en ons verlangen uitgedrukt naar de derde Afdeeling, die de geschiedenis der scheuring bevatten zou. Aan dat verlangen is spoedig voldaan, zoodat daarmede dit werk is voltooid geworden. De Hoogleeraar schetst ons, in het derde tijdvak, dat voortloopt tot de instelling van het Synodaal Bestuur in 1819, den achteruitgang der gemeente door de scheuring en de omstandigheden des tijds, en doet dat met loffelijke naauwkeurigheid en onpartijdigheid. Blijkbaar stonden hem daarbij de archieven zoowel der Herstelde als der Evangelisch-Luthersche gemeente open, en heeft hij daarvan getrouw gebruik gemaakt. Zelfs deelt hij van onderscheidene belangrijke stukken, tot de scheuring betrekkelijk, den woordelijken inhoud mede. Wij zijn daardoor in staat gesteld, om tot in bijzonderheden den gang eener gebeurtenis na te gaan, die verreweg den meesten in onze dagen slechts bij geruchte was bekend geworden in algemeene trekken. En niet slechts onze weetgierigheid wordt bevredigd; er is hier ook, met het oog op den tegenwoordigen staat van zaken, met name in de Hervormde Kerk, wijsheid en bedachtzaamheid te leeren. Op grond daarvan bevelen wij de lezing van dit geschrift aan allen aan. Misschien dat daartoe een en andere nuttige wenk, te dezer plaatse daaraan ontleend, niet ongeschikt bevonden wordt.

{==447==} {>>pagina-aanduiding<<}

Er waren te Amsterdam, tegen het einde der vorige eeuw, bij de Luthersche gemeente zes predikanten werkzaam van verschillende denk- en leerwijze. Dat verschil zou echter minder bedenkelijk geweest zijn voor hare rust en haren bloei, indien niet de drie oudsten hadden medegewerkt, om de drie jongsten in verdenking te brengen. - Nadat er tegen deze laatsten eene beschuldiging wegens onregtzinnigheid was ingebragt, nam de verdeeldheid in de gemeente hand over hand toe, gedurende de maanden, die er verliepen, eer te dezer zake eene beslissing genomen was door de kerkelijke overheid. - Uit den eenen twist kwam telkens weder een andere en nieuwe te voorschijn. - De beschuldigde predikanten verdedigden zich, toen het te laat was. De hooge toon, dien zij aansloegen, was weinig geschikt, om de verontruste gemoederen tot bedaren te brengen. - Toen het Consistorie in 1791 Ds. Fortmeijer beroepen had, en niet Ds. scholten, wien de ontevredenen begeerden, ware welligt de scheuring nog voorgekomen, indien ook de laatstgenoemde, nevens hem, beroepen ware; maar men liet het regte tijdstip daartoe ongebruikt voorbijgaan. - En nog zou misschien de scheuring niet tot stand gekomen zijn, indien de stedelijke regering, ofschoon geroepen om het Consistorie te handhaven, niet in het geheim haar begunstigd had en politieke beweegredenen daartoe niet hadden medegewerkt van meer dan ééne zijde. Zelfs de aanzienlijke Hervormden leenden daartoe ontijdig de hand, en de invloed van Ds. haack wordt met name vermeld. - Die heillooze scheuring kostte aan de gemeente ongeveer een vierde deel van hare leden. Vooral de overgang van Ds. hamelau, wiens gedrag vrij dubbelzinnig was, voltooide haar. Zij werd gevolgd door een tijdperk van onmiskenbaren achteruitgang en kwijning, en de eerste opvolgers der beschuldigde predikanten helden meer nog dan deze tot een gevaarlijk rationalisme over. Maar ook de Herstelde
gemeente kon zich op haar vrijwillig gekozen standpunt niet op den duur handhaven. En vruchteloos zijn tot heden toe de pogingen der Synode tot hereeniging geweest. Thans echter schijnt er eenig uitzigt te bestaan, dat zij, bij wederzijdsche goede gezindheid, beter zullen slagen. Er worden althans maatregelen beraamd ter bevordering eener zoodanige vereeniging, als naar de tegenwoordige kerkelijke omstandigheden en huishoudelijke inrig-
{==448==} {>>pagina-aanduiding<<}
tingen, met de belangen der beide gemeenten meest overeenkomende zouden bevonden worden. Onlangs, meenen wij, is er zelfs uit de gemeente eene stem opgegaan, die zulk eene vereeniging wenschelijk acht. Wij behoeven niet te zeggen, dat de Hoogleeraar haar mede vurig begeert. Wanneer hij echter, in weerwil daarvan, verklaart, in de gegevene omstandigheden aan eene genootschappelijke verbindtenis boven eene zamensmelting de voorkeur te geven, dan bemerken wij, dat de volkomene heeling der breuk voor als nog niet waarschijnlijk is. En zoo blijkt het, wat al arbeids het kost, om, nadat eenmaal eene scheuring is tot stand gekomen, de verwijderde deelen weder tot elkander te brengen. Neemt dit ter harte, strijders van onze dagen! In uwen ijver vergeet gij ligtelijk, hoe groote schade gij aanrigt. Nu nog staat misschien de gelegenheid u open, om, zonder verkrachting van de regten der waarheid, een kwaad te keeren, dat, voor volgende geslachten, de meest heillooze vruchten teelt. Straks zou het u te laat berouwen kunnen, de vereischte matiging niet in acht genomen, de liefde niet beoefend te hebben.
Zietdaar eenige vlugtige wenken, tot aanbeveling van dit geschiedkundig werk, dat, zoo wij ons niet bedriegen, zoowel het hart als de bekwaamheid van den Hoogl. nieuwenhuis eere aandoet. Bij de vermelding der geschiedenis van het Seminarium spreekt hij niet onduidelijk den wensch uit, dat de betrekking van die inrigting tot de Leidsche Hoogeschool worde opgeheven, als in strijd, zijns inziens, met de zelfstandigheid en vrijheid van het Luthersche Kerkgenootschap. Komt eenmaal de lang verwachte nieuwe Wet op het Hooger Onderwijs tot stand, dan zal daarbij zeker dit niet onbelangrijk punt mede moeten ter sprake komen.

Gedachten over armverzorging van Amalia Wilhelmina Sieveking. (,) Bijeenverzameld uit hare schriften. Naar het Hoogduitsch vrij vertaald. (Te) Dordrecht, (bij) P.K. Braat. 1856. In kl. 8vo. XII en 299 blz. f 1-90.

Jaren verliepen er tusschen de uitgave van het grootste deel der verslagen, waaraan de inhoud van dit werk is ontleend, en de bezorging dezer overzetting. Niemand duide 't dus euvel dat eenige maanden zijn voorbijgegaan tusschen de ver-
{==449==} {>>pagina-aanduiding<<}
schijning dezer vertaling en heure aankondiging. Met juistheid kan de duur van dat tijdsverloop niet worden genoemd. Want terwijl de titel 1856 als het jaar der uitgave aanwijst, stelt de omslag daarvoor 1857. Waarschijnlijk zal dus laatstgenoemde jaarsaanduiding niet strikt eerlijk kunnen worden genoemd. Gelukkig echter dat zij weinig tot de waarde dezer ‘Gedachten’ zelven afdoet. Wat de vrome en heldere sieveking over armverzorging schreef, heeft meer dan een eenvoudig mérite de l'apropos. Zij moge uit den grond des harten gemeend hebben wat men blz. 84 leest: ‘Voor diepdenkende mannen is mijn geschrift...... minder bestemd; voor de beschaafden van mijn eigen geslacht’ (l. van mijne eigene kunne) ‘heb ik het voornamelijk geschreven:’ - toch zal ook de diepdenkende man, nog jaren nadat de mond der edele vrouw verstomde, veel uit hare opmerkingen leeren. Want juistheid van blik, helderheid van oordeel, rijkdom van ervaring, kennis der armen, onbevangene wereldbeschouwing en bezadigde verwachtingen paren zich in haar werk met de heiligste wenschen en vroomste bedoelingen. Al wat de stichtster dcr hamburger vrouwenvereeniging daarin zegt is eene schoone uitwerking der eenvoudige, maar verhevene uitspraak van parson dale: ‘Sympathy is Christ's wealth. Sympathy is brotherhood. The rich are told to have charity for the poor, and the poor are enjoined to respect their superiors. Good: I say not to the contrary. But I say also to the poor: “In your turn have charity for the rich;” and I say to the rich: “In your turn respect the poor.”’ Een
vertoog, verslagen, losse opmerkingen zelfs, op zulk een grondslag gebouwd, zouden bij uitnemendheid slecht bewerkt moeten zijn, indien ze niet eene dragelijke lectuur opleverden. Zal 't dan noodig zijn de verklaring af te leggen: dat het hier gebodene met lust en vrucht zal worden gelezen, indien de verzekering mag worden gegeven: dat de uitwerking geheel in overeenstemming is met den grondslag? En dit mag geschieden. Indien het niet met tal van voorbeelden wordt gestaafd, 't is alleen wijl schier geheel het werk tot bewijs zou kunnen dienen. Schier geheel het werk. Want het spreekt van zelf dat in 300 bladzijden wel iets zal voorkomen waarop gegronde aanmerking kan worden gemaakt. Wanneer sieveking de gelijkenis van het mostaardzaad, blz. 137, - (het verband dwingt hier te denken aan

{==450==} {>>pagina-aanduiding<<}
Matth. xiii: 31, 32, en niet aan xvii:20) - niet als de zinnebeeldige voorstelling van den wasdom der zigtbare kerk opvat, maar als die van het geloof; - wanneer zij hare stem, blz. 76, tegen de publike aanbestedingen verheft; - of, blz. 84, de vrouw bij voorkeur het zout der aarde noemt; - dan zal de theoloog zich tegen hare exegese verzetten, de oeconoom tegen heure staatshuishoudkundige beschouwingen in dit opzigt, de anthropoloog tegen hare vooringenomenheid met hare kunne. Maar theoloog en anthropoloog en oeconoom, indien ze religieuse mannen zijn, zullen haar deze kleine zonden en meer andere van denzelfden aart vergeven, zoodra ze zien hoe oneindig veel goeds tegen deze feilen overstaat, en die als 't ware verbergt. Doch waartoe uitsluitend van dezen gesproken? 't Zou eene onberekenbare schade wezen indien sievekings ‘Gedachten’ niet verder konden doordringen dan tot op de schrijftafel of in het boekvertrek van hen die zich zoo gaarne de heeren der schepping noemen. Ze behooren evenzeer in boudoir en huisvertrek, en zeker mogen ze niet ontbreken in de archiven eener goed ingerigte vrouwenvereeniging. Aan verslagen van zulk eene vereeniging ontleend, zijn ze door de vertaalster blijkbaar voor zulke inrigtingen bestemd. Met het oog op dit doel is het echter eene even onbegrijpelijke als onvergefelijke feil, dat de vertaalster zoo weinig systhematisch is te werk gegaan, - niet in de keuze, maar - in de rangschikking van het gekozene. Zij moge zich trachten te verdedigen met eene verwijzing naar hetgeen zij in de inleiding blz. iv schreef. Doch reeds een enkele blik over de inhoudsopgave en den inhoud zelven is genoeg om tot verwerping van dezen grond van defensie te concluderen. Wat zij koos bragt zij onder twee rubriken: I ‘Algemeene beschouwingen’ (‘bijzondere
beschouwingen’ zegt, in strijd met de inhoudsopgave, de bladzijde tusschen haar en hfdst. I der eerste afdeeling, maar dit is blijkbaar een drukfout;) - en II ‘Bijzondere beschouwingen, opmerkingen en raadgevingen, meer bepaaldelijk tot christelijke vrouwen gerigt.’ De eerste rubrik is in vijftien, de tweede in zestien hoofdstukken verdeeld. Maar wie het geleverde leest, ziet spoedig hoe oneindig veel het in helderheid, orde en beknoptheid zou gewonnen hebben, en hoe menige herhaling ware

{==451==} {>>pagina-aanduiding<<}
ontweken, indien de inhoud van hfdst. II, III, IV en V (*) was saamgebragt onder het opschrift: ‘De zedelijke waarde van rijken en armen, en hunne onderlinge betrekking.’ Het verhandelde in hfdst. V en VII had dan een goede overgang kunnen worden tot eene tweede afdecling: ‘Oorzaken van armoede en verarming,’ waarin de stof van hfdst. VII, XII, XIII en 14 had kunnen worden verwerkt. Hfdst. XI en 15 ware een geschikte overgang geweest van deze afdeeling tot eene derde: ‘Bestrijding der kwaal, waartoe hfdst. VI, VIII, IX, X, 8, 9, 11 en 12 uitnemende bouwstoffen zouden hebben geleverd. Daarna moesten hfdst. XIV en 13 zijn gebezigd om: ‘Het armbezoek in zijn aart, doel en waarde’ te doen uitkomen, en bij die gelegenheid in eene vergelijking te treden der afzonderlijke en gemeenschappelijke armverpleging. Zoo ware de weg bereid om eindelijk: ‘Den aart, de voordeelen en de vereischten van vcreenigingen en bepaaldelijk vrouwenvereenigingen ten nutte der armen’ in het licht te stellen, waartoe slechts hfdst. XV, 1, 2, 3, 4, 5, 6 en 7 hadden behooren te worden omgewerkt. De speech, hfdst. 10, en de (tamelijk taaije) preek, hfdst. 16, hadden dan gerust achterwege kunnen blijven, terwijl hfdst. I gevoegelijk zijne plaats in de inleiding gevonden had, en wat thands inleiding heet juister voorberigt kon worden genoemd. Deze zijn slechts ruwe omtrekken, en ligt zou 't vallen tegen te werpen: dat niet alles wat thands in de genoemde hoofdstukken voorkomt, juist onder de voorgeslagene zou kunnen worden gebragt. Doch dit doet weinig af. De titel luidt: ‘naar het Hoogduitsch’ (1. hoogduitsch) ‘vrij vertaald,’ en de vertolkster erkent zelve dat haar werk eene bloemlezing is. Ligt ware het dus
hier het overbodige weg te snijden, elders het misplaatste een geschiktere plaats aan te wijzen. Kon de vertaalster bij een eventuëlen tweeden druk, die evenzeer verwacht als gewenscht mag worden, besluiten over dezen wenk na te denken, en zoo zij er iets goeds in vindt, dat te behartigen, zij zou de waarde van haar werk daardoor onbegrijpelijk verhoogen. Maar zulk een tweede druk zou evenzeer zich van

{==452==} {>>pagina-aanduiding<<}
den eersten moeten onderscheiden, en zich boven zijn voorganger verheffen, door meerderen eerbied voor, of liever minder oneerbiedigheid tegen onze schoone moedertaal. Dezelve, eigendommelijk, daarstellen, daadzaak, nietsdeugend voor tot niets nut, zinloos voor zinledig, aanhouden voor behouden, onaardigheid voor onbehoorlijkheid, bezorgen voor verschaffen, van voor door, hulprijke voor hulpvaardige, behulpzame of helpende, zijn wanklanken voor het echt hollandsch oor. Asijl, philantropie, prerogatief, systeem pijnigen het oog van hem die slechts iets van oude talen weet. En wat zal men zeggen van verschillen met, herinneren aan iets? wat van hunne en hen voor hare en haar? van den 4den naamval, vrouwelijk, enkelvoud zelven, of het meervoud zelve? van verachtelijk voor verachtend, geslacht voor kunne, kastengeest voor kastegeest? En deze zijn niet de eenige fouten tegen taal of stijl. Van lange jaren wordt gesproken, als waren niet
alle jaren even lang, - tenzij men, wat de vertaalster toch wel niet zal begeeren, onder die lange jaren schrikkeljaren wilde verstaan, - van jaren aan een, gedaan krijgen, het getuigenis, het idee, de protestantisme. Doch de Vaderlandsche Letteroefeningen zijn geen versameling van errata. Daarom blijve menige fout ongenoemd. Toch was het noodig aan te wijzen dat er vele zijn, opdat de opmerkzaamheid der vertaalster, bij den gehoopten tweeden druk, op dit punt worde gevestigd. Begeert zij ook de overigen te kennen, de gelegenheid daartoe wordt haar gaarne aangeboden. Want het belang der zaak die zij voorstaat, en de uitnemende wijze waarop zij getracht heeft dat te bevorderen, door hetgeen zij uit sievekings schat heeft medegedeeld, maken het ieder, wien het heil des volks, en het vervullen der taak die de Zaligmaker aan allen liet (Matth. xxv: 34-36 en 40), ter harte gaat, ten duren pligt, haar, waar hij 't slechts vermag, behulpzaam te zijn aan de bereiking van heur heerlijk doel. Hieraan en hieraan alleen worde 't, ook door haar, toegeschreven dat het oordeel over bewerking en vertolking niet zachter werd uitgesproken. Wat in aller handen moet zijn behoort voor allen aantrekkelijk te wezen. En deze ‘Gedachten’ kunnen niet te ruim worden verspreid. Daarom komt ook den uitgever eere toe. Niet slechts heeft hij, voor zoover 't tot zijne taak behoorde, voor een behagelijken vorm gezorgd, maar ook door de prijsbepaling

{==453==} {>>pagina-aanduiding<<}
heeft hij het werk voor velen, of liever voor alle belanghebbenden toegankelijk gemaakt. In het eerste nummer van dezen jaargang der Letteroefeningen werd een tegenovergestelde handelwijs van den boekhandelaar p. engels vergoêlijkt met de opmerking: ‘die schrandere uitgever weet zeker wel dat hij op ééne pagina meer geeft dan menigeen op een vel druks.’ Van zijn dordtschen confrère kan schoonere getuigenis worden afgelegd: ‘hij gaf veel papier en daarop vele gedachten voor weinig geld.’

b.

v.h.




Nederlandsch Handelsregt. Door Mr. J.A. Molster. (Volksbibliotheek, No. 53.) Te Amsterdam, bij H.W. Weytingh. 1857. In post 8vo. 38 en 2 bl. Bij inteek. f :-22½, buiten inteek. f :-25.

De tegenwoordige tijd heeft in zekere mate eene Encyclopedistische tint. Ieder beschaafd man wil althans eenige kennis van de verschillende vakken van studie en wetenschap. - Nu is er eene soort van literatuur, bij welker beoordeeling dat verschijnsel niet mag worden voorbijgezien. Wij brengen daaronder van de voormelde Volksbibliotheek No. 53, bevattende het Nederlandsch Handelsregt, door Mr. j.a. molster zaâmgesteld. De Hr. m. bezit de gelukkige gave om een onderwerp als te populariseren. Zoo heeft hij ook hier hoofdzakelijk den voornamen inhoud van 't Wetboek van Koophandel voor 't publiek leesbaar gemaakt. Immers wij zouden het een zwaren arbeid voor een niet-regtsgeleerde achten, dat Wetboek (als alle Wetten in den meest onbehagelijken vorm geschreven) van Art. 1 tot en met Art. 923 te doorlezen. En toch, wie het boekje van den Heer m. heeft doorlezen, hij zal van de hoofdzaken, in dat Wetboek vervat, eenig denkbeeld hebben verkregen.
Het boekje is in twee Afdeelingen verdeeld. De eerste heeft tot opschrift: Landhandel, - de laatste: Zeehandel. Of die onderscheiding wetenschappelijk juist is, kan misschien in twijfel getrokken worden. Immers, ofschoon het 2de Boek van het Wetb. v. Kooph. bij uitsluiting handelt van de regten en

{==454==} {>>pagina-aanduiding<<}
verpligtingen uit scheepvaort voortspruitende, handelt daarom het 1ste Boek nog niet bij uitsluiting over den Landhandel, maar, - zoo als het dan ook te regt ten titel voert - over den koophandel in het algemeen. - Het 3de Boek van het Wetb. v. Kooph., over faillissement en surseance, is in de 1ste Afdeeling van het boekje des Heeren m. opgenomen.
Somtijds heeft de Schr. zich buiten den kring van het Wetb. begeven; en voorzeker dat Wetb. is ook niet de eenige bron van ons Handelsregt. - Enkele malen kwam het ons voor, dat de Schr. zelfs den kring van het Handelsregt overschreed, b.v. waar hij (bl. 23) over handelscholen en tentoonstellingen sprak. - Regtsvragen en regtsbeschouwingen zal men, naar den aard van het boekje, daarin niet vinden. Voor de al dan niet geldigheid der bekende beleeningen in den vorm van koop en verkoop, met regt van wederinkoop (réméré), wordt echter eene uitzondering gemaakt. - En wij achten het eene aanbeveling voor het boekje, dat het geenszins het air aanneemt van op te treden als regtsgeleerde raadgever of onmisbare gids, - misschien wel voor burgers, boeren en buitenlui. Dergelijke boeken kunnen gewoonlijk slechts strekken om den weg te banen waar langs men door schade wijs genoeg wordt om ze niet te gebruiken. - Eene geheel andere en daarmede niet te verwarren strekking heeft het boekje van den Heer m. De prijs is n.b. 25 cts.! Wie zou geene 25 cents over hebben om eenige algemeene, zij het dan ook (gelijk de Schr. zelf erkent) oppervlakkige kennnis te erlangen van het Nederlandsche Handelsregt uit de pen van Mr. j.a. molster!?
't Is intusschen niet te verwonderen, dat zelfs die bekwame man de klippen niet heeft kunnen vermijden, waarop eene onderneming als de Volksbibliotheek schipbreuk moet lijden. Hoe kon hij het Nederlandsche Handelsregt populariseren in de aangewezen ruimte van weinige bladzijden, zonder dat de deskundige vraagt: ‘Welk was zijn plan? waar vind ik de uiteenzetting van algemeene beginselen van Commerciëel regt?’ zonder dat deze uitroept: ‘Wat sprongen om van te sidderen! wat treden in details, die dan toch het werkje eenigzins leesbaar moeten maken voor den oningewijde!’ - De Heer molster kon het onmogelijke niet - en de Volksbibliotheek - getuigen vele harer nommers - eischt dat.





{==455==} {>>pagina-aanduiding<<}

De vroegere en latere Nederlandsche Handelspolitiek. Door Mr. H.J. Koenen, Lid van den Gemeente-Raad der stad Amsterdam. Vier Voorlezingen. Te Haarlem, bij A.C. Kruseman. 1857. In gr. 8vo. 2, VI en 176 bl. f 1-75.

De Heer koenen heeft zich jegens de Afdeeling ‘Koophandel’ der Maatschappij Felix Meritis zeer verdienstelijk gemaakt. Telken jare is hij bereid, in eene reeks van verhandelingen, een of ander onderwerp te bespreken, waarvan de beschouwing voor den Nederlandschen Handel zeer gewigtig is. Wij prezen aanhoudend, zoo wel de gelukkige keuze van het onderwerp, als de flinke behandeling daarvan. Ook nu komt ons die lof in de pen, zoo wel voor de verhandelingen zelve als voor de onderwerpen, welke in het gemeenzaam onderhoud besproken werden. De ‘Nederlandsche Handelspolitiek’ van den Heer koenen werd met aandacht door ons gelezen, en wij gelooven, dat elk de studie zal prijzen, welke door den Schrijver voor dit zijn werk besteed is, en door een vlugtig oog in de aanteekeningen te slaan, dadelijk blijken kan. En toch..... ligt het misschien aan het reusachtige van het onderwerp, wij vonden ons hier en daar bedrogen in onze verwachting, welke de juiste betrekking van Nederland met elk land in alle tijden had willen leeren kennen, ten einde de politiek onzer vaderen te beoordeelen. Gaarne erkennen wij dat deze Aufgabe bijkans tot de Idealen behoort, en toch zij lag op den weg des Auteurs. Hem moest duidelijk zijn, en hij moest zijnen lezers duidelijk maken, wat dikwijls den staatsman in zijn kabinet, niet dan na herhaald onderzoek, (waartoe hem alle middelen ter dienste staan) duidelijk worden kon. Wij herhalen het, die meening is zeer veelvergend, maar juist bij den Heer koenen die meening uitsprekende, moge dit hem ter eere en ons ter verschooning zijn, daar wij geloofden aan hem dien eisch te mogen rigten.
De Referent van het gemeenzaam onderhoud (een werk niet zoo gemakkelijk als het zich laat aanzien) verdient allen lof.





{==456==} {>>pagina-aanduiding<<}

Edmund Burke. Overzigt van het Leven en de Schriften van een Antirevolutionair Staatsman. Door Mr. I. Capadose. Te Amsterdam, bij J.H. Gebhard en Comp. 1857. In gr. 8vo. IV en 72 bl. f :-60.

Het is een zeer gelukkig denkbeeld, om in goed uitgewerkte monographiën het leven van beroemde mannen weêr te geven, en daarin den tijd dien zij beleefden, te schetsen. Vooral voor den staatsman is dit een gewigtig werk, en het leert vaak utopiën te verwerpen, en het leven te onderscheiden van de theoriën achter de schrijftafel bijeengeraapt. Na de lezing van Professor opzoomer, verlangde menigeen wat meer te weten van den man, die zoo groot eene rol gespeeld heeft in het politiek leven van Engeland, en wiens kennis en ervaring hem, al deelt men ook in zijne gevoelens niet onvoorwaardelijk, tot een leerzaam voorbeeld doen zijn voor allen, die zich op de staatkunde toeleggen, of daarin belang stellen.
De Heer capadose heeft zijn arbeid met roem vervuld. Na eene zeer boeijende schets van burke's leven, weidt hij meer over de werken van dien Staatsman uit. In zijne beschouwing is hij kort, duidelijk, en toont hij telkens de taak, die op hem rust, te kennen, en die door zijne studie en belezenheid waardig te zijn. De eerste treden van burke op het staatstooneel worden met zorg nagegaan, waarna zijne bemoeijingen omtrent Ierland, Indië en de gevolgen der Fransche revolutie ter toetse worden gebragt. In al die belangrijke aangelegenheden was hij met roem werkzaam. Wij mogen niet op de vele détails wijzen, ons hierbij door capadose gegeven, doch wenschen dat men het werk zelf zal raadplegen.
Het slot is aan eene korte beoordeeling van burke gewijd; hierin wordt hij te regt verheven, en meesterlijk in korte trekken 's mans gaven herdacht: die korte mededeelingen geven reeds een totaalindruk van 's mans verdiensten.
Zijt gij het met burke eens? Niet altijd, maar wij erkennen zijne verdiensten, en de verdiensten van zijn levensbeschrijver in dit boek.

a.







{==457==} {>>pagina-aanduiding<<}

Over de oorzaken van den Strijd tusschen Engeland en zijne Amerikaansche Koloniën in de vorige eeuw. Academisch Proefschrift, door J.P. Smeele. Te 's Gravenhage, bij C.H. Susan, Jr. 1856. In gr.. 8vo.

De Fransche omwenteling en de bevrijding der Amerikaansche Koloniën zijn twee allergewigtigste gebeurtenissen, welke van den grootsten invloed geweest zijn op den staatkundigen, industriëlen en commerciëlen toestand van Europa. Elk, die niet ten eenenmale een vreemdeling is, of schijnen wil in de geschiedenis van ons werelddeel, durft dan ook met vertrouwen, ja, zelfs wel eens met pedanterie over deze gebeurtenissen spreken; maar slechts weinigen hebben den toestand waarin Europa toen verkeerde, voor oogen, kennen die gewigtige gebeurtenissen in haren geheelen omvang, en doorzien de gevolgen, welke die feiten voor handel, nijverheid, en politieken toestand der volken gehad hebben. De Heer smeele wilde van eene dier gebeurtenissen, en wel van den Amerikaanschen oorlog, naauwkeurig de oorzaken doen kennen, en verzamelen wat door de tocqueville, en later door hildreth en bancroft, deswegens in hunne belangrijke werken vermeld was. Door die Schrijvers is een nieuw licht over dat onderwerp opgegaan, en wij prijzen gaarne de poging om dit ook voor Nederland te doen schijnen. De Schrijver gunt ons eerst een blik op de onderscheidene landen, en geeft daarna een overzigt van de staatkunde van het moederland ten aanzien van de Koloniën, en van den aanvang van den strijd, welks beschrijving zelve niet in zijn plan lag. Het werk is met zorg bearbeid en met duidelijkheid geschreven. Bij de lezing, welke aan Ref. nuttig en aangenaam was, en die elk wordt aanbevolen, werden eenige kleinere opmerkingen aangeteekend, zoo wel wat de wijze van bewerking als de medegedeelde beschouwingen zelve betreft. Hij geloofde echter die achterwege te moeten laten, daar deze eene plaats zoude kunnen vinden in eene gezette bearbeiding van het onderwerp, waarbij de Schrijver op den voet gevolgd werd, doch niet bij eene korte vermelding, waar men alleen in eenige hoofdtrekken
het werk wenscht weêrgegeven te zien.





{==458==} {>>pagina-aanduiding<<}

Open Brief aan Zijne Excellentie den Heer Mr. J.J.L. van der Brugghen, Minister van Justitie, van Mr. C.C.E. D'Engelbronner, eervol ontslagen Secretaris-Generaal. Vierde druk. Te Amsterdam, bij Gebroeders Diederichs. 1857. In gr. 8vo. 20 bl. f :-25.

De aankondiging van dezen ‘Open Brief’ (ons ter recensie ingezonden) heeft hare eigenaardige moeijelijkheden. Ware het toch dat de brochure alleen als eene stylistische proeve moest worden beschouwd, wij zouden genoeg doen met den onberispelijken vorm te prijzen, en daarmede ware de geheele zaak afgedaan. Den Schrijver echter is het niet om den vorm, maar om het wezen der zaak te doen, en daarover is zeker zeer weinig te zeggen door hen, die de oorzaken niet kennen, welke den Minister geleid hebben tot een ontslag, dat zoo veel opzien gebaard heeft als dat van Mr. c.c.e. d'engelbronner. Hoe toch zal men de waarheid toetsen van al hetgeen in dezen brief vermeld wordt? Het onderzoek toch naar de redenen van ontslag is geweigerd door Zijne Majesteit den Koning, en tot nog toe heeft de Minister het stilzwijgen bewaard aangaande de redenen van dat ontslag, en zal de sommatie van den ontslagene, na het weigeren van het gevraagd onderzoek, dat stilzwijgen ook aan Zijne Excellentie niet doen verbreken. Al gave het pas, in een tijdschrift bijzondere belangen ter sprake te brengen, al wilden wij ons wagen aan een oordeel over deze zoo geruchtmakende zaak (hetgeen beiden nog lang niet zeker is), dan nog zouden wij zonder eenig bewijs - want dat is in den brief niet voorhanden - niet gaarne een oordeel vellen, want wij zouden dan oordeelen zonder kennis van zaken, en dit is zeker de gemakkelijkste wijze van kritiek, maar niet die welke wij ons willen veroorloven. Om al deze redenen bepalen wij ons tot den vorm alleen, en zeggen, dat de brief voortreffelijk is gesteld. Dit is ni fallimur het eenige dat in den brief door ons kan worden beoordeeld, en deze opmerking moge H.H. Uitgevers tevens de verzekering geven, dat wij geene personele quaestiën, waarbij het publiek geen belang heeft, in ons Tijdschrift wenschen aan te roeren.
a.





{==459==} {>>pagina-aanduiding<<}

Landhuishoudelijk Leesboek. Door E.C. Enklaar, door de Afdeeling Nijmegen der Geldersche Maatschappij van Landbouw met den prijs van zeshonderd gulden bekroond. 2e, 3e en 4e Stukje. Te Nijmegen, bij C.A. Vieweg. In kl. 8vo. bl. 97-473. f 1-60.

In den vorigen Jaargang van dit Tijdschrift, No. VIII, bl. 377 en volgg., is het 1e Stukje van bovengenoemd werk beoordeeld. Er is daarin aangetoond, hoe dezelfde pennevrucht, onder twee verschillende titels, in verschillend formaat en met verschillend Voorberigt in het licht is gegeven. Ref. heeft bij die gelegenheid zijne afkeuring van dergelijke handelwijze, die tot misleiding van het publiek kon strekken, luide te kennen gegeven. Misschien, dat hierdoor de Uitgever afgeschrikt is, om het vervolg van het geschrift weder onder tweeërlei vorm ter recensie aan te bieden; misschien ook, dat van het ‘Handboek voor den beoefenaar van den Landbouw’ geene latere Afleveringen verschenen zijn, - hoe dit zij, Ref. heeft het slechts onder éénen vorm ontvangen, en zal thans over het uitwendig kleed niet langer uitweiden.
Aangaande den inhoud kunnen wij de boven gegeven verklaring, dat het over het algemeen een goed boek is, na de lezing der latere Stukken, volkomen bevestigen; en gaarne herhalen wij, hetgeen wij toen gezegd hebben, dat het onder de beste oorspronkelijke stukken behoort, welke de Heer enklaar geleverd heeft. In goeden, duidelijken stijl, wordt hier een overzigt gegeven van den geheelen landbouw, en het komt ons voor, dat geen der onderdeelen aan het andere is opgeofferd. De Schrijver behandelt achtereenvolgens: de Nederlandsche gronden; de zamenstelling der planten (liever als hoofd: de planten, daar hieronder ook over voeding en reproductie der gewassen gehandeld wordt); de leer der bemesting; gereedschappen en werktuigen voor den landbouw. Trekvee, enz.; den akkerbouw (d.i. teelt en beschrijving der Nederl. akkergewassen); de behandeling der graslanden; de veeteelt, melkerij, gevogelte en bijen; en eindelijk de houtteelt. Van elk dezer gedeelten wordt het voornaamste gezegd, en het medegedeelde kan voor den gewonen landbouwer volkomen voldoende heeten. Alleen het Hoofdstuk over Veeteelt hadden

{==460==} {>>pagina-aanduiding<<}
wij wel iets uitvoeriger gewenscht; doch de weinige ingenomenheid hiermede, laat zich bij den Schrijver, wiens stelsel het is, den landbouw bij voorkeur zonder vee te drijven, gemakkelijk verklaren.
Hetgeen echter vooral ons een gunstig oordeel over dit boek doet uitspreken, is, dat hierin heldere begrippen verspreid worden; er wordt zoo veel mogelijk reden gegeven van de aanbevolen zaken; de vooroordeelen, soms bij den boerenstand nog zoo algemeen, worden hier en daar uitmuntend bestreden. Als voorbeeld hiervan schrijven wij den (wel wat langen) zin over, die te vinden is op bl. 344, en waarin men in enkele trekken de denkbeelden van den Schrijver uitgedrukt ziet, welke elders op hunne plaats uitvoerig behandeld worden. Die zin luidt aldus: ‘Zoo behoort men nimmer kosten te ontzien, om zijnen grond diep te ontwateren, diep te bewerken, veelvuldig (met goede[n] mest) te mesten, van onkruid zuiver te heuden; niet schromen, om het beste vee volkomen te voederen; niet, om werktuigen aan te schaffen, waardoor tijd en handenarbeid en zaaizaad worden bespaard, en die daardoor hooge, zeer hooge rente geven; niet om eene mestvaalt met een dak te bouwen; niet om eene schuur te bouwen, om wagens, ploegen, enz. tegen het weder te beschutten; niet om kleine herstellingen te doen, ten einde groote te voorkomen, enz. - maar daarentegen behoort men alle nuttelooze uitgaven te besnoeijen; geen arbeid uit medelijden: geen arbeid uit gewoonte: geen slecht vee slecht voederen; geen gewas telen, omdat men het noodig heeft, maar het beter van een ander koopen kan; geen driedubbele hoeveelheid zaaizaad wegwerpen, als of men het land er mede wilde mesten; geene duikers aanleggen, om de aalt naar de sloot te leiden, enz.’
Waarlijk, wij wenschen dit boekje in de handen van vele, vooral jeugdige landbouwers, ten einde hun de oogen te openen voor de vele misbruiken, die zij soms onwetend begaan, en waardoor zij zich zelve dagelijks benadeelen. Welligt ware het zeer wenschelijk, dit Leesboek als prijs aan de hoogste klasse der dorpsscholen te geven.
Vóór dat wij van dit werkje afstappen, mogen wij niet nalaten, enkele aanmerkingen mede te deelen, waarmede de Schrijver bij een eventuëlen herdruk zijn voordeel kan doen.

{==461==} {>>pagina-aanduiding<<}
Wij spreken hierbij alleen van dat gedeelte hetwelk ons thans voor het eerst onder de oogen is gekomen.
De stelling op bl. 215, dat zaad op schapenmest geteeld, minder goed voor zaaizaad is, waarschijnlijk door eene overmaat van eiwitachtige stoffen, die zich ten gevolge der sterke ontwikkeling van ammonia zouden gevormd hebben, is gewaagd. - Zoo lang de waarheid daarvan niet door goede analyses bewezen is, ware het beter dergelijke vermoedens in het Leesboek weg te laten.
Op bl. 216 lezen wij: ‘Sommige zaden kiemen zelfs ten tweeden male, wanneer de eerste kiem verdroogd of verloren gegaan is, b.v. de rogge en enkele andere granen.’ Dit is minder juist. Wanneer de kiem, dat is de nog niet ontwikkelde hoofdorganen der nieuwe plant verloren zijn gegaan, zal geen zaad uit de lobben of uit het albumen eene nieuwe plant vormen, maar wel kan bij de rogge en enkele andere granen het eerste worteltje verloren gaan en verdroogen, en zal dan later een ander worteltje zich ontwikkelen, omdat bij deze granen reeds vóór de ontkieming meer worteltjes in nog niet ontwikkelden toetand aanwezig zijn.
Evenzoo is het onjuist, wat de Schrijver op bl. 221 zegt: dat het uitputtend vermogen der gewassen en de zoogenoemde onverdraagzaamheid met zich zelve (minder fraaije uitdrukking, niet zeer verstaanbaar voor een boerenjongen) of met anderen, uitsluitend in de aschbestanddeelen is te zoeken. - Die aschbestanddeelen kunnen ééne oorzaak daarvan wezen, zij zijn gewis niet de eenige, en juist onze onbekendheid met den waren aard van dit verschijnsel is een bewijs van het zamengestelde der werkingen, die hierbij plaats grijpen.
Bij de behandeling der landbouw-gewassen hebben wij verder ongaarne de vermelding gemist der soorten en variëteiten, welke daarvan voorkomen. Zonder in al de bijzonderheden te treden, ware het toch wenschelijk geweest, hier eenig begrip van soorten en variëteiten te geven. Alleen de gerst geniet in dezen eene buitengewone eer; er wordt daar van twee- en zesrijzige garst gesproken; doch ongelukkig wordt de algemeen bekende: Chevalier-gerst daar met een nieuwen naam: riddergarst genoemd. Wij meenen den S. het regt te mogen betwisten om aldus gebruikelijke namen te wijzigen.
Ook bij de boekweit (bl. 241) was het wenschelijk geweest,

{==462==} {>>pagina-aanduiding<<}
iets te zeggen van de zwarte veen-boekweit, in onze Veenkoloniën b.v. geteeld, die toch zoo duidelijk onderscheiden is van de grijze zand-boekweit.
Hoe veel goeds er ook in het Hoofdstuk over de vruchtopvolging te vinden is, zoo is het toch, onzes inziens, wat sterk gezegd, ‘dat het een nutteloos werk zou zijn, al de vruchtopvolgingen, zoo als die in iedere streek van ons vaderland in gebruik zijn, te beschrijven, daar men met eene pennestreek zeggen kan, dat zij op enkele, meer of minder loffelijke uitzonderingen na, alle meer of minder gebrekkig zijn’ (bl. 334).
Evenzoo vinden wij op bl. 372 eene uitspraak, die, gelijk de vorige, niet slechts met eene pennestreek gezegd, maar met vele pennestreken bewezen, of anders niet gezegd moest worden. Er staat daar: ‘Zonder vreemde kruising krijgen wij nimmer een goed slag van paarden’, hetgeen geheel in tegenspraak is met de meening der meest ervaren paardenkenners, die juist beweren, dat men de beste paarden voor onzen landbouw zal verkrijgen door eene verbetering van het ras in zich-zelf (een onderwerp, waarover de Schrijver in het geheel niet spreekt), gelijk de groote verbetering van de landbouwdieren zeer dikwijls alleen daardoor verkregen is. Men denke slechts aan bakewell's veredeling der schapen.
Verder moeten wij den Schrijver doen opmerken, dat hij bij de overigens goede beschrijving van voeder en voedsel (bl. 376) het herkaauwen vergeten heeft, te meer van belang, omdat hij in die beschrijving voornamelijk het oog op het rundvee schijnt te hebben.
Dat het gezegde op bl. 390: ‘Van al de verschillende wijzen van veehouderij is het vetmaken van vee tot de minst voordeelige te rekenen, en het behoort tot de zeldzaamheden, indien het, enkele gevallen uitgezonderd, eene wezenlijke zuivere winst afwerpt’, eene onwaarheid behelst, zal menigeen in den lande gaarne onderteekenen.
Eindelijk moeten wij den Schrijver opmerkzaam maken op het verschijnsel thans in vele streken van ons Vaderland, bepaaldelijk in Gelderland, zeer algemeen, dat de landbouwers gaarne aan den eigenaar, als pacht, de opbrengst der heggen van eiken hakhout langs de bouwlanden geven, wanneer deze slechts mogen uitgeroeid worden. Alleen zijn wij het daarin

{==463==} {>>pagina-aanduiding<<}
eens, dat deze heggen zich met hunne wortels een eind ver uitstrekken, en over eene groote oppervlakte den mest aan het graan ontnemen, en dit door hunne schaduw hinderen, terwijl zij bovendien eene schuilplaats zijn voor tallooze vogels en insecten. Dit verschijnsel is geheel in strijd met de opmerking op bl. 422.
Evenzoo leert de ervaring, dat men niet (gelijk bl. 424 staat) steeds ongestraft eiken en beuken voor opgaand hout door elkander poot, wanneer niet na eenigen tijd de beuken worden weggehakt. De laatsten toch zullen door hun snelleren groei na korter of langer tijd de eiken overvleugelen en daardoor de kostbaarste houtsoort bederven.
Doch al deze aanmerkingen betreffen slechts ondergeschikte punten. Zij veranderen ons oordeel niet, dat het ‘Landhuishoudelijk Leesboek’ een goed boek is en aanbeveling verdient.

r.






Wenken over Lager en Middelbaar Onderwijs, door J.C. Neurdenburg. Te Rotterdam, bij Gebr. Hendriksen. 1856. In gr. 8vo. 36 bl. en een Tabel. f :-30.

Er is welligt geen artikel in de Grondwet van 1848 dat, meer dan het 194ste, aanleiding heeft gegeven tot de geboorte van eene menigte papieren kinderen, waarvan de meeste, helaas! reeds begraven en vergeten zijn. Twee hoofdonderwijzers, de Heeren hissink en mioulet openden het vuur in 1849, met de uitgave hunner Gedachten en Wenken; zij werden spoedig gevolgd door de Heeren elink sterk, loke, rijkens en penning, die hunne pogingen ondersteunden, en daarna door vele anderen, die hetzelfde terrein tot het volbrengen hunner operaties kozen, en onversaagd doorvuurden. Eerstgenoemde trad in 1852 op nieuw met Wenken en Mededeelingen in het strijdperk, terwijl de Heer mioulet, inmiddels Redacteur van De Wekker geworden, van zijne gunstige positie gebruik makende, uit zijne vesting nu ook geduchte schoten loste, en onophoudelijk zijne lezers op citaten uit zijne Wenken vergastte. Of al die Wenken en al dat geschrijf van groot nut zijn geweest, zal de tijd moeten leeren, en zal vooral moeten blijken uit de verwachte Wet op het Lager Onderwijs, die, de teekenen

{==464==} {>>pagina-aanduiding<<}
des tijds in aanmerking genomen, nog in den loop van dit jaar, een einde zal maken aan den staat van desorganisatie en onzekerheid.
Het is op uitnoodiging van de Onderwijzers-Vereeniging in het 8ste Schooldistriet van Zuid-Holland, dat de Heer neurdenburg het groot publiek de boven aangekondigde Wenken heeft aangeboden. Hij heeft zich hierbij de beantwoording gesteld der vraag: ‘Wat kan de maatschappij van de lagere school al of niet verwachten? Hoe behoort de vorming voor de maatschappij, d.i. voor beroepen, handwerken, industrie, enz. te worden ingerigt, zal zij doel treffen? Welke middelen kunnen worden aangewend, om zulk eene vorming te verwezenlijken?’
Met belangstelling namen wij het boekje ter hand, en reeds dadelijk werden wij er meê ingenomen, door de bescheidene, doch tevens vrijmoedige wijze, waarop de Schrijver zijne taak aanvangt. Nadat wij het werkje met aandacht hadden doorgelezen, bleef die indruk bestaan. Ernst, gemoedelijkheid en ervaring schitteren op iedere bladzijde van deze wèl gestelde brochure, en wij hopen dat de Wenken die zij ‘het groot publiek’ geeft, niet verloren zullen gaan, maar dat zij in ernstige overweging zullen worden genomen, vooral door die hooggeplaatste, kundige Mannen, welke eerstdaags zullen geroepen worden eene nieuwe Wet te helpen maken, opdat eindelijk onze jeugd volgens een wèl doordacht plan worde opgeleid voor het leven en voor de maatschappij.
Achter het werkje is eene Tabel gevoegd, waarin wij een overzigt vinden van de verschillende inrigtingen van Lager en Middelbaar Onderwijs, die, volgens de gedachten des Schrijvers, krachtig zouden kunnen medewerken tot het doel, hetwelk een wèl ingerigt schoolwezen behoort te treffen. Wij kunnen ons zeer goed met zijn plan vereenigen; doch wenschten den leeftijd der leerlingen voor de Lagere School een jaar te verlengen. Over het algemeen komen thans onze knapen veel te vroeg op de Gymnasia, en de jeugdige hersenen worden op twaalfjarigen leeftijd met eene massa wetenschappelijke zaken volgepropt, die, wel is waar, kunnen dienen om op een examen te doen uitblinken, maar die even spoedig verdwijnen als zij ingepompt zijn. Niet het veel weten, maar

{==465==} {>>pagina-aanduiding<<}
het grondig kennen en begrijpen, moet de grondslag uitmaken, waarop de wetenschappelijke opleiding eener beschaafde, vooruitstrevende Natie rust.

Februarij 1857.

l.a.h.

Verslagen en Mededeelingen der Koninklijke Akademie van Wetenschappen. Afdeeling Letterkunde. Tweede Deel. Eerste Stuk, bl. 1-68. Tweede Stuk, bl. 69-182. Derde Stuk, bl. 183-261. Te Amsterdam, bij C.G. van der Post. 1856-57. 1e Stuk f :-70; 2e Stuk f 1-20; 3e Stuk f :-70.

Ref. kan naauwelijks denken, dat de lezer eene eigenlijke beoordeeling van deze hem toegezonden Stukken verwacht, naardien zulk eene beoordeeling, die haar nut kon hebben voor de wetenschap, in andere meer geleerde Tijdschriften eene betere plaats zou vinden. Ook moet hij ronduit bekennen niet genoeg op de hoogte der zaken te zijn om zulk professoraal werk, als ons hier aangeboden wordt, te kunnen beoordeelen, waartoe afzonderlijke en diepe studiën uit de bronnen vereischt worden. Wie toch, die niet ingewijd is in de binnenste heiligdommen der wetenschap, of met andere woorden, wie, die niet in staat is om de wetenschappelijke rijkdommen onzer hoogescholen op zijn gemak te raadplegen, wie hunner zal in staat zijn om de Heeren rutgers, janssen en leemans in hunne redeneringen over de echtheid of onechtheid der Tabulae Eugibinae te volgen?
Wij zullen ons dus bepalen bij een kort verslag van hetgeen de weetgierige lezer hier vindt. De titel van het aangekondigde boekwerk, dat wij een Archief kunnen noemen van de ‘Afdeeling Taal-, Letter-, Geschiedkundige en Wijsgeerige Wetenschappen’ der Koninklijke Akademie, luidt: ‘Verslagen en Mededeelingen’, en geeft te kennen, dat het bestaat uit de Verslagen van het behandelde in de vergaderingen der Afdeeling, en uit de medegedeelde Verhandelingen of Rapporten, op de vergaderingen gelezen, met somtijds later bijgevoegde naschriften. Op die Verslagen, welke hoogst belangrijk moeten zijn, omdat de kern onzer geleerden met rijkdom van kennis en geest over gewigtige punten daarin haar oordeel heeft geopenbaard, willen wij echter niet terugkomen. Het

{==466==} {>>pagina-aanduiding<<}
voornaamste daarvan is toch reeds in der tijd door de dagbladen bekend gemaakt, en van den bekwamen en naauwkeurigen Secretaris, den Heer Mr. h.j. koenen, kan men geene andere, dan goede en getrouwe Verslagen verwachten. Ééne onnaauwkeurigheid echter verwonderde ons grootelijks hier te vinden. Wij lezen (Ie Stuk, bl. 9) in het Verslag van het wetenschappelijk onderhoud over de Verhandeling van den Heer van den bergh opzigtelijk den gemeenschappelijken oorsprong der Celten en Germanen: ‘De Heer bake zegt, dat hij bij het bestuderen der oude Schrijvers eenige opmerkingen heeft gemaakt, die met dit onderwerp in verband staan. De Celten worden het eerst bij hecataeus vermeld, terwijl Celten of Galaten in den tijd van herodotus nog niet bekend waren.’ Het schijnt, dat hier de latere hecataeus, van Abdera, die alexander den Groote vergezelde, bedoeld wordt. Immers hecataeus, de Milesische logograaf, was ouder dan herodotus, en in de verzameling zijner fragmenten van creuzer vindt Ref. niets van de Celten. Herodotus echter kent de Celten wel. Hij schrijft, IV, 49: ‘De Ister (Donau) stroomt door geheel Europa, zijn oorsprong hebbende uit het land der Celten, die met (of achter) de Cyneten het verst naar het Westen wonen in Europa. Stroomende nu door geheel Europa, ontlast hij zich in de grenslanden van Scythië.’ Deze onnaauwkeurigheid, om niet meer te zeggen, is in de Errata op bl. 182 niet hersteld.
Maar de ‘Mededeelingen’ of Verhandelingen, Rapporten en Bijlagen vorderen meer onze aandacht. De Wijsbegeerte heeft in Prof. de greuve een spreker gevonden, die haar in zijne ‘Opmerkingen over de Wijsbegeerte als wetenschap’ (II, bl. 90-102), als zelfstandige wetenschap, wel op ervaring (empirie) gegrond, maar alleen daarin niet bestaande, beschouwt; waarmede de Heeren opzoomer en scholten niet geheel instemden (bl. 78 en volgg.). Over het Staats-examen had de Heer cobet zijn bekend en zoo veel gerucht makend voorstel ter herstelling gedaan. Hier vindt men het Rapport der Commissie daarover (bl. 14-23), waarin veel opmerkenswaardigs, hoewel het eene afwachtende houding der Akademie aanraadt met het oog op de toegezegde aanstaande Wet op het middelbaar onderwijs. De Commissie ter beoordeeling van de Latijnsche dichtstukken, mededingende naar den prijs uit

{==467==} {>>pagina-aanduiding<<}
het legaat van den Heer hoeufft, had maar zeven stukken ontvangen, en brengt hier haar advies uit (bl. 53-58) ter bekrooning met den tweeden prijs van twee stukken, de Musoe invocatio en de Lycidas, beide, zoo als gebleken is, het werk van den Remonstrantschen Predikant j. van leeuwen, te Zegwaart. Zie ons No. IV van dit jaar. De Heer Mr. h.j. koenen bragt eene passage uit een brief van filips II aan parma ter sprake, waarin de vogelvrijverklaring van oranje wordt verdedigd, met het voorbeeld van den rijksban door karel V tegen de vorsten van het Smalkaldisch Verbond uitgevaardigd (bl. 59-68). Zoowel in dit stuk als in de daarop gevolgde belangrijke bijdrage van den Heer de wal, over den Rijksban, en de discussiën daarop gevolgd (bl. 223-234), kwam men vrij algemeen tot het resultaat, dat filips zich zeer ten onregte op dien rijksban beroept. Een en ander is van gewigt voor de Nederlandsche en de Duitsche geschiedenis. De algemeene Secretaris der Akademie had voor de Afdeeling een exemplaar der Proeve van Hollandsche of Nederduitsche Synonymen, door Mr. q. de flines, Amst. 1810, verrijkt met zeer vele en uitvoerige eigenhandige bijschriften van Mr. w. bilderdijk aangekocht, en haar in overweging gegeven die aanteekeningen te laten drukken. De rapporteurs over dit voorstel raden het echter af (bl. 83-89). Op eene mededeeling van den Heer nijhoff over een schoon handschrift op fijn parkement, afkomstig van het klooster Bethlehem bij Doetinchem, heeft eene Commissie gerapporteerd, dat haars inziens noch het handschrift zelf, noch de miniatuur-teekeningen er in, veel waarde hadden, maar dat de band vooral een meesterstuk is van bewerking door zijn ivoren
snijwerk. De Heer n. schatte het uit de 11e of 12e eeuw; de Commissie uit de 13e tot de 15e. De Heer bakh. v.d. brink droeg op den 13den Mei 1856 het eerste gedeelte voor eener Geschied- en Regtskundige Verhandeling over den aard en oorsprong der Hollandsche achterleenen, en wees daarin aan de verkeerde voorstelling der Hollandsche schrijvers over het leenregt (bl. 130-148). Hierover werd later door den Heer holtius een zeer belangrijk rapport uitgebragt, waarmede het medelid der Commissie ad hoc, de Heer de wal, zich vereenigde. Het rapport bevestigt veelzins de juistheid der opmerkingen van den Heer van den brink, en eindigt met de aanprijzing eener diep-
{==468==} {>>pagina-aanduiding<<}
gaande studie van het leenwezen, als ‘eene grondlaag in de geschiedenis van Europa’, en in 't bijzonder met uitnoodiging van den Heer v.d.b. om nog meer daaromtrent bekend te maken (bl. 130-161). Deze laatste heeft zich daartoe terstond bereid verklaard, hopende eerlang op dit onderwerp terug te komen, en dan iets mede te deelen omtrent de veranderingen door karel den Stoute in het leenwezen gebragt (bl. 166). Van den Heer c. leemans hebben wij nog ontvangen eene naauwkeurige beschrijving van oude muurschilderijen, nu op nieuw te voorschijn gekomen in de kerk te Zaltbommel, en afkomstig naar alle waarschijnlijkheid uit de 14e eeuw. Twee afbeeldingen, de eene op 1/38, de andere op 1/14 der natuurlijke grootte, versieren deze mededeeling (bl. 238-261). De Heer l. betreurt het bij deze gelegenheid, dat de Schoone Kunsten in de Akademie niet vertegenwoordigd zijn, en geeft zijn voornemen te kennen, daaromtrent een voorstel te doen.
Alle deze stukken verdienen de aandacht der geleerde wereld, waarom wij dan ook maar de namen der Schrijvers en de onderwerpen hebben gemeend te moeten opgeven om elk onzer lezers hiervan overtuigd te doen zijn.
Ons rest nog eenige notitie te nemen van drie Verhandelingen over de Tabuloe Eugibinoe. In de 15e eeuw werden er bij Gubbio, het oude Iguvium of Eugubium, een stadje in den Kerkelijken Staat, delegatie van Perugia, eenige tafelen gevonden met oud-Etrurisch of Umbrisch schrift, welke omtrent de geschiedenis en den toestand van Oud-Italië, in de vóór-Romeinsche tijden gewigtige ophelderingen beloofden. De echtheid dezer tafelen, vroeger niet geheel zonder bedenking, was in de laatste tijden door de beste taalvorschers en oudheidkenners niet meer betwijfeld, tot dat de Hoogleeraar a. rutgers, die reeds vóór eenige jaren de onechtheid beweerd had, zijne argumenten aan de Kon. Akademie v. Wetensch. mededeelde, en ze op verzoek in het Eerste Deel harer ‘Verslagen en Mededeelingen’ uitgaf (D. I, bl. 237 en volgg.). Tegen deze argumenten bragt de Heer l.j.f. janssen zijne Bedenkingen in, die eene groote plaats beslaan in het 1e Stuk van het IIe Deel (bl. 24-52). Wanneer men, zoo als Ref., deze Verhandeling leest, zonder die van den Heer rutgers te kennen, wordt men onwillekeurig overtuigd van de onhoudbaarheid

{==469==} {>>pagina-aanduiding<<}
van des laatsten stellingen. Evenwel gaf de Heer r. daarmede het pleit geenszins gewonnen, beklaagde zich (onzes inziens, te regt), dat hij vóór den afdruk het stuk des Heeren j. niet gezien had, over (onzes inziens, te onregt) de hartstogtelijke wijze, waarop die Heer hem bestreden had, wees aan, hoe ontrouw zijn bestrijder zijne woorden had aangehaald en scheef voorgesteld, en meende nu daarmede ‘alle gemaakte bedenkingen te hebben wederlegd’ (bl. 115-129). Doch nu bragt de Heer c. leemans, onafhankelijk van den Heer janssen, ook zijne bedenkingen in tegen de onvaste gronden, en de hoogst onnaauwkeurige aanhalingen en uitleggingen van den Heer rutgers. Er zijn dus nu reeds in de ‘Verslagen en Mededeelingen’ vier Verhandelingen over die Eugubijnsche Tafels, twee van dezelfde hand tegen, en twee andere voor de echtheid dier belangrijke reliquiën. De lezing der drie laatste dezer Verhandelingen maakte op Ref. dezen indruk, - en verder durft hij zich bij gebrek aan kennis van zaken niet wagen, -: 1o. dat de Heer rutgers te voorbarig of te gewaagd de echtheid der Tabuloe heeft bestreden; 2o. dat echter de Heer janssen ook zijne bedenkingen te haastig heeft afgewerkt, zonder genoegzame ernstige studie van de woorden en bedoelingen des Heeren r.; 3o. dat de Heer r. over deze tegenspraak al te gevoelig geworden is en haar een personeel terrein heeft toegekend; 4o. dat de Heer leemans het onderwerp het beste en grondigste heeft behandeld; en 5o. dat de slotsom wordt: er is meer voor, dan tegen de echtheid in te brengen.
Doch behalve dezen wetenschappelijken indruk, is er een andere, die den lezer onaangenaam treft. Wij bedoelen de gevoeligheid, in de beide laatste stukken, ook onder beleefde vormen, duidelijk doorstralende. Voorzeker, wij willen het niet ontkennen, heeft eenige hartstogtelijkheid in den strijd der geleerden haar groot nut; zij werkt vaak bezielend in de behandeling van wetenschappelijke onderwerpen, en velen worden juist door haar gelokt om in de zaak zelve belang te stellen. Maar wij, en velen met ons, zullen toch gaarne in de stukken en strijdschriften van hoofden der wetenschap, als de genoemde Heeren zijn, alle openbare of bedekte hartstogtelijkheid, alle toespelingen op personaliteiten willen missen. Wij kunnen het niet nalaten te betreuren, dat de Kon. Akademie zoo letterlijk alles, gelijk het in de beslotene vergadering

{==470==} {>>pagina-aanduiding<<}
is voorgedragen, althans niet met genoegzame afbreking van doornen, aan den druk toevertrouwt. Het is alleen daarom goed, dat de Heeren toongevers in de ‘literae humaniores’, zich bewust, hoe het met hunne ἔπεα πτεόεντα zal gaan, namelijk: ‘Litera scripta manet’, in 't vervolg bij het behandelen van controversen wel meer zelfbeheersching zullen in acht nemen. Inderdaad, hoezeer wij ingenomen zijn met de voortreffelijke mannen, welke thans de sieraden zijn der Leidsche Hoogeschool, en hoezeer wij hunne krachtige wijze van optreden doorgaans toejuichen, mogen wij hier ten slotte den vaderlandschen wensch niet onderdrukken, dat de kritiek, welke vaak uit Leiden gehoord wordt, bij de noodige en haar wel eigene kracht, ook tevens de evenzeer noodige gematigdheid voege.






Het Spelling- en Taalstelsel van Bilderdijk, Siegenbeek en Weiland, en andere Spraakkunstenaren, vrijmoedig beoordeeld door W.F. Carlebur. Te Amsterdam, bij G. Portielje en Zoon. 1856. In gr. 8vo. XII en 176 bl. f 1-30.

Men zal zich misschien verwonderd hebben over den grooten ophef, waarmede de Uitgevers dit boekje in de dagbladen hebben aangekondigd. ‘Het toont’ - zeggen zij - ‘die menigte regelen aan, welke door de spraakkundigen eigendunkelijk zijn veranderd en vervormd, en heldert al die punten der spraakkunst op, waarin eenige duisterheid heerscht. Het doel dat het daarmede beoogt, is, ons spel- en taalstelsel van al die gebreken en leemten te zuiveren.’ Dit klinkt zeker vrij kwakzalverachtig, doch men neme het den Heeren portielje niet kwalijk, want zij hebben het wel wat erger, maar toch niet veel erger gemaakt dan de Schrijver zelf. Hij spreekt in zijne Voorrede van een donker vermoeden, in den laatsten tijd ontstaan, dat ons taalstelsel overvloeit van willekeurige regels, of liever dat het door de taalgeleerden is bedorven, en vervolgt dan: ‘Om dit donker vermoeden te maken tot een klaar bewustzijn en daardoor te bewerken, dat men eindelijk een goed taalstelsel aanneme, of liever het oorspronkelike met enkele noodwendige wijzigingen herneme, bieden wij dit werkjen allen aan die der beoefening van het Nederlandsch zich wijden. Wij toonen namelik daarin, hoe de spraakkunstenaren de

{==471==} {>>pagina-aanduiding<<}
spraakleer met valsche beweringen gevuld, en de taalregelen zoodanig vervormd hebben, dat deze indruischen tegen de oorspronkelike en ook tegen de hedendaagsche spraaktale, die deze laatste voor een groot gedeelte trouw bewaard heeft: kortom wij bewijzen in hetzelve, dat de spraakkunstenaren de tale hebben verkneed, verknutseld, verknoeid.’
In die Voorrede wordt den lezer zeker genoeg beloofd. Jammer maar, dat ledige vaten gewoonlijk het luidst klinken. Reeds de titel doet weinig goeds verwachten. Mij deed hij denken aan den dapperen soldaat, die eenen vijand de beenen afsloeg - wien een ander eerst het hoofd had afgeslagen. De stelsels toch van bilderdijk, siegenbeek en weiland (indien men ze stelsels heeten mag) behooren tot een vroeger tijdvak van de geschiedenis der taalkunde, een tijdvak van oppervlakkigheid en willekeur, dat maar al te lang geduurd heeft. Maar sedert de Duitsche geleerden, jacob grimm inzonderheid, ons teruggebragt hebben op den goeden weg, door den voortreffelijken lambert ten kate het eerst betreden, maar waarop hij door niemand hier te lande was gevolgd, is dat tijdvak gesloten. Sedert dien tijd hebben wij ook met de stelsels van bilderdijk en siegenbeek afgedaan; zij zijn dood en begraven. Eene beoordeeling daarvan heeft alleen nog voor de geschiedenis waarde. Ik zonder de spellingleer uit. De groote vraag is en blijft hier: moet de spelling zich regelen naar den oorsprong of naar de uitspraak der woorden? Siegenbeek is de vertegenwoordiger van het eene, bilderdijk van het andere beginsel, hoewel beide, de laatste vooral, alles behalve consequent zijn. Op dit gebied kan dus eene vergelijking der stelsels van bilderdijk en siegenbeek nog haar nut hebben. Zulke vergelijkingen hebben Prof. david en de jager vóór een aantal jaren geleverd. De Heer carlebur schijnt deze stukken, waaruit hij veel had kunnen leeren, niet te kennen. Trouwens, er is veel wat hij niet kent, en waarmede toch niemand onbekend mag zijn, die onderneemt over Nederlandsche taalkunde te schrijven. Zoo is hij blijkbaar onbekend met hetgeen in
Duitschland over onze taal en de daarmede verwante taaltakken geschreven is. De eenige goede spraakleer welke wij in onze taal bezitten, die van Dr. brill, kent hij; maar het is als of hij er eerst mede bekend geworden is, toen hij met zijn werk reeds tot over de helft gekomen was.

{==472==} {>>pagina-aanduiding<<}
Want bl. 107 wordt er voor het eerst van gesproken, terwijl andere, vooral het veelzins gebrekkige werk van mulder gedurig worden aangehaald. Aan kennis der oude Duitsche talen ontbreekt het hem geheel, en wie deze, althans de Gothische taal, niet kent, moet niet als schrijver over onze taalkunde optreden.
Het boek ziet er dan ook treurig uit. Wilde ik al de misslagen aanwijzen en al de verkeerde stellingen weêrleggen die er in gevonden worden, dan zou ik evenveel vellen noodig hebben als het werk zelf beslaat. Maar dit zou eene noodelooze moeite zijn, daar zij meestal zaken betreffen aan geenen twijfel onderhevig, taalregels die duidelijk zijn, en waaromtrent onder de geleerden geen verschil bestaat. Onze lezers verlangen zoo iets ook niet. Wanneer ik hun een enkel proefje geef van hetgeen hun hier wordt voorgezet, twijfel ik niet of zij zullen voldaan zijn. Nemen wij daartoe de eerste bladzijde, wij lezen daar: ‘In eenige woorden, waarin de uitspraak de e laat hooren en siegenbeek diensvolgens dan ook de e wil geschreven hebben, bezicht bilderdijk de a. Deze woorden zijn wereld en kerel. Hoe bilderdijk er toe gekomen is wareld en karel te schrijven, begrijpen we niet. De schrijveren der 13e, 14e en 15e eeuw schreven steeds wereld en kerel. Men spreekt thans algemeen wereld en kerel, niet wareld en karel uit. En al is het waar, dat wereld en kerel oorspronkelik - dat wil zeggen lang voor de 13e, 14e en 15e eeuw - met a gespeld werden, dan is zulks nog geene reden om ze tegenwoordig met a te spellen, wijl men dan ook verscheidene andere woorden, waarin de e en uitgesproken en geschreven wordt, met a zoude moeten schrijven, b.v.: hebben, berg (berg is het oud-ijslandsch
bjarg), behendig van handig, helft van half.’ De Schrijver begint dus met wereld en kerel op ééne lijn te stellen. Ondertusschen is de e in het laatste woord uit a, maar in het eerste zeer waarschijnlijk uit i ontstaan. Het bewijs, dat hij geeft voor de schrijfwijze kerel, is niet beter. Hij brengt woorden bij, waarin de e insgelijks in de plaats der oorspronkelijke a getreden is; maar dat e op zeer verschillende wijze uit a ontstaan kan, vermoedt hij zelf niet. En in drie van de vier aangehaalde voorbeelden hebben, behendig en helft, heeft de e een anderen oorsprong dan in kerel; daar heeft Umlaut, in kerel klankverzwakking plaats gehad. Er blijft dus nog één voorbeeld over, berg namelijk.

{==473==} {>>pagina-aanduiding<<}
Ongelukkig, maar, dat dit nog minder ter zake doet. Ter kwader ure kwam den Heer carlebur dat Noordsche biarg onder de oogen. Onbekend met de in het Noordsch en Friesch zeer gewone klankbreking, maakte hij er uit op, dat de e hier de a vervangen had. De oorspronkelijke vocaal van dit woord is echter niet a, maar i. Men meene nu niet, dat ik deze bladzijde genomen heb omdat zij de slechtste is van het boek. Dit is volstrekt het geval niet; maar daar hier bijna iedere bladzijde even slecht is, was het, dacht mij, het eenvoudigste met bladz. 1 te beginnen. Zien wij hier dat de Schrijver van de klankenleer niets begrijpt, wij zien elders dat hij even weinig begrip heeft van de leer der declinatie, der conjugatie, der zamenstelling, enz. enz. Zoo lezen wij bl. 64 en 70 van eenen vijfden naamval, waarvan als voorbeelden opgegeven worden: in der daad, ter wereld, ter zee; bl. 27 wordt gezegd: dat de inlassching der d in meerder, dienden en dergelijke tegen den aard onzer tale strijdt (wij zullen dus voortaan van boener, zoller en keller moeten spreken). Volgens bl. 69 geschiedt ‘de samenstelling van een naam woord op drieërlei wijze: 1o. door bloote samenstelling; 2o. met bijvoeging van s; 3o. met bijvoeging van en of e. De uitgang en, die achter de vrouwelike naamwoorden door dien van e kan vervangen worden, is nog een overblijfsel van de zwakke verbuiging der oud-nederlandsche taal. Het is daarom, dat men de siegenbekianen in hunne gewoonte om uitsluitend zielevrede, vrouwestem te spellen, niet
behoort te volgen.’ Bl. 100 lezen wij, dat wij eigenlijk moeten zeggen: mijne, hare vader, en dat mijn, haar, zoo als wij nu in den eersten naamval mann. schrijven, door taalverknoeiers van lateren tijd is ingevoerd. Bl. 108, dat ik kwame even goed is als ik kwam. Bl. 94 leeren wij nevens de drie personen, die wij tot nu toe gekend hebben, eenen vierden persoon kennen.
Maar ik wil niet verder gaan. Ik meen genoeg gezegd te hebben om onze lezers te overtuigen, dat het koopen van dit boek hun niet aan te raden is, of hebben zij het reeds gekocht, dat zij zich het geld daaraan besteed mogen beklagen.
Het spijt mij dat mijn oordeel over dit boek zoo ongunstig moet zijn. Maar wanneer iemand het waagt als schrijver op te treden over een onderwerp, waarvan hij niet de minste grondige kennis bezit, zoo als hier de Heer carlebur (die mij

{==474==} {>>pagina-aanduiding<<}
overigens geheel onbekend is, van wien ik niets weet dan dat hij dit boek geschreven heeft), dan acht ik het, èn voor hem zelven, èn voor het publiek noodig, dat in onze tijdschriften onpartijdig en zonder bitterheid, maar ook zonder dwaze toegevendheid (die men onder ons jegens middelmatige of onbeduidende boeken nog maar al te veel betoont) beoordeeld worden. Zoo iets is den Schrijver zeker niet aangenaam. Icarus vond het ook niet aangenaam in zee te vallen - maar wat deed hij zoo hoog te vliegen?
Den Ilp, Mei 1857.

p. leendertz, w.z.




Natuurlijke Geschiedenis des Bijbels, een Leesboek voor jeugdige Bijbelvrienden, opgehelderd door 100 in den text gedrukte afbeeldingen. Naar den zesden druk uit het Hoogduitsch, door J. Kerbert, Leeraar bij de Doopsgez. Gemeente te Hoorn. Te Amsterdam, bij L. van Bakkenes en Comp. 1857. In post 8vo. XII en 371 bl. f 2-:

Een huis alleen naar den gevel te beoordeelen, is onbillijk, zoo ook een boek alleen naar den titel; maar een leelijke gevel ontsiert het huis, zoo ook een zonder oordeel gekozen titel het boek. Aan de eerstgenoemde onbillijkheid wil Ref. zich niet schuldig maken, maar op grond van het laatst beweerde wil hij een afkeurend woordje zeggen over den dwazen titel, welken Schrijver of Vertaler, welligt beiden, aan dit boek gegeven hebben. Wat wenscht men onder den titel Natuurlijke Gesch. des Bijbels het publiek aan te bieden? Ds. kerbert zegt in zijne Voorrede (bl. 111), dat het oogmerk, waarmede de Schrijver dit geschrift opstelde, geen ander was dan vrienden der H.S. bekend te maken met het land, waarin de Heiland geleefd heeft, Profeten en Godsmannen van jehova getuigd hebben. Dat oogmerk is allervoortreffelijkst; maar beantwoordt de titel daaraan? Volstrekt niet. Ref. en ieder met hem noemt een boek, dat met zulk een oogmerk geschreven is, en aan dat oogmerk voldoet, eene Nat. Geschiedenis van Palestina. Zoo eene andere strekking opgegeven was, het boek zich in minder wijden kring moest bewegen; wanneer het alleen strekken moest om Schriftuurplaatsen, waarin van voorwerpen uit het gebied der Nat. Historie sprake is, door de wetenschap der Nat. Hist. zelve op te helderen, - ja, dan zou men voor dat boek verscheiden titels kunnen bedenken, maar het nimmer dien van Nat. Gesch. des Bijbels geven. Vraagt men: wanneer en waarvoor men dezen titel dan zou kunnen gebruiken? dan is het antwoord: nimmer en voor niets, omdat hij niets beduidt; - evenmin als, b.v., Vaderlandsche Geschiedenis van den Bijbel, of Bijbelsche Geschiedenis van Engeland voor eenig boek geschikte titels zijn zouden.
Ref. had gewenscht dat de lezing van dit werk hem zoo voldaan had, dat hij het bij eene aanmerking op den titel had kunnen laten blijven. Ontegenzeggelijk is er veel goeds en be-
{==475==} {>>pagina-aanduiding<<}
langrijks te vinden in het door Ds. k. overgebragte geschrift, maar toch niet zoo veel, dat het tegen het vele niets beduidende, oppervlakkige en onjuiste kan opwegen. Ook heeft de Schrijver blijkbaar gedobberd tusschen het plan om eene Nat. Gesch. van Palaestina te leveren, en het voornemen om alleen die voorwerpen te behandelen, welke in de H.S. genoemd worden; duidelijk blijkt dit onder anderen bl. 159, waar de man zegt: ‘Het ontbreekt er (in Palaestina) niet aan nachtegalen, leeuwerikken, spreeuwen, meerlen, vinken, meezen en anderen, maar zij worden in den Bijbel niet bepaald genoemd, en daarom ga ik ze liever voorbij.’ En onderaan dezelfde bladzijde begint hij toch die vogels een voor een te behandelen, na alvorens als argument voor deze inconsequentie opgegeven te hebben, dat de Heiland gezegd heeft, dat wij de vogels zouden aanzien om daaruit wijsheid te leeren. De S. heeft ook niet genoeg bij zich zelven bepaald, voor wie hij dit geschrift opstelde; nu eens worden de zaken met een glimp van geleerdheid behandeld, conjecturen gemaakt op de Hebreeuwsche benamingen, dan weder wordt er een kinderachtige toon aangenomen, welke weder eene geheel andere soort van lezers veronderstelt. Sommige artikels worden zoo zonderling behandeld, dat men waarlijk niet weet, wat er van te denken. Curieus is onder anderen het artikeltje over den Rhinoceros, dat wegens zijne kortheid zeer geschikt is om hier als staaltje te worden aangehaald: ‘De Nenshoorn, een moerasbewoner van buitengewone logheid, dom en traag, maar onbeschrijfelijk hardnekkig en woedend in den strijd, vindt alleen daarom eene plaats in deze Bijbelsche Natuurlijke Geschiedenis (!), omdat hem de onverdiende eer is te beurt gevallen met den dartelen en vrijen bewoner der bergen,
(Jes. xxxiv:7) den vluggen eenhoorn verwisseld te worden. “Wat is dat voor een vogel?” vroeg eens een Nieuw-Zeelandsch opperhoofd, toen men bij cooks ontdekking van dit land, een geitenbok aan wal bragt. Zeer ten onregte leidde men uit deze vraag af, dat de Nieuw-Zeelanders dom waren. Maar de verwarring van den vluggen Reem met het logste van alle dieren, is dat wel zoo verstandig?’
De lezer zal aan dit staaltje wel genoeg hebben, anders zou Ref. er meer laten volgen; alleen wil hij op eene naïveteit opmerkzaam maken, welke de Schrijver aangaande den koekoek debiteert. Dat lieve dier weet zich zoo naar de naties te schikken, waaronder het zich bevindt, dat het in Palaestina Hebreeuwsche geluiden voortbrengt. ‘Hij roept daar’ - zegt de S. - ‘niet koekoek, maar hakoeb, d.i. jakob.’ Hoe is 't mogelijk!
Somwijlen gaat de S. zonderling te werk in het verbeteren der vertaling van sommige teksten. Bl. 359 o.a. leest men: ‘De Peereboom (Bechaim) komt II Sam. v:23, 24 voor, waar wij in de gewone vertaling moerbeziënboomen lezen.’ Is die gewone vertaling onjuist, niets geeft den S. het regt om hier peereboomen te vertalen. Het eenigste, dat van dezen naam te zeggen valt, is, dat hij een meervoudige vorm is van het woord א
{== afbeelding 	==} {>>afbeelding<<}
    
 (Baka), dat geween beteekent. Gesenius zegt er

{==476==} {>>pagina-aanduiding<<}
ook niet anders van dan ‘arbor quaedam a lacrimando dicta.’ - De etymologie van Kameel, of liever van den Hebreeuwschen naam Gamal, is onwaar. De S. beweert bl. 58: ‘Merkwaardig is ook de wraakzucht die den kameel eigen is, en waaraan hij zijn naam schijnt ontleend te hebben, want Gamal beteekent wraak’; Ref. kent geen gamal dat wraak beteekent, en heeft ook nog nooit iets gehoord van die ontzettende wraakzucht van den kameel; daarom kan dit laatste echter wel waar zijn, maar gesenius leidt het woord af van gamal (portavit), en dat is wel zoo eenvoudig, en dan behoeft men ook de reputatie van den kameel niet aan te tasten. Waarlijk goede artikels zijn o.a. de Ezel, de Sprinkhaan, enz. Wanneer de overige op die leest geschoeid waren, zou het geheel ons vrij wat beter voldoen.
De vertaling laat veel te wenschen over; aan verwarde, in elkander loopende zinnen is geen gebrek; allerzotst is het misverstand waartoe die verwarring op bl. 11 aanleiding geeft; in het artikel Vledermuizen leest men daar: ‘Deze afschuwelijke en stinkende dieren bekleeden den tweeden rang in de klasse der zoogdieren, omdat zij melkvaten aan de borst hebben, hetgeen met de apen en olifanten hun alleen eigen is. Wonderlijke dieren zijn toch die apen en vledermuizen! Wat mag wel de reden zijn, dat zij, de afzigtelijkste van alle dieren, zooveel het ligchaam aangaat, met den mensch de meeste overeenkomst hebben? Hun voedsel bestaat hoofdzakelijk in nachtvlinders’, enz. Zulke zinnen zijn er schier op elke bladzijde.
Het boek moest eens geheel en al omgewerkt kunnen worden; mogt het zijn dat er een tweede druk noodzakelijk werd, dan zouden wij Ds. kerbert sterk aanraden dit te doen; hij make zich dan geheel los van den Duitschen leidband, en soignere zijn stijl wat. Als het boek dan beter gecorrigeerd, en geïllustreerd met niet zulke ongeloofelijk leelijke houtsneêtjens als nu, ten tweedenmale het licht ziet, zal het zeker gunstiger beoordeeld kunnen worden.

d.




Bijbelsche Oudheden. Eene beknopte Handleiding tot goed verstand der Heilige Schrift. Met afbeeldingen. Door den Schrijver van de ‘Nat. Gesch. des Bijbels’. Naar den tweeden druk uit het Hoogduitsch, door J. Kerbert, Leeraar bij de Doopsgezinde Gemeente te Hoorn. Te Amsterdam, bij L. van Bakkenes en Comp. 1857. In post 8vo. XII en 346 bl. f 2-:

De Bijbelsche Archaeologie is eene nuttige en belangrijke wetenschap; zij maakt een integrerend deel uit van de geschiedenis des Israëlitischen volks, en is onmisbaar, wanneer men de ontwikkeling van die belangwekkende natie op het gebied van beschaving en godsdienst wil nagaan; daarenboven worden zeer vele plaatsen der H. Schrift, welke op de zeden, gewoonten, enz. der kinderen Israëls betrekking hebben, eerst door deze wetenschap regt verstaanbaar. De beoefening der

{==477==} {>>pagina-aanduiding<<}
Bijbelsche Oudheidkunde is echter zeer moeijelijk; deels wegens de uitgebreidheid van het terrein waarop zij zich beweegt, deels wegens de vele hulpwetenschappen, welker beoefening daarbij gevorderd wordt, deels ook wegens het vele duistere en onzekere, dat men op dit gebied nog aantreft. Het spreekt dus van zelf, dat men van een geschrift als het bovengenoemde niet meer verwachten mag dan een oppervlakkig verslag van de resultaten, waartoe de archaeologische ontdekkingen geleid hebben; en aan deze verwachting beantwoorden de Bijbelsche Oudheden op eene bevredigende wijze. Aan vele Bijbellezers zal het boekje tot een trouwen gids verstrekken, die vele moeijelijkheden uit den weg ruimt. Op de inrigting van het werk valt nog al wat aan te merken. Blijkbaar is de Schrijver zelf niet tot bepaaldheid gekomen, welke oeconomie hij in zijn werk aanwenden zou. De meest wenschelijke en doelmatige orde was hier ongetwijfeld de historische; en deze heeft de S. ook hier en daar wel gevolgd, maar, helaas! niet overal. Hiervan is het heilloos effect, dat de zaken wonderlijk verward worden medegedeeld. Zoo vinden wij, b.v., wel eene afzonderlijke afdeeling (de derde) gewijd aan den toestand des volks gedurende de koninklijke regering, ofschoon in de eerste afdeeling reeds vele mededeelingen gevonden worden, welke eigenlijk in deze rubriek te huis behoorden; terwijl de tweede afdeeling, getiteld: De Wet van mozes, of de tien Geboden, daar allerzonderlingst tusschen beide verschijnt. Het denkbeeld om de decaloog als leiddraad te gebruiken bij de beschouwing van het godsdienstig en maatschappelijk leven der Israëliten vinden wij zeer gepast.
Wij hadden gaarne hier en daar meer geprofiteerd gezien van de nieuwste ontdekkingen op archaeologisch gebied; vooral wordt dit gemist bij het behandelen van de afgoderij, waar die nieuwste ontdekkingen tot geheel andere resultaten gebragt hebben, dan die welke de Schrijver hier mededeelt. Het verfoeijen van de Zend-avesta (bl. 195) en het achterstellen van zoroaster's leer bij de afschuwelijke Egyptische en Phoenicische afgoderijen, vinden wij nog al overdreven. Wij verliezen niet uit het oog, dat dit naar aanleiding van Ezech. viii geschiedt, maar wij vinden ook dat de Profeet de Perzische eeredienst veel te laag schat.
Wanneer deze vertaling even als het oorspronkelijke eene tweede uitgave mogt beleven, zouden de Uitgevers verstandig doen door de illustraties weg te laten, of ze door betere te doen vervangen; het eerste zou misschien wel het verkieselijkst zijn, omdat een boek zonder afbeeldingen toch voor minder prijs geleverd kan worden dan een met, al zijn zij ook zoo ultra-leelijk als die in de Bijbelsche Oudheden.

d.


{==478==} {>>pagina-aanduiding<<}

Korte mededeelingen.

De tweede Aflevering van Vragen en Antwoorden. Brieven over den Bijbel, uitgegeven door cd. busken huet is in 't licht verschenen. Machteld is zeer tevreden met reinout's wegcijfering van al 't geen zij vroeger voor openbaring hield. Nu hinderen haar de wonderen; zij somt ze op; zij vraagt naar licht. Onze lezers zelven mogen beoordeelen, welk licht zij ontvangt. De overheerlijke brief van luther aan zijn hansje en eene preek van brugman bewijzen, dat iets niet geschiedkundig waar kan zijn en toch eene diepe zedelijke en godsdienstige waarheid kan bevatten. Zoo is 't nu ook met de wonderen. Geschiedkundig waar zijn zij niet, maar zij prediken eene zedelijke en godsdienstige waarheid, b.v., de wonderbare spijziging: ‘de Heer heeft door zelf het voorbeeld der mededeelzaamheid te geven en van het zijne af te staan zoover de kleine voorraad reikte, de meer gegoeden onder de schare opgewekt om, ieder van zijnen overvloed, handreiking te doen aan de armen. Door de spijziging der vijf-duizend predikte jezus die echte soort van christelijke hulpvaardigheid, die de kunst verstaat om met uiterst geringe middelen groote dingen tot stand te brengen.’ Helaas, hoe velen zullen er zijn, die reinout gelooven en volgen; 't is zoo gemakkelijk op die wijze den Bijbel toch niet te verwerpen. Zijt ge onpartijdig? En wilt ge de waarheid? Overlegt dan het volgende. Omdat iets geschiedkundig onwaar kan zijn, maar toch eene schoone zedelijke en godsdienstige waarheid prediken: wat bewijst u daarom, dat dit het geval is met de wonder-verhalen der Evangeliën, dan alleen uw weinige lust om ze als
geschiedkundige waarheid aan te nemen? En is dat gebrek van lust grond van bewijs? - Moogt gij reinout gelijk geven voor en aleer hij zijne methode op al de door machteld genoemde wonderen heeft toegepast? Wacht het eerst af; misschien loopt hij er zelf in. - Laat niet zijne opdieping van eene zedelijke of godsdienstige waarheid tallooze andere toe? En wordt niet alzoo uw Bijbel een fantasie-boek voor iedereen? - Vraagt toch, wij bidden het u, wat waarheid en niet wat u het gemakkelijkst is. Ik kom voorwaar verder met onwis te gaan dan door mij in de hoogte te laten werpen, om te beproeven of ik ook vliegen kan.

Wij ontvingen Mededeelingen aan jeugdige vrienden van de Zendingszaak; door j.c. wallmann. Uit het Hoogduitsch. Te Arnhem, bij g.w. van der wiel; een boekske van 72 bl. in post 8vo formaat, à f :-40. - Niet al wat er in staat is zoo ongeloofelijk, als bl. 21, dat ‘vier Bosjesmannen op eens een geheel paard opaten’; zoo dwaas als bl. 51, dat door eenen grooten eik bij Geismar in Hessen ‘de duivel eenen bijzonderen indruk op de arme Heidenen maakte’; zoo onnoozel als op bl. 17, waar wordt opgemerkt, dat in Zuid-Afrika eene rivier de groote rivier heet, ‘omdat hij zeer groot is’; zoo slecht vertaald als bl. 30, waar de kinderen der Chineezen ‘vroom’

{==479==} {>>pagina-aanduiding<<}
worden genoemd (fromm), dewijl daar te lande de kinderlijke eerbied voor ouders bijzonder sterk is; zoo gedachteloos eindelijk Moffrikaansche dwaasheid onverbeterd nageschreven als bl. 8, dat ‘de Hollanders meenen, dat het gansche land (Borneo) hun toebehoort.’ Ware alles van dat allooi, dan zouden wij het boekje onbepaald moeten afkeuren. Veel om het lijf hebben doet het echter niet.

De leden van het Hoofdbestuur der Nederlandsche Gustaaf-Adolf-Vereeniging hebben, onder medewerking van eenige met lof bekende Predikanten, de uitgave begonnen van Tafereelen en Berigten uit de Geschiedenis der Protestantsche Kerk in onze dagen. Te Leyden, bij p. engels. - Jaarlijks zullen vier afleveringen, te zamen à f 1-80, worden in het licht gezonden. De inhoud der eerste Aflevering is wel geschikt om de onderneming aan te bevelen. Zoo verdient, om slechts dit ééne te noemen, ten aanzien van het Buitenland het door Dr. janssen geschrevene over den toestand van het Protestantisme in Hongarije vooral daarom aandacht, dewijl het uit bijzondere, maar geloofwaardige berigten ontleend is, en zal de afbeelding van het onlangs gebouwde Protestantsche kerkje te Erp aan velen aangenaam zijn. - Dit strekke tot voorloopige aankondiging met aanbeveling van deze mededeelingen.

Herinneringen en beschouwingen betreffende den Landbouw en het Tiendregt. Te Amsterdam, bij a. bade 1857. 50 bl. In 8vo. à f :-60. - Is de titel eener nieuw verschenen brochure, welke het reeds duizend maal uitgesproken denkbeeld, in niet zeer heldere, logische orde en stijl wedergeeft, dat de afschaffing der tienden tegen schadeloosstelling voor den landbouw wenschelijk ware. Wie zal het bestrijden? Maar waarom het dan ook nog eens gepredikt? De stelling dat de tiendheffer geen regt zoude hebben is zeer onjuist, het is een regt dat de eigenaar of heeft of heeft verkocht, en dat dus heilig is en te regt wordt uitgeoefend door hen, welke den eersten kooper of begiftigde opvolgen, zonder dat daarom eene onteigening ter algemeene nutte uitgesloten is. De Deensche wetgeving is op dit punt zeer belangrijk. Het naschrift en het bijvoegsel met het weinig ingenieuse plan tot afkoop is even als het voorste gedeelte der brochure slordig van taal, stijl en correctie. Ten bewijze strekke dat ééne bladzijde gevuld is om zinstorende fouten in 50 bladzijden aan te geven. Ook mist men de onderscheiding tusschen domaniale en particuliere tienden. Het oordeel over dit boekske kan dus niet dan ongunstig zijn.

De Drukpers in Nederlandsch-Indië. Te Zalt-Bommel, bij joh. noman en zoon. 8vo 52 bl. à f :-80. - Is een brochure welke de veel besprokene vraag van het reglement op politiek terrein nog eens bespreekt. Het stukje is goed gesteld, doch had na al het gebeurde en over de zaak gesprokene vollediger kunnen zijn. Nieuws bevat het niet. Niet gaarne zouden wij deze vraag tot verveling onzer lezers nogmaals bespreken. De Javasche pers dient wel onder opzigt te staan, en dáár moet

{==480==} {>>pagina-aanduiding<<}
men strenger toezien dan hier; de vraag is slechts naar een geschikten modus quo, en deze was in het Reglement onzes inziens niet vervat. Wie het onderwerp nader wil kennen, bevelen wij de stukken in de Amsterdamsche Courant, in de Gids, en de beraadslagingen in de Kamers na te zien, zij vinden daar de zaak in utramque partem beschouwd. Of de zaak nu ver gevorderd is? Wij weten nu dat de kamer herziening wenschelijk acht. Dat helpt!

Besloten plaatsen, art. 167 der Grondwet, Regtsgeding van den Heer hermanus te voorwerk, R.K. Priester en Kapellaan. Te 'sGravenhage, bij martinus nijhoff. 1857. In 8vo. 84 bl. f :-80. - De vraag hier gesteld is genoegzaam bekend, en zeker voor ons staatsregt en het kerkregt in het bijzonder niet onbelangrijk. In deze brochure is alles vervat, wat in die zaak gesproken is, en wij danken den Verzamelaar dat hij ons dit schonk, waardoor wij gemakkelijk en volledig de quaestie in haren geheelen omvang kunnen beschouwen. Zeer belangrijk en lezenswaardig is de pleitrede van Mr. metman. Ref. zal zich wel wachten om de zaak op nieuw te beschouwen, die reeds van alle zijden bekeken is, maar alleen opmerken, hoe wenschelijk het ware dat geestelijken dergelijke procedure voorkwamen, en liever de wet in den uitgebreidsten zin opvatten, dan aanstoot te geven; en ten tweede dat deze procedure weder een bewijs is van de weinige zorg welke in onze wetgeving aan de Nederduitsche taal is geschonken.

Mijn streven en offeren voor Zedelijkheid, Weldadigheid en Billijkheid, billijkheid ook jegens de bedrukte hoofdstad, door Mr. a.d. meijer. Te Amsterdam, bij j. en j. manoury. 1857. In gr. 8vo. 79 bl. - De Schrijver heeft zijn geheele leven toegewijd aan de loterij, en zoo iemand bevoegd is daarover te spreken dan is hij het ongetwijfeld. Herhaaldelijk heeft hij met onvermoeiden ijver aangetoond dat de Staats-Loterij onzedelijk, onvoordeelig, onnut is, dat zij door geene wetgeving wordt geregeld, en dat zij moest worden afgeschaft, terwijl zij alleen dan eene aanbeveling verdient, wanneer de regering het in hare magt heeft, de schadelijke gevolgen daarvan te verhinderen, hetgeen niet konde geschieden alleen door het afschaffen van het splitsen en verhuren der loten. Zijne plannen zijn herhaaldelijk aan bijzondere personen en ook aan de regering en wetgevende magt blootgelegd, en wat er ook van die plannen zijn moge, een streng onpartijdig onderzoek ware zeer wenschelijk, en dit verdiende de volharding des Heeren meijer ongetwijfeld. De brochures van dien Schrijver (welke men in verband lezen moet) zijn intusschen gewigtig voor deze zaak, in welke de Auteur zeker de bedrevenste man in ons Vaderland is. Jammer alleen dat de vorm en stijl hier en daar minder genieszbar is. Het plan des Schrijvers is ons niet volledig bekend, en al ware het dit, dan nog zou ik niet wagen dit in een paar trekken aan te raden of af te keuren, maar de zaak is zeker voor 's lands finantiën, en uit het oogpunt

{==481==} {>>pagina-aanduiding<<}
der zedelijkheid te gewigtig, dan dat ze niet met ernst zoude worden onderzocht.

Oranjewoorden in Februarij 1857. Te Amsterdam, bij p.n. van kampen. In 8vo. 62 bl. f :-25. - Daar, door bijzondere omstandigheden deze brochure eerst nu wordt aangekondigd, veroorloven wij ons er slechts met een enkel woord op te wijzen, omdat de gelegenheid waarbij ze geschreven is dahin is. Dit belet echter niet dat wij elk nog wel de lezing durven aanbevelen. Het werkje is met talent geschreven, en is zonder van onverstandigen ijver te getuigen, eene gepaste verdediging eener partij die gaarne vooruit wil, zonder daarom alles in hare vaart omver te loopen.

Vroeger werd reeds een nummer van de Klapper van h. verwoert aangekondigd. Van dit nuttig en verdienstelijk werk verscheen weder eene Aflevering, die even als de vorige van de kennis en ijver des Auteurs getuigt. Wij herhalen hier eene vroegere belofte om het geheel meer uitvoerig te vermelden, indien wij door de toezending daarvan, er toe in staat worden gesteld.

Eene der gewigtigste vragen, welke bij het weren van het pauperisme ter sprake komen, is voorzeker die omtrent werkverschaffing aan den minderen stand. De zoo gunstig bekende Schrijver Dr. e. van voorthuyzen behandelde bij zijne voorlezing, in de Maatschappij Felix Meritis gehouden, deze belangrijke vraag (bij a.c. kruseman, 1857. In 8vo. 64 bl. f :-75.) De Auteur bewijst, met de hem eigene kennis en ondervinding, het wel eens betwiste, maar daarom niet minder ware beginsel der Staathuishoudkunde, dat men de kapitalen weder voortbrengend maken, en zoo tot den kapitalist moet doen wederkeeren. Hierdoor schept men toch waarde: alle voortbrenging en het scheppen van waarde vergroot het nationaal welzijn, en daartegen kan niet gelden dat de arbeider daardoor zijn werk verliest, dewijl integendeel daardoor werk wordt verschaft. Dit wordt met voorbeelden door den Spreker aangetoond, en alzoo duidelijk bewezen eene der eerste en meest gewigtige stellingen te zijn, zoowel voor de Staathuishoudkunde, als voor den finantier en den huisvader.

De Belastingen, de Ambtenaren en de Belastingschuldigen in onderling verband beschouwd. Een woord aan velen. Te Groningen, bij k. de waard 1857. 19 bl. f :-25. - Is eene brochure welke zich tot taak stelt de verhouding, welke tusschen ambtenaren en belastingschuldigen bestaat, in het licht te stellen. Wij hebben gaarne lof over voor den eerlijken ambtenaar, die, getrouw aan eed en pligt, noch ter regter, noch ter linker zijde afwijkt, en wij weten het, belasting is een kwaad, een prijs dien wij echter moeten betalen voor onze burgerlijke vrijheid. Daarom achten wij den ambtenaar, al neemt hij ons menigen gulden, dien wij aan ons genoegen moeten ontrekken; maar wij gelooven toch dat menige belasting blaam verdient

{==482==} {>>pagina-aanduiding<<}
niet door de hoegrootheid, maar door den oeeaan van vormen, in welken een oningewijde verdwaalt, en dat er vele ambtenaren zijn, die uitgaan van het beginsel om zooveel mogelijk te innen, ten einde zoo doende een goeden naam te verwerven bij hunne superieuren. Wij hopen dat de belastingschuldigen achting toonen voor den ambtenaar en nimmer tegen eene belasting morren, en dat de ambtenaar in den geest der wet, door vriendelijkheid en hulpvaardigheid, zooals dit ook dikwerf geschied, den burgers den druk der belastingen - die zenuwen van den staat, zoo als cicero ze reeds noemde, - helpen verligten.

Bij van weelden en mingelen te 's Gravenhage zag weder een Statistisch Jaarboek het licht, uitgegeven door het Departement van Binnenlandsche zaken. In gr. 8vo 483 bl. f 2-50. - Uit den aard der zaak is zulk een werk voor geene gezette beoordeeling vatbaar. Wij bepalen ons dus tot den onbeperksten en algemeen erkenden lof van dit voortreffelijk werk, dat, door volledigheid en naauwkeurigheid beiden, een sieraad is van de statistische studiën in ons vaderland. Vooral de koopman zal hier de meest wetenswaardige bijzonderheden aantreffen aangaande den handel in ons Vaderland, terwijl voor elk Staathuishoudkundige dit voortreffelijk werk onmisbaar is, hetgeen de verzamelaars en uitgevers den dank hunner landgenooten moet verzekeren, en der wetenschap groote diensten doet, mits .... men niet te veel in de cijfers zie, en ze met oordeel vergelijke.

De Nederlandsche Staatschuld sedert 1814, door j.t. buys. Vier Voorlezingen, gehouden in de Afdeeling Koophandel in de Maatschappij Felix Meritis. Te Haarlem, bij a.c. kruseman. 1857. In 8vo. 176 bl. f 1-75. - Sedert de laatste jaren is het oog zeer belangstellend op onze Staatsschuld gevestigd geworden. Terwijl men er zich vroeger in de wetenschap niet om scheen te bekreunen, ja in onze wetgeving de geld- en fondsenhandel vergeten was, zijn later herhaaldelijk kreten aangeheven tegen de geheimhouding onzer finantiën, welke juist openbaar moesten zijn. Belangrijk is daarom het onderzoek door Mr. j.t. buys te dezen opzichte ingesteld. Het levert menig nuttigen wenk en strekt ten bewijze hoe zeer ook hierin sedert 1814 verbetering gekomen is. Eerst wordt de Nederlandsche Staatsschuld in 1814 beschouwd, met de wetten van dat jaar, en den omslag, welken bij de onderscheidene geldleeningen tegen onderscheidene pereenten bestond; daarna wordt de geschiedenis en het nadeel van het Amortisatie-Syndikaat ontwikkeld, dat, geheim werkende, geene goede gevolgen konde hebben; waarna eindelijk een blik geworpen wordt op de Staatsschuld tot 1840 en sedert 1840. Het gemeenzaam onderhoud liep over het toelaten van vreemde vennootschappen hier te lande, over vreemde geldleeningen, over eene rentebelasting, over eene conversie van schuld, vrijwillige leening en inkomsten-belasting. Ook hier wordt voor vreemde leeningen vrijheid gewenscht en bescherming. Dit korte overzigt zal

{==483==} {>>pagina-aanduiding<<}
genoegzaam wezen om tot de lezing dezer allerbelangrijkste lezingen uit te noodigen. Of nu de fondsenhandel den goederen handel en de scheepvaart niet benadeelt, is eene andere vraag, welke even als die omtrent het verderfelijke van het beursspel, welligt bevestigend moet beantwoord worden, al wil men ook niet onvoorwaardelijk de trage rentetrekkers als onnutte burgers beschouwen.

Onze Kinderen. Hunne kwade gewoonten en nadeelige ligchaamshoudingen, benevens opgave der middelen daartegen, door Dr. d.g.m. schreber, Praktiserend Geneesheer en Hoofd-Directeur van het Orthopaedisch Instituut te Leipzig. Uit het Hoogduitsch vertaald. Met 16 Figuren. 2de Uitgaaf. Te Utrecht, bij W.F. Dannenfelser. 1857. In post 8vo. VIII en 87 bl. f :-85. - De ongenoemde Vertaler heeft zich behoorlijk van zijne taak gekweten en slechts enkele malen aan Germanismen schuldig gemaakt, gelijk voorliggend werkje, evenmatige afwisseling, enz. Wenschelijk ware het echter geweest, dat hij, bl. 2 en volgg., wáár de verzorging van het kind in de eerste drie maanden na de geboorte beschreven wordt, de in ons land gebruikelijke manieren geraadpleegd, en zoo maar niet voetstoots overgenomen had, al wat er bij zijn auteur geschreven stond over het donzen bedje, dat los om het ligchaam van het kind moet worden zamengetrokken, in tegenstelling van luijers en doeken, die onbepaald worden afgekeurd. - Wat den Schrijver zelven betreft, verwondert het ons allezins, dat hij aan het liggen op den rug, gedurende den slaap, zoo bijzonder veel waarde hecht, zóó zelfs, dat een werktuig afgebeeld en aanbevolen wordt, dienende om kinderen tusschen het tweede en zevende jaar tot die ligging te noodzaken. Ook met de aanwending van een ander werktuig, eene soort van metalen kruk, waardoor de kinderen verhinderd worden in eene voorovergebogene houding te zitten, kan steller dezes zich geenszins vereenigen, en had de aanbeveling van zoodanige mechanische middelen volstrekt niet verwacht in het werkje van eenen schrijver, die elders getoond heeft met den omvang en de veelzijdige toepassing der tegenwoordige gymnastie
bekend te zijn. Dit neemt echter niet weg, dat het werkje van den schrijver, waarvan reeds eene tweede uitgaaf gevorderd werd, voor het overige veel goeds bevat, en met vrucht geraadpleegd kan worden door allen, die de opvoeding van kinderen ter harte nemen, en in de overtuiging deelen, dat deze zich evenzeer tot hun ligchaam, als tot hunne redelijke en zedelijke ontwikkcling moet uitstrekken.

Verhandeling over den oorsprong van het A B C, uitgesproken in de Hollandsche Maatschappij van Fraaije Kunsten en Wetenschappen, door Dr. l.s.p. meyboom. Te Amsterdam, bij G. Portielje en Zoon. 1856. In gr. 8vo. 40 bl., met 5 platen. f 1-60. - Deze Verhandeling, door den Schrijver te Amsterdam, te Rotterdam en in den Haag gehouden, werd later in het Archief van Dr. de jager opgenomen. Zoo het schijnt, heeft men van deze vellen met de daarbij behoorende platen een behoorlijk getal exemplaren meer afgedrukt, ten einde die als afzon-
{==484==} {>>pagina-aanduiding<<}
derlijk werk in den handel te brengen. Dit is met zoo weinig zorg geschied, dat wij zelfs in de aanteekening bl. 5 lezen, dat de voornaamste bronnen door den Schrijver gebruikt in dit Archief, hetzij in den tekst, hetzij aan den voet der bladzijden vermeld zijn.
Dr. meyboom geeft hier eerst eenige algemeene denkbeelden over het letterschrift. Hij bewijst in dit gedeelte zijner Verhandeling a priori, dat de letters uit afbeeldingen van voorwerpen moeten ontstaan zijn. In het tweede gedeelte levert hij daarvan het historisch bewijs; hij geeft een beknopt en duidelijk overzigt der geschiedenis van het schrift bij de Aegyptenaren, de Chinezen en de Zendvolken uit Midden-Azië, en vermeldt het prentschrift, dat de Spanjaarden tijdens de ontdekking van Amerika bij de Mexicanen vonden. Na een enkel woord over het schrift van eenige andere volken, wordt ten slotte kort en vrij oppervlakkig gesproken over den gang en de verspreiding van het eenmaal afgeronde eigenlijke a b c. Vijf goede steendrukplaten bevatten afbeeldingen van verschillend teeken- en letterschrift.
Zietdaar een kort verslag van den inhoud van dit werkje. Tot eene beoordeeling daarvan, verklaar ik eerlijk, dat ik niet in staat ben. Ik ken noch Oud-Aegyptiesch, noch Koptiesch, noch Chineesch, noch Assyriesch, noch Babyloniesch, noch Oud-Persiesch, noch Phoenisiesch, en dit alles zou ik moeten kennen om eene grondige beoordeeling van dit dunne boekje te leveren. Maar als ik let op die weinige gedeelten waar ik over kan oordeelen en, b.v., in het Gothische alphabet (pl. V,) eene lange a en u en eene korte e en o vind, terwijl integendeel in het Gothiesch de a en zeer waarschijnlijk ook de u altijd kort en de e en o altijd lang zijn, dan vrees ik dat hier meer van dien aard voorkomt, en zie weêr hoe gevaarlijk het is over onderwerpen te schrijven, waarvan men geene grondige kennis bezit.

Beginselen der Algebra, door g.f.w. baehr, 1e gedeelte. Te Groningen, bij k. de waard. 1856. In 8vo. 77 bl. f :-80. Wij hebben vrede met de nieuwe producten op het gebied der schoolliteratuur, mits zij ook wezenlijk iets nieuws bevatten, of de wetenschap, die zij behandelen, onder een bepaald oogpunt beschouwen, hetwelk aan anderen was ontgaan. Bij het aangekondigde boekje is dit echter het geval niet, en het had daarom gerustelijk achterwege kunnen blijven.
Voor knapen of jongelieden van twaalf à vijftien jaren, namelijk voor dezulken die tot een akademisch examen worden voorbereid, is de wijze van behandeling wel wat ingedrongen, en hadden wij hier en daar aan meerdere uitbreiding de voorkeur gegeven.
Zoolang wij het vervolg van dit schoolboek niet kennen, weten wij ook niet, of het met voorstellen en opgaven ter toepassing van het geleerde zal worden voorzien: iets, dat wij, in allen geval, zeer nuttig en doeltreffend zouden achten.





{==485==} {>>pagina-aanduiding<<}

Boekbeschouwing.

1. Teregtwijzing van Mr. Isaac da Costa, naar aanleiding van zijn geschrift: ‘Wat er door de Theologische Faculteit te Leyden al zoo geleerd en geleverd wordt, enz.’, door J.H. Scholten, Hoogleeraar te Leyden. Te Leyden, bij P. Engels. 1857. In gr. 8vo. 34 bl. f :-40.

2. Brief van Mr. is. da costa aan den Hoogleeraar J.H. Scholten, in antwoord op zijne teregtwijzing. Te Amsterdam, bij H. de Hoogh. 1857. In gr. 8vo. 39 bl. f :-40.

Twee brochures, met wier gemotiveerde beoordeeling men een boekdeel zou vullen. Wij zullen zoo kort zijn als wij kunnen.
Zie hier, om een status quo te geven, d.c.'s beschuldigingen, met s.'s beantwoording daarnevens.
1. ‘De Godgeleerde Faculteit te Leyden kent aan de Schriften van O. en N.T. geen wezenlijker gezag toe, dan hetgeen op even geldige gronden aan ieder Godsdienstig of Godgeleerd boek van allerlei kleur en gehalte, in zijne mate, kan worden toegeschreven.’ S. zegt, dat er naar zijne overtuiging zeker van geen gezag der Schrift sprake kan zijn, maar dat hij daarom geenszins, gelijk d.c. het doet voorkomen, hare waarde verkleint.
2. ‘Zij schrijft aan den Apostel johannes eene Openbaring toe, waarin Joodsche droomerijen en verwachtingen, welke nimmer vervuld zullen of kunnen worden, in den naam van God en j.c. op de plechtigste en ontzachelijkste wijze aan de Gemeenten en aan de wereld aangekondigd zijn.’ S. zegt, de oneerbiedige uitdrukking: ‘Joodsche droomerijen’, niet van joh. gebezigd te hebben, die vóór - maar van d.c., die na Jeruzalems val een Joodsch Godsrijk verwacht; terwijl hij bovendien zijn gevoelen over de verwachting van joh. nopens het aardsche Jeruzalem later heeft teruggenomen.
3. ‘Zij drijft met de Goddelijke Drieëenheid dan eens een onwaardig spel, en verwerpt dan wederom die zelfde leer ten

{==486==} {>>pagina-aanduiding<<}
eenemaal als een ijdel bedenksel van philosopheerende orthodoxen.’ S.: ‘Op de eerstgenoemde plaats heb ik gehandeld over den oorsprong, de beteekenis en de betrekkelijke waarde van het kerkelijk leerstuk tegenover het Monarchianisme en Arianisme, en op de laatst aangehaalde aangetoond, hoe hetgeen oorspronkelijk de vrucht van bespiegelend denken geweest was, later, bij eene veranderde filosofie, als een ondoorgrondelijk mysterie is beschouwd geworden.’
4. ‘Zij ontkent of miskent den waren aart, de wezenlijke diepte, het volle levensorganisme der Oud Testamentische profecij, met schending van geest en letter der nadrukkelijkste getuigenissen van j.c. en van al de gewijde schrijvers van het N.T.’ S. houdt vol, niet te gelooven, dat de Profeten, als waren zij waarzeggers, onwezenlijke dingen (res accidentales), b.v. de verdeeling van jezus' kleederen, enz., voorspeld hebben; en als d.c. achter ‘accidenteel’ twee vraagteekens plaatst, antwoordt hij: ‘Christus noem ik mijn Zaligmaker, om zijn geest en het godsdienstig leven, die in zijne gemeenschap ons deel worden, en om de vruchten van zijn kruis en opstanding, maar niet om zijne kleederen, enz.’
5. ‘Zij ontzegt, in overeenstemming hiermede, en door noodwendige gevolgtrekking, aan de Apostelen en verdere getuigen van j.c. het rechte verstand der schriften van het O.T.’ S. tracht aan te toonen, dat deze voorstelling van d.c. overdreven is en onwaar.
6. ‘Zij dicht aan j.c., den eenigen Meester en Heer, de keuze toe van zoo onbekwame en onbevoegde tolken, en wil voorts aan Hem zelven, maar niet dan schoorvoetende, en met de onverantwoordelijkste inconsequentie, nog wel eene betere opvatting der propheeijen toestaan, of ontzegt die ook aan Hem met der daad.’ Op het eerste punt antwoordt S. ‘Hoe? de Apostelen zouden geene voldoende getuigen hebben kunnen zijn van hun Meester, tenzij dan dat zij op de hoogte stonden van de taalkunde, kritiek en exegese van onzen tijd?’ het laatste wordt door hem wel uitdrukkelijk genegeerd.
7. ‘Zij hecht aan den naam van Zoon van God, met voorbijzien en verkrachting van de stelligste uitspraken, zoo van Hem zelven als van Zijne getuigen, geen hoogere beteekenis, dan die binnen de grenzen onzer eigene bloot natuurlijke menschheid ligt.’ S.: ‘Ik onderstel, dat d.c., uit antipathie

{==487==} {>>pagina-aanduiding<<}
tegen al wat zuiver menschelijk is, het onderscheid voorbijzag tusschen het menschelijke, zoo als het zich in den staat der zonde vertoont, en tusschen het menschelijke, zoo als het naar aanleg en bestemming moet zijn en in zijne hoogste vereeniging met God in jezus zich geopenbaard heeft. D. c. heeft nog niet geleerd door het Christendom het oude Joodsche dualisme te boven te komen, volgens hetwelk het goddelijke en menschelijke elkander uitsluiten en mensch te wezen hetzelfde beteekent als niet van God te zijn.’
8. ‘Zij cijfert daarom dan ook, om het geheele stelsel waardiglijk te bekroonen, het feit der ontfangenis van j.c. uit den H.G. onbeschaamdelijk weg, en wijst ons reeds op eenen jezus, bij maria door joseph verwekt.’ S. zegt, dat hij het historisch feit niet ontkend heeft, en tot nu toe ook het dogmatisch gewigt er van heeft vastgehouden; dat hij dit laatste echter thans heeft opgegeven, daar de berigten aangaande 's Heeren geboorte en kindsheid wel tot Zijne levensgeschiedenis, maar, noch volgens Hemzelven, noch volgens Zijne Apostelen, tot het kerugma of de Evangelie-prediking behooren.
D.c. behandelt in zijn wederwoord: 1o. ‘de leer of liever leeringen van s. op het gebied van Theologische wetenschap; 2o. de wijze, waarop die door hem tegenover hare bestrijders plegen verdedigd te worden.’ Wat I betreft, komt hij op tegen - en brengt proeven bij van - a. het veranderlijke van s.'s meeningen op allerlei theologisch gebied. Die veranderlijkheid is zeker groot, wij schromen niet te zeggen te groot; doch d.c. zelf heeft de beste apologie voor haar geleverd in 't geen hij voor eene aanklagt houdt: dat ‘s.'s theologie eigenlijk nog in hare wording is.’ Ei! hoe zou 't anders kunnen? De kritische geest onzer eeuw heeft het oude theologische gebouw zóó totaal gesloopt, dat wie het om waarheid te doen is, slechts aan het optrekken van een geheel nieuw gebouw kan denken, waarbij echter vele als deugdelijk beproefde steenen van het oude gebruikt moeten worden; maar zou het nu den allerbekwaamsten bouwmeester wel euvel te duiden zijn, dat hij zich nu en dan in die steenen vergiste, er te veel of te weinig overnam, en naderhand zijne dwaling inziende, die eerlijk bekende en herstelde? Dit echter keuren ook wij met d.c. in s. af, eensdeels, dat ‘bij eene zoo

{==488==} {>>pagina-aanduiding<<}
habituëele veranderlijkheid, de toon zoo onveranderlijk dezelfde in stelligheid en beslistheid blijft’, anderdeels, dat zijne retractatiën wel eens ‘te stilzwijgend of gedeguiseerd zijn voor eene fiksche en niet lichtschuwe Wetenschap.’ - b. Het onbepaald willekeurige van s.'s. kritiek, en c. het onhoudbare zijner exegetiek. Hier mogen wij d.c. niet geheel in 't ongelijk stellen. Zonder dat we ten aanzien der door hem aangevoerde stalen met zijne beschouwingen instemmen, vreezen we toch met hem, dat de dogmatiek, die oude verleidster van critici en exegeten, ook den Hoogleeraar niet zeldzaam leelijke trekken speelt. En in geval d.c. te regt beweert - waaraan wij, om de waarheid te zeggen, naauwelijks twijfelen - dat jezus in de schatting van s. ‘niets meer of anders dan een mensch zij’, dan kan hij ook niet wel vrijgepleit worden van eenige, misschien uit schroomvalligheid ontstane, dubbelzinnigheid, wanneer hij (Teregtw. bl. 24) van 's Heeren Goddelijke natuur in dier voege spreekt, als of hij die toch nog werkelijk van de menschelijke onderscheidde.
In II (de wijze van s.'s zelfverdediging) tast d.c. hem aan over zijne ‘doorgaande methode, om door aanhalingen buiten het verband, of die bijkomstigheden van ten eenenmale ondergeschikt belang raken, ook zijne meest besliste tegenstanders uit ouden of nieuweren tijd, als of het medestanders waren, te gebruiken.’ Gansch en al zonder grond is ook deze aanval niet. En waartoe toch zulke halfware citaten? Waartoe ze met name bij s., die immers alle autoriteitsgeloof verbannen wil? - Voorts beklaagt d.c. zich hier ook nog over s.'s ‘personaliteiten’. Nu hadden we wel liever gezien, dat s. gezwegen had over d.c.'s. dilettantisme: - een zóó veeljarig en vlijtig, zóó geniaal en geletterd dilettant als d.c. mag wel een virtuoos heeten; - we hadden evenzeer liever gezien, dat de overscherpe, en bovendien slechts ten opzigte van enkele leerstukken waarheid behelzende zinsnede, waarin d.c., ‘hoezeer Christen in naam, in beginsel, ik zeg niet Israëliet, maar Jood’ wordt genoemd, in de pen ware gebleven; doch met welk regt vordert d.c., dat aan hem de spreuk niet vervuld worde: die kaatst, verwachte den bal? Niet alleen erkent hij zelf (bl. 38), dat de eerste aanval, zoo nu als vroeger, zijnerzijds is geschied; maar wanneer wij zijne ‘Stem’ nog eens doorbladeren, en we vinden dáár Prof. kuenen als

{==489==} {>>pagina-aanduiding<<}
een ‘jeugdig aankomeling’ betiteld, en Prof. prins gekenschetst als ‘nog al van het noodige zelfbetrouwen niet ontbloot’, terwijl nagenoeg geen onzer vrijzinnige theologen er zonder een vinnigen zet afkomt, wat wonderlijke zelfverblinding wordt het dan, een paar weêrkeerige hatelijkheden als ‘persoonlijk, onbillijk, onedel, grof’ te betreuren!
Vreest d.c. eindelijk, dat s.'s. theologie ‘op den duur zal moeten komen tot een rechtstreeksche en onbewimpelde wegwerping van geheel het Christendom’, wij duchten daar nog in 't minst niet voor. Zoo en zoo lang het s. en de zijnen te doen is, om waarheid te zoeken, en om die waarheid aan de zaak der heiligheid en Godsvrucht dienstbaar te maken, bevinden zij zich op een weg, waarop wij vastelijk gelooven, dat nog niemand is verongelukt. Den tijdelijken vorm des Christendoms mogen zij alsdan verliezen: de eeuwigblijvende kern zeker niet. 't Geldt dan ook van hen, wat de wette zoo krachtig uitsprak:
‘Das Christenthum als Sache des Lebens kann nicht untergehen, die Geschichte und der Lehrbegriff desselben aber - eine von Gott selbst geschriebene Hieroglyphe - wird immer neue und immer freiere Deutungen erfahren, und zwar hoffentlich nicht bloss vom Verstande, der sie so oft entweiht hat, sondern von einem ahnungsvollen, schöpferisch begeisterten heiligen Sinne.’

v.p.







1. Christologie door J.J. van Oosterzee. Eerste Deel. Christologie van het Oude Verbond. Te Rotterdam, bij van der Meer en Verbruggen. 1855. In gr. 8vo. XV en 532 bl. f 5-:

2. De Weg der Wetenschap op Godgeleerd en Wijsgeerig gebied. Rede, uitgesproken bij de aanvaarding van het Hoogleeraarsambt aan de Doopsgezinde Kweekschool te Amsterdam, 17 Februarij 1857, door S. Hoekstra, B.z. Uit het Latijn vertaald. Te Amsterdam, bij P.N. van Kampen. 1857. In gr. 8vo. IV en 88 bl. f 1-:

3. De vrije beoefening der Godgeleerdheid onzer dagen, gegrond in de Heilige Schrift. Redevoering, gehouden bij gelegenheid van het nederleggen der waardigheid van Rector Magnificus op den jaardag der Leidsche Hoogeschool, den 9den Februarij

{==490==} {>>pagina-aanduiding<<}
1857, door J.H. Scholten, Doctor in de Letteren en Godgeleerdheid en Hoogleeraar in de Godgeleerde Faculteit. Te Leiden, bij P. Engels. 1857. In gr. 8vo. VIII en 43 bl. f :-50.

Een goed beoordeelaar let op inhoud en vorm beide, en erkent beide in hun regt - zietdaar, lezers! de reden waarom gij vorenstaande drie geschriften in ééne beoordeeling vindt zamengevoegd.
‘Hoe’ - zoo zegt de een of ander - ‘hoe nog gesproken van v. oosterzee's Christologie des O.V.? Een boek van 1855! Een boek, zegevierend weêrlegd door Prof. kuenen in de Godgeleerde Bijdragen!’ Dwaas zou het ook zijn als wij het wilden aankondigen, maar bij ons Tijdschrift schijnt het vroeger niet ingezonden te zijn, en daar wij nu over die Christologie een woord op het hart hebben - vooral als wij letten op haar lot, en haar beschouwen met het oog op de oratie's van hoekstra en scholten - zouden wij dat niet nog mogen uitspreken? Zoodra het Tweede Deel compleet is, hopen wij het te ontvangen, en zullen onze lezers er mede bekend maken - nu gaan wij uit van de onderstelling, dat de inhoud van dit Deel bekend is, en dat ieder aanneemt: inhoud en vorm hebben beide hun regt.
Daarom beweren wij, dat Dr. v. oosterzee onregtvaardig behandeld is, niet door Dr. d. harting in de Gids, maar door Prof. kuenen in de Godgeleerde Bijdragen. Wij betuigen van ganscher harte, dat 's Hoogleeraars aanmerkingen gegrond zijn, wij betreuren zeer, dat v. oosterzee op zulk een onhoudbaar standpunt staat, wij wenschen niets vuriger, dan dat hem de oogen opengaan voor zijne groote dwalingen, omdat hij dan, ja, juist hij, van zoo oneindig veel meer zegen voor beschaafden, die naar godsdienstige kennis dorsten, zal kunnen zijn; maar met evenveel regt als over zijn boek het vonnis geveld is: ‘het deugt nergens toe!’ zouden wij van Prof. hoekstra's Oratie kunnen zeggen: ‘zoo iemand een mislukt voortbrengsel onzer jongste theologische letterkunde gelieft te aanschouwen, hij schaffe zich deze oratie aan: eene oratie is het niet; de bekwaamste toehoorder heeft haar in al hare lengte onmogelijk kunnen volgen, kan onmogelijk met den indruk huiswaarts zijn gegaan: dit of dat heeft de man ons willen meêdeelen, en zoo en zoo heeft hij zijne zaak bepleit.’ Verstaat ons wèl,

{==491==} {>>pagina-aanduiding<<}
lezers! wij zeggen dit niet, wij zouden op zulk eenen toon niet willen spreken, maar dit is ons beweren: is er regt en grond om Dr. van oosterzee's Christologie ten allerverste weg te werpen, dan ook is er regt en grond, om dit te doen met de oratie van Prof. hoekstra, omdat inhoud en vorm beide in aanmerking komen. Maar, neen! dat wegwerpen is het middel niet om van beide de zoo voortreffelijke mannen steeds meer en meer nut en voordeel te trekken; dat verbittert, en verbetert niet; en moge verbittering soms noodig zijn, als onkunde en onbeduidendheid zich op letterkundig gebied wagen, waar wij er waarachtig talent ontmoeten, erkennen wij volmondig het vele goede, en waarschuwen.... neen, dat is nog te kras - dat doen wij met beginners - vragen, vragen vriendelijk en bescheiden ten opzigte van 't geen ons verkeerd en gebrekkig voorkomt.
Dat wij het toch erkennen: er zijn verschillende gaven. Wij hebben mannen van den inhoud en mannen van den vorm, om het zoo eens uit te drukken. Daarmede bedoelen wij niet, dat sommigen 't een of ander bij uitsluiting kunnen wezen - wat is inhoud zonder vorm, of vorm zonder inhoud? Ook v.o.'s werk heeft natuurlijk een inhoud en h.'s oratie een vorm, al vinden wij in v.o.'s inhoud en in h.'s vorm de meeste gebrekkigheid van hun arbeid. Stelt u eens voor, dat beider gaven, zoo mogelijk, vereenigd, ineengesmolten waren: welk een geheel zou dat zijn! Doch zelden ontmoeten wij mannen, èn in inhoud, èn in vorm groot en verheven. Daarom hebben wij zoo hoog op met scholten's oratie, die op nieuw getuigt, dat een groote schat van degelijke wetenschap zijn deel is, en dat hij de wijze kent om dien ten toon te spreiden naar de gelegenheid waarbij hij spreekt of schrijft. Zijne oratie is eene oratie, eene heerlijke oratie, al geeft zij ons ook stof tot bedenking. Maar hoe? omdat noch v. oosterzee, noch hoekstra de benijdbare dubbele gave van scholten heeft, hoewel elk hunner van ieder zijner talenten eene misschien grootere mate - zullen wij nu zoo eenzijdig zijn om te pogen beider onbeduidendheid te bewijzen? Wel kunnen wij wenschen, dat hunne ontwikkeling steeds meer en meer harmonisch zij, dat v.o. meer zorg bestede aan het opzamelen van zijne stof, h. aan het weêrgeven er van, ja, wij kunnen het hun bidden van wege de groote gaven, die zij ontvingen; maar van beide

{==492==} {>>pagina-aanduiding<<}
erkennen wij met dankbaarheid de groote verdiensten. Verdiensten, ja, van beide. Wilt gij 't alleen van h. doen? Wilt gij zeggen: ‘wat ijver en vlijt moet een man als hij besteed hebben en nog dagelijks besteden om ons dit te kunnen leveren wat hij ook in deze oratie geeft! Hoe vele uren van onvermoeid ingespannen nadenken!’ Dankt er hem voor; maar vergeet niet, dat zijn aanleg zeker overhelt tot die werking van zijnen geest. Bij v.o. is 't anders - en zoudt ge dan meenen, dat deze ook geene vlijt en ijver heeft besteed, uren, dagen, weken en maanden, om zulk een vorm magtig te worden, als waarin hij zijne werken kleedt? En durft ge met de hand op het hart beweren, dat hij aan het vergaderen zijner stoffe (voor een genie als het zijne een werk van zelfverloochening) geene, of weinig moeite heeft ten koste gelegd? Wij zouden zelfs durven staande houden, dat eene gelijke mate van zelfverloochening bij h. in het rangschikken en meêdeelen der stof gemist wordt - en dat tot groote schade van zijne lezers (van hoorders willen wij niet meer spreken). Het zal toch ook h.'s doel wel zijn, zijne tot duren prijs van veel nadenken gekochte ideeën aan anderen meê te deelen; maar wat komt daarvan? Gij die verkeert in een kring van belangstellenden in godgeleerde wetenschap, hoort gij veel van die oratie spreken? Mag twistgeschrijf als van da costa en scholten haar verdringen? En toch gaat het zóó. Gij hoort van die geleerde oratie en van deze of gene bijzaak: ‘hoe stout gezegd! dat had ik niet verwacht!’ maar het meerendeel dringt niet door tot de groote hoofdzaak, leest het boekske door, omdat het dat wil gelezen hebben... en zet het in de boekenkast met een gevoel van onvoldaanheid. Dat moge eenigzins liggen aan veler ongewoonheid aan dergelijk diepzinnig
nadenken, het ligt grootendeels aan den vorm; jammer is het, ja driewerf jammer!
Hoe geheel anders is dit met v.o.'s Christologie. ‘Maar die is ook voor beschaafde lezers geschreven.’ Wij willen niet antwoorden met eene vraag: waartoe dan eene vertaling van h.'s oratie? (Eene vertaling - 't zij in 't voorbijgaan gezegd, - die bewijst, dat Prof. van gilse, de antagonist van Prof. bouman in zake van 't Latijn, zijn zoon toch goed Latijn heeft laten leeren, en goed Hollandsch ook). Wij kunnen ons nog voorstellen, dat scholten's oratie door dezen of genen oningewijde met vrucht gelezen wordt, maar die van h. zal wel

{==493==} {>>pagina-aanduiding<<}
vertaald zijn, omdat de Schrijver het beter acht ook voor theologanten theologische zaken in het Hollandsch te behandelen. Wanneer wij nu v.o. en h. ieder bij zijn publiek in hunnen invloed beschouwen, dan wint de eerste het verreweg van den laatsten. ‘Ja’ - zegt ge - ‘v.o. zal iets uitwerken, maar wat? hierop komt het aan.’ Gij hebt groot gelijk, maar wij zijn nog zoo bang niet voor dat wat. Onderstelt dat zijn boek geheel en al op het standpunt van vóór twee eeuwen stond, dan zoudt gij mogen meenen, dat het beter ware het niet te lezen, die het leest heeft er dan toch eenig nut van: hij ontvangt iets en wel een geheel. Beter acht ik het een schat van O. Testamentische kennis te hebben, al ligt de roest er dik op, gelijk bij dien v.o. u aanbiedt, dan geenen in 't geheel. Maar het verwaarloozen van den vorm trekt een zeer klein cirkeltje om de theologische lezers, die aan h.'s oratie iets hebben. Daarenboven: v.o. is zijns ondanks een kind van zijnen tijd, en zijn boek kweekt discipelen voor scholten en kuenen en hoekstra, gelijk hij misschien nog wel eens discipelen van dezen, zoo ze niet al te partijdig zijn, iets zal doen afdingen van hunne uitspraken. Er zijn er onder die v.o. vertrouwen nog genoeg, die aan letterlijke en geestelijke verklaring van profetiën vasthouden. Al wilde en kon kuenen nu ook met een zacht lijntje hen tot helderder begrippen brengen, b.v. door eerst maar eens eene typisch-symbolische methode te prediken, zij zouden hem niet gelooven. Maar v.o. doet het, kan het op zijn standpunt doen, en wij durven profeteren: dit geslacht zal niet bij die methode blijven staan; wel
had paulus in het motto gelijk: wij vermogen niets tegen de waarheid, maar voor de waarheid. Hadden wij desniettegenstaande liever dat v.o. geene Christologie van het O.V. geschreven had, toch wenschten wij niet, gelijk Prof. kuenen, zijn regt er toe eerst bewezen te zien door eenige monografie op het gebied der O.T. theologie, want ook de keurigste monografie zou ons niet overtuigd hebben, dat hij bevoegd was om populaire theologie te schrijven, evenmin als de uitgave van een Arabischen codex, of de van zoo veel geleerdheid getuigende stukken in de Godgeleerde Bijdragen Prof. kuenen aanwijzen als hiertoe geschikt; ja zelfs zou hetgeen deze voor het groot publiek geschreven heeft, ons het voor hem geenszins beleedigend oordeel in de pen geven, dat voor het algemeen te schrijven minder zijne zaak

{==494==} {>>pagina-aanduiding<<}
is, daar hij zich de ontwikkeling van verstand en geheugen bij gewone menschen niet schijnt te kunnen voorstellen. Of v.o. de bevoegdheid had om te scheiden en te schiften wat op O.T. gebied gearbeid is en dat te populariseren - dit moet uit een populair werk bewezen worden - en dan zeggen wij eensdeels ja, hij is de man, hij juist, hij heeft er bekwaamheid en tact genoeg voor; maar anderdeels neen, want hij ligt te vast aan een keten. God verbreke die, dit wenschen wij! Maar toch, maar ondanks dat alles, zijn boek, nu het er eens is, kan nut doen, getuigt van groote bekwaamheid, en aan den éénen kant lazen wij het met de ruimste voldoening van 't begin tot het einde, hoewel aan den anderen de gedachte aan den geboeiden Schrijver ons medelijden inboezemde en onze vreugde onderdrukte. En wederom ondanks dit alles kunnen wij ons begrijpen, dat Prof. kuenen, die voor de vrije wetenschap leeft, verontwaardigd was, en bewonderen hem dat hij zoo zelden zijne bezadigheid verloor. Wij bidden v.o. meer onbevooroordeeld acht te geven op 't geen de wetenschap op de studeerkamer bewerkt, en Prof. k. en scholten zoo bezadigd mogelijk te zijn, opdat v.o., die hunne vruchten zoo best gebruiken, die ze niet missen kan, uit antipathie tegen hunne personen ze niet verwerpen moge.
Vorm en inhoud beide hebben aanspraak op onze oplettendheid. Reeds bragten wij ons bezwaar in bij Prof. h., ten opzigte van den vorm zijner redevoering. Hij zelf mag nu eischen dat wij over den inhoud handelen. Wij moeten echter aanvangen met de betuiging, dat het zeer, zeer moeijelijk is dien inhoud meê te deelen, niet na de lezing te zeggen: ‘hoe ontzaggelijk veel schoons en waars en goeds is er omgegaan in dat hoofd!’ maar meê te deelen: ‘juist dat schoone, dat ware, dat goede.’ Wat dunkt u, lezers! als wij het stuk eens beginnen te doorloopen. Gij weet, u zal gesproken worden over den Weg der Wetenschap op Godgeleerd en Wijsgeerig gebied. Bij voorraad zij u gezegd, dat in de redevoering zelve wordt geleerd, dat die weg de ééne en eenige is - dus zullen wij moeten vernemen, dat er op godgeleerd en wijsgeerig gebied maar één weg is - godgeleerdheid en wijsgeerte verschillen dus niet meer in den weg dien beide bewandelen om tot haar doel te komen. Reeds in de Inleiding wordt u geleerd, dat er verband is tusschen wijsgeerte en godgeleerdheid.

{==495==} {>>pagina-aanduiding<<}
Het doel van beide is: God te leeren kennen, namelijk in zijne betrekking tot de wereld en vooral tot den mensch. Dus het doel en de weg van beide zijn dezelfde. Wat onderscheid dan? Weldra wordt u weder verzekerd, dat het weten het doel der wijsgeerte, het geloof het doel der godgeleerdheid is, terwijl op dezelfde bl. 2 nogmaals gesproken wordt van het weten naar hetwelk de wijsgeerte tracht, en het weten hetwelk de grondslag der godsdienst is. Zietdaar, dunkt ons, op de tweede bladzijde genoegzaam aangetoond, hoe het gebrek in het uitspreken van zijne gedachten den Schrijver onbepaald en onduidelijk maakt, waarom gij gedurig bij het lezen vraagt: ‘hoe sta ik nu met de zaak, wat moet ik vasthouden?’ - Gij onderstelt (want gij wilt van begrip tot begrip voortschrijden) dat de Schrijver dat geloof ook een zeker weten acht te zijn, want hij noemt den strijd tusschen tweeërlei weten; maar duidelijk uitgesproken is het niet. Wat hij van de geschiedenis van dien strijd zegt, is voortreffelijk, ofschoon wij de reden, waarom jezus de vraag niet aanroerde, scherpzinniger dan waar achten. Jezus was mensch, geheel mensch - zouden wij zeggen - dit erkent h., en dan vragen wij: ‘behalve door zijne heiligheid ook hierin van anderen onderscheiden, dat Hij niet als alle menschen een kind van zijnen tijd was?’ Neen - zal hij zeggen - en zou daarin de verklaring ook te vinden zijn? - Hoe het zij: dogmatisme gaf leven aan dien strijd. Als proeve uit velen wordt aangewezen, hoe spinoza hem oploste, en deze hoog genoeg geroemde man wordt wederlegd, glansrijk wederlegd, voortreffelijk wederlegd. Maar nu komen wij van het spreken over dat weten en weten in eens met een
lompen overgang tot den weg naar beide, en wij hooren, dat het ‘streven naar de eene en de andere waarheid onafscheidelijk is, ja dat het één en hetzelfde is.’ Hier zoudt ge dus weêr meenen: 't was ijdele waan, die eeuw in eeuw uit godgeleerdheid en wijsgeerte vaneen scheidde, want wij vragen: hoe kan men door het bewandelen niet van gelijksoortigen, maar van één en denzelfden weg tot tweeërlei doel weten en gelooven komen? Wij hadden zoo gaarne gezien, dat h. naauwkeurig en vooral op historische gronden had vastgesteld: dit is godgeleerdheid en dat is wijsgeerte - in die beide wetenschappen wil ik u nu aantoonen, dat men denzelfden weg moet volgen. Nu blijft het onderwerp, hoe dikwijls wij ook lezen, nevelachtig, onzeker.

{==496==} {>>pagina-aanduiding<<}

Dat nevelachtige en onzekere vermindert niet, waar de Schrijver voortgaat met te zeggen, welke die weg is. Dat hangt af van het beginsel, waardoor wij ons bij het onderzoeken der waarheid laten leiden. Hij geeft zijn beginsel op: de mensch is de maatstaf van alle dingen, maar verder gaat hij voortredeneren zóó, dat wij bij dit beginsel blijven staan, en eene blijkbare verwarring vinden tusschen beginsel en weg. Welaan, wij willen het met den titel dan ook vooreerst zoo naauw niet meer nemen, en stellen, dat de Schrijver heeft willen betoogen, dat, èn godgeleerde, èn wijsgeer alleen dàn zullen slagen, wanneer zij bovengenoemd beginsel vasthouden. Vreemd mag het heeten zooveel zwevends, als wij reeds opmerkten, te vinden bij een man, die ons nu met de volkomenste juistheid verklaart, wat hij door dat beginsel verstaat, namelijk in hoe verre hij beweert, dat de mensch de maatstaf aller dingen is.
Hierop toont h. aan, dat dit beginsel in de wijsgeerte moet gehuldigd worden, en wij gelooven dat hij dit voldingend doet, hoewel hij weêr besluit met te zeggen, dat ‘wij in de wijsgeerige studiën dezen weg (wij onderschrappen het woord) moeten volgen, dat wij den mensch als den maatstaf van alle dingen beschouwen. Beginsel en weg is toch niet hetzelfde: bepaalt niet het eerste den laatsten? Heeft de Schrijver dat niet zelf gezegd bl. 9? - Hetzelfde beginsel nu heeft regt, alleen regt in de godgeleerdheid. Dit wordt hieruit bewezen, dat jezus zich zelven de waarheid noemt. Wij moeten eerlijk belijden, dat wij bij het lezen van dit betoog aan het oordeel van hoekstra zelven over dörner's uitspraak dachten: woorden, die met duisternis omtogen zijn, baten in het geheel niet. Daarom valt het bestrijden zijner begrippen zoo moeijelijk, omdat niet met volkomene juistheid is aangetoond wat de S. door autodidact en theodidact verstaat. Welke is de kracht van het betoog om te bewijzen, dat de godgeleerdheid het genoemde beginsel moet aannemen, uit de uitspraak van jezus, dat Hij de waarheid was? - Vraagt gij naar schoone gedachten en opmerkingen, wij zouden uit het reeds behandelde gedeelte der oratie eene bloemlezing kunnen maken, maar als geheel, dat overtuigt, dat bewijst, behaagt zij ons niet. En nu zijn wij hier op bl. 26 nog lang niet ter helfte van het stuk. Wat volgt, en door ons in vele opzigten met uitstekend genoegen is gelezen, is meer gevolgtrekking uit het voorgaande,

{==497==} {>>pagina-aanduiding<<}
aanwijzing van de dwalingen waartoe godgeleerden en wijsgeeren zijn vervallen, die het genoemde beginsel hebben vergeten. Dank, driewerf dank zij den Heer h. voor de afdoende wijze, waarop hij de dogmatische methode van filosoferen heeft bestreden, en hare zuster in de theologie tot de orde heeft geroepen, ja zelfs die crypto-dogmatische theologie van schleiermacher heeft ontmaskerd. Voortreffelijk mag ook de wederlegging heeten dergenen die van ideae innatae droomen. Scherpzinnig en vernuftig is de wijze waarop sensualisten en empiristen hun deel krijgen. En ach, ach, dat arme supranaturalisme! wat komt het er met geplukte hairen af, zoo het al niet gansch en al dood is. Maar wij mogen niet meer plaats vorderen. H., na zijne antagonisten te hebben ontwapend, gaat voort met het gebouw zijner wetenschap (godgeleerdheid of wijsgeerte?) op te trekken, en dit noemt hij (bl. 73) de hoofdsom van hetgeen hij gezegd heeft: ‘dat geene ware wijsgeerte of godgeleerdheid kan bestaan, dan die gegrond is op het fondament, door God zelven gelegd, toen Hij zijnen Zoon in de gestaltenis van eenen mensch op aarde zond, om onder ons menschen te wonen.’ Hierop worden de verschillende vakken der theologische (waarom nu weêr uitsluitend de godgeleerdheid in aanmerking genomen?) wetenschap beschouwd in het licht dat h.'s beginsel er op werpt. En eindelijk vernemen wij dat reinheid van wandel en vroomheid van gemoed vereischten zijn om naar wensch in godgeleerdheid en wijsgeerte te slagen. Zeer te regt, want niet de mensch zoo als hij op de ééne bekende uitzondering na voorkomt, maar de absoluut volmaakte mensch is de maatstaf aller dingen. Hoe veel te meer wij dus aan dien absoluut volmaakten mensch gelijk zijn, des te meer hebben wij voor ons zelven dien maatstaf van groote waarde; ja, wij hebben wel in christus den eenig zuiveren
maatstaf, maar dien moeten wij weêr gebruiken om er vrucht van te hebben... en is dat gebruik zuiver door ons die niet absoluut volmaakt zijn? Beteekent het dan wel iets als h. (bl. 29, noot) van het dogma van jezus' voorbestaan zegt, dat hij gelooft, dat het met de rede in strijd is en het daarom verwerpt? Mag hij daaraan op zijn standpunt wel veel gewigt hechten? Hij zal toch door rede daar niet verstaan hetzelfde wat hij in zijne stelling de mensch noemt? Is hij in staat om op dit punt de zuivere rede te raadplegen? Dat voorbestaan en vele andere dogmata mogen in

{==498==} {>>pagina-aanduiding<<}
strijd zijn met onze rede, onze gebrekkige rede, maar de rede van wie nog niet op volmaakt reinen wandel en volmaakt vroom gemoed aanspraak kunnen maken, mag geen regter zijn. Wij gelooven, dat de stelling van h. in abstracto volkomen doorgaat, maar dat zij nu niet ruw mag toegepast worden op onze rede, gelijk zij werkelijk is. Erkend moet het worden, ondanks al onze aanmerkingen, h. heeft groote dienst gedaan met te bewijzen, in hoe verre en op welke wijze de mensch God kan kennen. Hadden wij dan ook al gewenscht dat hij meer naauwkeurig, meer bepaald, meer duidelijk ware geweest, wij bevelen een ieder de lezing van zijne oratie aan, en beloven dat de moed, er toe gevorderd, beloond wordt. Maar toch kunnen wij den wensch niet verhelen, dat de geleerde man voortaan een anderen weg volge. Te vragen behoeft gij niet in wat leerschool hij geweest is - overal openbaart zich zijne verwantschap met de Duitsche filosofische scholen. Och, dat hij haar niet volgde in hare onnoodige duisterheid, die alleen schijnbaar van diepte getuigt! Zooveel kon hij eenvoudiger en even krachtig, maar veel duidelijker gezegd hebben! Waartoe die syllogismen in de oratie? Als wij het werk van een man voor ons hadden, die niet elders getoond had, wat meesterschap hij heeft op wijsgeerig en theologisch gebied, wij zouden van ‘vertoon van geleerdheid’ gaan spreken; en dien heeft hij volstrekt niet noodig. Quantum mutatus ab illo! zouden wij willen klagen als wij den Professor vergelijken met den Akkrummer Leeraar, die vóór jaren zoo flink und fertig met zijn Anthropologisch stuk voor den dag trad. De laatste geschriften van den Heer h., ook zijn Geloof des harten, en vooral deze zuiver wetenschappelijke oratie, hebben iets rhapsodisch, zij zijn niet geacheveerd - en dat is ook onmogelijk: zoo
veel als h. schrijft, kan een diep denker als hij niet schrijven zonder... oppervlakkig (neen, dat nooit), maar zonder zwevend en onbepaald te worden. En dit kan nooit eene goede werking hebben op de studerende jongelingschap. Waarom is scholten zulk een man van invloed? Hij sleept zijne discipelen door 't kreupelbosch, maar hij sleept ze er ook door; wij noemen de wijze waarop niet volmaakt. Maar hoekstra, als hij onderwijst gelijk hij schrijft, zal hen aantrekken door dit nieuw gezigtspunt en gene heerlijke gedachte, terwijl zij midden in de moeijelijkheid zullen blijven staan, en niet zullen weten hoe er zich uit te redden. God zegene zijne

{==499==} {>>pagina-aanduiding<<}
pogingen voor den bloei der theologische wetenschap! Hij doe door hem den arbeid der speculatieve filosofen en theologen ons ten goede komen! Een element als hij is hebben wij nog niet onder de beoefenaars onzer wetenschap. Maar hij ga bedaard en met vasten tred voorwaarts, en vervalle niet in een tegenovergesteld uiterste als zijn hooggeachte leermeester w. cnoop koopmans. Deze gaf ons te weinig, maar dat weinige (neem diens oratie alleen) was veel. Hoekstra zou ons te veel kunnen geven, en daardoor toch weinig, ja minder dan koopmans.
Neemt ge nu eindelijk na h.'s oratie die van scholten ter hand, dan ademt gij weêr eens ruim en gemakkelijk. Zie, hoe die hoogstbekwame man meester is over inhoud en vorm beide. Gij zoudt zeggen, dat zijn stuk aus einem Gusse is neêrgeschreven. Te vragen behoeft gij niet, wat hij bedoelt, en dat niet, dewijl hij bij de oppervlakte blijft staan, maar dewijl alles in zijn hoofd zoo klaar en duidelijk is, hoe diep ook doordacht, en daar hij de benijdbare gave eener mannelijke welsprekendheid in hooge mate bezit. Daarom kunt gij ook terstond bepaald zeggen, wat u mishaagt. Ziet ge een voorwerp door een bewasemd glas, gij durft niet met zekerheid spreken: ‘daar is het onregelmatig, hier behaagt het mij niet,’ want gij kunt uwe eigene oogen niet vertrouwen. Maar hoe geheel anders als dat glas helder, zeer helder is, en uw oog zelfs helpt om te zien. En zóó laat scholten ons wat hij bedoelt aanschouwen. Dadelijk glimlacht ge bij den titel: ‘gegrond in de H. Schrift.’ Gij kunt u naauwelijks voorstellen, dat dit voor scholten veel waarde heeft, al beweert ge niet, dat hij weinig achting voor de Schrift zou hebben, - en als gij ziet wat hij uit de H. Schrift wil bewijzen: het regt van de kritiek over den canon, dan zegt gij: ‘er zijn duchtiger bewijzen’, en zijne tegenstanders kunnen wat hij gegrond in de H.S. noemt, niet als zoodanig erkennen. Ook vervalt het eerste gedeelte van den titel: de vrije beoefening der godgeleerdheid onzer dagen, wanneer wij opmerken, dat hiervoor eigenlijk in de plaats komt: mijne vrije beoefening der godgeleerdheid. In Deel II toch vooral wordt het regt gehandhaafd van veel wat niet de vrije beoefening der godgeleerdheid in 't algemeen noodzakelijk als resultaat oplevert, maar wat zij scholten heeft doen
vaststellen. Het

{==500==} {>>pagina-aanduiding<<}
bewijs moest naar den titel ook klemmen voor Groningen en alle anderen, die nog zeer ver van scholten afstaan, en toch ook de vrije beoefening der godgeleerdheid lief hebben. En in het laatste deel allermeest blijkt dat dit gegrond in de H. Schrift minder in aamerking komt. Wat daar wordt betoogd, valt ook moeijelijk uit de H.S. te bewijzen. Wij hadden daarom liever gezien, dat scholten gezegd en geschreven had: mijn godgeleerd standpunt in zijn goed regt gehandhaafd. O, in zoo menig punt doet hij het; nooit heeft hij zich nog zoo duidelijk en bepaald uitgesproken. Wie kan nog twijfelen aan de onhoudbaarheid van dat uitwendig gezag waarop men vroeger steunde in zaken des geloofs, al heeft hij ook geen vrede met de huldiging van de redelijke erkenning der waarheid en de instemming van het geweten, omdat die rede en dat geweten minstens niet zuiver meer zijn, maar door de zonde bezoedeld, zoodat de ziel behoefte heeft aan het gezag van een, die beide zuiver had en de kennis der waarheid schenkt? Wie kan vrede behouden bij het oude supranaturalistische begrip van openbaring, dat hij hier zoo meesterlijk hoort bestrijden, al kan hij nog geen ja en amen zeggen op scholten's theorie, die de eigenlijke openbaring schijnt omver te werpen, maar van welke hij hoopt, dat daardoor de weg zal zijn tot een zuiverder openbaringsbegrip, daar het ten minste niet zwevend is? Een zwevend begrip te hebben, strekt niemand tot schande, maar er rust bij te hebben zoo als de supranaturalist - dat is gevaarlijk. En wat zullen wij zeggen van die klare uiteenzetting en handhaving van hetgeen geloof, Christelijk geloof mag heeten? van hetgeen over den persoon des Heeren veel helderder licht
verspreidt dan ooit te voren, hoewel wij niet gelooven, dat hiermede nu alles helder is? Vooruitgang noemen wij dit, vast overtuigd, dat het tot iets anders en beters nog zal leiden, dat scholten op zijn tegen woordig standpunt misschien teruggang zou heeten. Maar hoe zullen wij vooral genoeg naar waarde prijzen, wat hij zoo meesterlijk in 't licht heeft gesteld van den invloed der nieuwere theologie op de praktijk - d.i. niet op de praktische godgeleerdheid - och, die arme wordt veel te veel vergeten! - maar op het staatkundig leven. Dat, dàt zijn woorden van waarheid en gezond verstand. Wierden zij gehoord en gevolgd in onzen tijd vooral, nu velen voor het woord Christelijk meer strijden dan voor de zaak.

{==501==} {>>pagina-aanduiding<<}
Eindelijk de complimenten aan het slot: hoe waardig en waar. Ons ergerden meestal die laffe vleijerijen, al was 't in 't Latijn. Maar 't is een genoegen deze toespraken te lezen.
Van oosterzee, hoekstra, scholten - wij waarderen ze alle drie; wie wij 't hoogst achten, gij hebt het begrepen, waarde lezers! Maar hiervan zijn wij ons bewust, dat wij van geen van drieën uitsluitend volgers zijn; helaas! die dit zijn, kunnen van alle drie niet den mogelijken zegen genieten. Och, jonge en oude theologen! vergeeft ons het roemen - weest onze en veler navolgers hierin, dat gij geen van drieën uitsluitend volgt. Doet alzoo alleen den Heere. En leeren we ook van dien Heer, dat wij bij wat we spreken en schrijven op inhoud en vorm beide moeten letten; er staat immers geschreven: Nooit heeft een mensch alzoo gesproken!
10 Julij 1857.

k.m.a.s.





Beknopte natuurlijke Historie van voorwerpen uit het Dierenrijk, die in Nederland worden aangetroffen. Door H. Kroese Ramaker. Eerste Stukje, handelende over de Zoogdieren. Te Zwolle, bij de Erven J.J. Tijl. 1856. In kl. 8vo. 95 bl. f :-25.

Wanneer men de beoefening eener wetenschap kon afmeten naar het aantal korte Handleidingen en Schoolboekjes, die daarover worden in het licht gegeven, dan zou men al ligt tot de meening komen, dat de natuurlijke Historie hier te lande zeer algemeen beoefend werd. Het is echter te betreuren, dat deze boekjes door hunnen inhoud aan het doel, dat de Schrijvers er zich mede voorstellen, over het geheel weinig beantwoorden. Vele van die werkjes blijven daarenboven onvoltooid. Het voor ons liggend geschrift zal, blijkens den omslag van dit eerste Stukje, uit drie nommers bestaan, waarvan het tweede over de vogels zal handelen, het derde aan de Amphibiën, enz., d.i., aan al de overige dierklassen zal zijn toegewijd. Wij mogen dus, wanneer deze Stukjes alle nagenoeg van denzelfden omvang zullen zijn, van dat laatste Stukje niet veel verwachten, daar het een zeer uitgebreid veld van kennis in een overzigt van eenige weinige bladzijden zal zamenvatten. Hierover echter schorten wij ons oordeel voor als nog op, tot dat het in 't licht is gekomen. Over het

{==502==} {>>pagina-aanduiding<<}
Stukje, dat ons nu van de Uitgevers ter beoordeeling werd toegezonden, kunnen wij tot onze spijt geen zeer gunstig verslag geven. Het eigenlijk doel der natuurlijke geschiedenis, naauwkeurige kennis van den vorm van de natuurlijke voorwerpen en van hun zamenstel, is hier, gelijk veelal, geheel uit het oog verloren. De natuurlijke geschiedenis bestaat niet uit eenige onzamenhangende bijzonderheden omtrent sommige dieren en planten, maar uit een onderzoek der natuurlijke voorwerpen, waardoor wij ze leeren kennen, herkennen en overzien. De Schr. is met zijn onderwerp niet genoeg bekend. Zoo lezen wij, b.v., op bl. 6: dat Amphibiën ‘dieren zijn, die nu eens op het land dan weder in het water leven’. Er zijn onder deze dierklasse soorten, waarvan dit werkelijk gezegd kan worden, maar er zijn ook, die alleen in water leven, en nog veel meer, die zich alleen op het land of zelfs op boomen ophouden, en in het water niet minder zouden omkomen, dan de visschen op het drooge. Op bl. 15 wordt gezegd: ‘Tot de Zoogdieren, welke slechts eene maag hebben en evenwel herkaauwen, rekent men de Hazen, Geiten, Schapen, enz.’ Om nu over het herkaauwen der hazen niet te spreken, zoo is het ongegrond, dat er tusschen geiten en schapen aan den eenen en de vroeger genoemde koeijen en herten aan den anderen kant in de magen eenig verschil bestaat. Deze dieren hebben alle eene zamengestelde maag, of, gelijk men gewoonlijk zegt, vier magen. Op bl. 20 lezen wij van de vledermuizen, dat dit dier (de Schr. bedoelt: deze dieren) met de huismuis in gestalte, verw, gebit en stem overeenkomt. Om van de gestalte niet te spreken, er kan naauwelijks grooter verschil tusschen het gebit van twee zoogdieren-geslachten bestaan, dan tusschen dat der muizen en vledermuizen. Op bl. 37 beweert de Schr., dat de egel het eenige Europesche dier zou zijn, dat met stekels bedekt is. Het stekelvarken ondertusschen komt in het Zuiden van Italië en van Spanje voor,
en is van den egel geheel verschillend, zoodat, indien het waar mogt zijn, dat ‘men den Egel ook bij ons Stekelvarken noemt’ (gelijk wij aldaar al verder lezen), deze benaming wel eene teregtwijzing zou behoeven, om tot geene verwarring aanleiding te geven.
De orde, waarin de dieren worden opgenoemd, is zonderling, doch de Schr. zegt in zijn Voorberigt, zich hierbij naar

{==503==} {>>pagina-aanduiding<<}
de aanwijzing van de Systematische Handleiding van den Heer n. anslijn te hebben gerigt. Die Systematische Handleiding heb ik niet kunnen raadplegen, en ik weet dus niet, of ook daar de knaagdieren op de vledermuizen volgen, en de roofdieren voorafgaan, evenmin of de zeehond en otter achter de gehoefde dieren vóór den bruinvisch zijn geplaatst. Is dit het geval, dan is de Handleiding van anslijn zeker niet zeer systematisch. De Schr. zegt echter ook van mijne werken gebruik te hebben gemaakt; ik moet erkennen, dat hij het met zeer veel spaarzaamheid schijnt gedaan te hebben, zoodat ik, wanneer hij het in zijn Voorberigt niet gezegd had, niet ligt zou hebben vermoed.
Ook wat den stijl betreft, kunnen wij dit boekje niet aanprijzen. De aandacht wordt niet gaande gehouden, veel minder geboeid, en, ondanks de beknoptheid, ontbreken er geene herhalingen; zoo lezen wij op bl. 40 van den mol: ‘De uitwendige ooren ontbreken hem, doch niettegenstaande dit gemis kan hij goed hooren’; en op bl. 41: ‘Hij heeft eenen fijnen reuk en een bijzonder scherp gehoor’. Van de kat schrijft de Heer kroese ramaker, op bl. 62: ‘Haar vel geeft ook eene goede pelterij’; en op bl. 63: ‘Haar vel geeft eene tamelijk goede pelterij’. Op bl. 22 lezen wij aan het slot van het artikel over de vledermuizen: ‘Twee soorten van deze dieren, die echter in onze streken niet gevonden worden, namelijk: de Bloedzuiger en de vliegende Hond, die een goed voedsel opleveren, zijn, om hare bijzondere eigenschappen, merkwaardig’. Welk doel kan zulk eene vermelding hebben, daar nu verder van die merkwaardige eigenschappen niets gezegd wordt?
Het is ons werkelijk leed, dat wij bij herhaling over pogingen om de natuurlijke geschiedenis voor onze vaderlandsche jeugd te behandelen, ongunstig moeten oordeelen. Het doel om nuttig te zijn, kan zulke onvolkomene proeven niet verontschuldigen.

l.

j.v.d.h.




Jaarberigten van de Algemeene Statistiek voor Landbouw, Handel en Nijverheid. Voor Staatslieden, Kooplieden en Fabriekanten. Door D. Buddingh, Leeraar aan de Koninklijke

{==504==} {>>pagina-aanduiding<<}
Akademie ter opleiding van Burgerlijke Ingenieurs, te Delft. Vierde en Vijfde Stuk. 1851-1856. Te Haarlem, bij A.C. Kruseman. 1857. In gr. 8vo. 192 bl. f 1-80.

Het leveren van eene Statistiek van Landbouw, Handel en Nijverheid is een hoogst belangrijke arbeid, die thans met elk jaar gewigtiger, maar ook moeitevoller wordt, naar mate de bron der statistieke opgaven door de zorg van Regering en bijzondere personen steeds ruimer begint te vloeijen. Men kan thans reeds eene menigte opgaven verkrijgen, die vroeger verborgen bleven. Het komt er nu vooral op aan, uit de groote massa van cijfers eene goede keuze te doen, en in de vermelding daarvan eene goede volgorde in acht te nemen, zoodat de Statistiek niet met overtollige gegevens beladen worde, en naast elkander plaatse hetgeen bijéén behoort, alles door een naauwkeurig en uitvoerig Register nog nader aangewezen. Daar eindelijk de Statistiek minder dan eenige andere wetenschap stilstaat, maar elke week, elke dag daaraan eene reeks van nieuwe waarnemingen toevoegt, zoo is het hoogst nuttig, deze stof van tijd tot tijd te verzamelen en te verwerken, ten einde later niet begraven te worden onder de rudis indigestaque moles van zuivere empirie. - Hieraan heeft de Heer buddingh willen voldoen door het uitgeven der bovengenoemde Jaarberigten, welke als Nieuwe Statistieke Mededeelingen, een onmiddellijk vervolg zijn op zijne ‘Algemeene Statistiek voor Handel en Nijverheid’. - In dit opzigt heeft de Heer buddingh gewis een nuttig werk verrigt.
Van deze Jaarberigten zijn thans 2 Afleveringen verschenen, terwijl er volgens opgave van den Uitgever nog 2 zullen volgen. Het onderwerp is nog niet compleet en uit den aard der zaak ontbreken nog de zoo noodige registers. Het is dus niet mogelijk, daarvan thans eene volledige beoordeeling te geven, omdat deze, gelijk de Schrijver wel toestemmen zal, zich meer moet bepalen tot den algemeenen gang en de opvatting van het werk, dan tot toetsing van al de bijzondere opgaven; een arbeid, die, hoe nuttig ook, van den Referent in een Tijdschrift niet verwacht mag worden.
Aan den anderen kant willen wij echter van het aangekondigde werk niet afstappen, zonder aan te stippen, wat wij hier en daar bij het doorzien dezer beide Afleveringen hebben

{==505==} {>>pagina-aanduiding<<}
opgemerkt. Welligt dat de Schrijver zich daardoor opgewekt gevoelt, om in de latere stukken het een en ander aan te vullen.
In de eerste plaats trof ons (bl. 2 en 3) het onvolledige der berigten omtrent den Haarlemmermeerpolder in vergelijking met die omtrent de Dedemsvaart. Van den eersten wordt ons alleen opgegeven, of de gronden gekocht zijn door menschen, in of buiten Amsterdam of N.-Holland wonende (iets, wat, dunkt ons, al zeer weinig belangrijk is), terwijl wij niets vernemen van den aard der gronden, van hunne ligging onder A.P.; van den prijs dien zij opgebragt hebben in verhouding tot hunne waarde, enz. enz. Van de Dedemsvaart daarentegen wordt ons de geheele geschiedenis uitvoerig medegedeeld, naar aanleiding van een dagblad-artikel. - Ten opzigte van den Haarlemmermeerpolder is deze leemte wel eenigzins aangevuld (in het Bijvoegsel bl. 90) uit het verslag der Prov. Staten over 1855, doch wij kunnen het niet billijken, dat men in het eene geval geene opgaven aanneemt, dan de officiële, die de Regering mededeelt, en in het andere geval zich vergenoegt met het overnemen van een uit den omtrek afkomstig couranten-artikel.
Onder Bevolking vinden wij de uittreksels van de Verslagen der Gedeput. Staten over 1850 opgegeven, doch, niettegenstaande de Jaarberigten gezegd worden te gaan over 1851- 1856, ziet men van de jaren na 1850 niets vermeld, dan alleen de feitelijke en wettelijke bevolking in 1854, hetgeen blijkbaar later ingelascht is. Zulk eene onvolledigheid is, dunkt ons, al te erg. Door eenvoudig overschrijven der opgaven van het Stat. Jaarboekje had de Schrijver het ontbrekende kunnen aanvullen. - Diezelfde onvolledigheid vindt men ook bij andere artikelen. Zoo zijn bij het armwezen al de tabellen geldig alleen voor 1850 (zie bl. 8 en 9), desgelijks zijn de cijfers voor de nationale militie en de schutterijen alleen over 1850 opgegeven (bl. 28 en 29), en zoo ziet men telkens het jaartal 1850 terugkeeren, zoodat het Ref. niet vreemd voorkomt, dat deze Statistieke Mededeelingen, wat de genoemde rubrieken aangaat, oorspronkelijk slechts voor het jaar 1850 bijeengebragt, maar later hier en daar wat aangevuld zijn.
Verder: op bl. 32 wordt Scheveningen als badplaats uitvoerig

{==506==} {>>pagina-aanduiding<<}
beschreven, maar met geen enkel woord van Zandvoort en Katwijk melding gemaakt.
De opbrengst der middelen (bl. 34) wordt alleen over 1853 en 1854 gegeven, de begrooting van Z.-Holland (bl. 35) alleen over 1856, die van 's Gravenhage alleen over 1857; daarentegen de grondbelasting, enz. over 1851 (bl. 36); de gemeentefinanciën alleen over 1850. - Het ware hoogst wenschelijk die opgaven aan te vullen met die over de andere jaren in het centrum, dat de Schrijver met zijn werk omvatten wil.
Beter zijn de opgaven omtrent de opbrengst der brievenposterijen. Hier zijn de opvolgende jaren met elkander vergeleken, zoodat men daardoor een duidelijk overzigt verkrijgt van den loop dezer ontvangsten. Onder dit hoofd had echter de opgaaf der uren van verzending naar het buitenland veilig gemist, of althans zeer bekort kunnen worden. Want dit vertrek der posten is alleen van tijdelijk belang, en verandert bovendien gedurig. - Ook de opgaven omtrent de Spoorwegen zijn hoogst onvolledig. Terwijl onze beide Spoorweg-Maatschappijen maandelijks naauwkeurige opgaven harer ontvangsten doen, kennen de Jaarberigten over Statistiek, die in 1857 het licht zien, geene latere berigten, dan het Verslag van den Holl. Spoorweg over 1851, en de ontvangsten en uitgaven van den Rijnspoorweg in den jare 1852, en wel de laatste nog zeer onvolledig.
Over den aanleg van nieuwe spoorwegen vindt men dus natuurlijk geen enkel woord. Ja zelfs de spoorbaan van Utrecht naar Rotterdam is hier nog niet gereed; volgens de Jaarberigten houdt men zich nog bezig met de onteigening van gronden daartoe! - Waarlijk, men kan niet zeggen, dat in dit opzigt deze Statistiek op de hoogte des tijds is!
Doch genoeg. - Wij zouden misbruik maken van de ruimte in dit Tijdschrift ons gegeven, wanneer wij op dezelfde wijze wilden voortgaan. Het gezegde is bovendien voldoende, om met regt te kunnen besluiten, dat de Schrijver der Jaarberigten zijn werk nog eens naauwkeurig moet nazien, en vrij wat moet aan- en invullen, om ze in waarheid te doen zijn, wat op den titel staat: de Jaarberigten van Statistiek over de jaren 1851-1856. - Wij mogen van den kundigen Uitgever, die zoo dikwijls reeds getoond heeft, uitnemend op de hoogte van zijn tijd te zijn, verwachten, dat hij daartoe den

{==507==} {>>pagina-aanduiding<<}
Schrijver helpe aanzetten, en niet bijdrage, om onder een nieuw kleed oude zaken aan het publiek op te disschen. - Wij zullen ons hartelijk verheugen, zoo het bij de toezending der vervolg-nummers ons blijken mogt, dat de Schrijver onze opmerkingen heeft ter harte genomen.




Het Leven van Goethe, door Joh. Wilh. Schaefer. Uit het Hoogduitsch vertaald door Mr. C.M. van Hees. Met eene Voorrede van Mr. C.W. Opzoomer. Tweede Deel. Te Utrecht, bij W.F. Dannenfelser. 1857. In post 8vo. IV en 355 bl. f 2-50. Twee Deelen compl. f 5-:

Wij meenen ter aankondiging van dit Tweede Deel van goethe's Leven te kunnen volstaan met de zeer vrijmoedig door ons gegeven wordende verzekering, dat het in belangwekkendheid bij 't eerste volstrekt niet achterstaat; ja, dat integendeel, zoo we eene vergelijking moesten maken, de gedachte hier bij ons zou opkomen, hoe een gesprek met den gerijpten man toch altoos nog wel zoo leerzaam is als met den geestvollen jongeling. Wat de vertolking betreft, ofschoon ook in dit Deel nog wel eens vergrijpen tegen taalkunde en taaleigen voorkomen, zoo is hun getal toch zeer veel minder dan in het vroegere: bemeesterd en meerheid waren bijkans de eenige erg hinderlijke Germanismen, die wij ontmoetten.
In stede dat we nu verder onzen lezers met vele woorden het boek opdringen, dunkt het ons de beste aanbeveling te zullen zijn, wanneer wij hun de merkwaardige bladzijden over goethe's verhouding tot het Christendom mededeelen:
‘Het is een bekend feit, dat goethe geen aanhanger van de positieve leer des Christendoms was; in zoo verre noemt hij zich, vooral op middelbaren leeftijd, waarin zich de afkeer tegen haar het sterkste deed gelden, menigmaal een heiden. En toch haatte hij slechts dat kleingeestige Christendom, dat den geheelen rijkdom des geestes in een symbool zamenvatten en de geheimen der ziel, de raadsels des levens, door de formulen van het dogma wil oplossen, en over elke individueele ontwikkeling van den geest, die van dit smalle pad afwijkt, den staf breekt. Maar evenzeer haatte hij het nihilisme der eenzijdig verstandige verlichting; ‘alles,’ zegt hij, ‘wat onzen

{==508==} {>>pagina-aanduiding<<}
geest vrijmaakt, zonder ons heerschappij over ons zelven te geven, is verderfelijk’ - en over voltaires verzet tegen het positieve geloof laat hij zich zoo uit, dat de wereld er weinig mede gediend was, want dat niets daarop kon gegrond worden. In denzelfden zin zegt hij in zijne aanmerkingen op den Divan: ‘Alle tijdperken, waarin het geloof heerscht, onder welken vorm ook, zijn schitterend, hartverheffend en vruchtbaar voor tijdgenoot en nakomeling; alle tijdperken daarentegen, waarin het ongeloof, onder welken vorm dan ook, een armzalige zegepraal behaalt, al mogen ze voor een oogenblik met een schijnglans pralen, verdwijnen voor de nakomelingschap, daar niemand zich gaarne met de kennis van het onvruchtbare kwelt.’
Met dien eerbied, waaraan hij in de reisjaren een hoogen rang onder de deugden aanwees, spreekt hij, vooral in de laatste periode zijn levens, van de wereldhistorische beteekenis en de zedelijke magt van het Christendom. ‘De Christelijke godsdienst,’ zoo uit hij zich tegen eckermann, ‘is op zich zelve een magtig wezen, waaraan de gezonken en lijdende menschheid van tijd tot tijd zich altijd weder opgerigt heeft, en daar men deze hare werking erkent, is zij boven alle wijsbegeerte verheven en behoeft haar steun niet.’ Op zijne reis naar Karlsbad in 1812 verhaalde een reisgenoot, dat een Engelschman berekend had, wanneer het Christendom van de aarde zou verdwenen zijn, waarop goethe antwoordde: ‘Het Christendom is zoo diep in de menschelijke natuur en hare behoeften geworteld, dat men ook in dien zin zeggen mag: ‘des Heeren Woord blijft in eeuwigheid!’ In denzelfden geest zeide hij tot eckermann: ‘Hoe ver de beschaving van den geest ook vooruit ga, hoe ook de natuurwetenschappen in altijd ruimere kringen zich uitbreiden en in diepte toenemen, en hoe ver zich de menschelijke geest ook verruime, boven de verhevenheid en zedelijke beschaving van het Christendom, zoo als het in de evangeliën schittert, zal hij zich nimmer verheffen.’ Maar hoezeer hij de plaats, die het Christendom in de wereld inneemt, erkende, wilde hij toch voor zich het regt behouden, om, onafhankelijk van alle eenzijdige dogmatiek, met een vrijen geest zich het goddelijke toe te eigenen, waar hij het vinden mogt, in het groote geheel der natuur of in den geest en het leven des menschen; hij wilde, zoo als hij

{==509==} {>>pagina-aanduiding<<}
het kort uitdrukte, ‘als een protestant, de vrijheid behouden, om zijn gemoed, zonder betrekking tot eenige bepaalde godsdienst, godsdienstig te ontwikkelen.’ Daarom geeft de godsdienst licht en warmte aan geheel zijn leven en geestelijk werken. De natuur verkondigt hem op al hare bladzijden het bestaan Gods, en toont hem ‘Gods schrift’. Het goddelijke vertoont zich aan hem in alles wat de menschheid edels heeft, in liefderijke opoffering en degelijk werken, in wetenschap en kunst; wie deze bezit, meent hij, die heeft ook godsdienst. ‘Ik geloof aan een God, dat is een schoon, prijzenswaardig woord’ - zoo spreekt hij in zijne overdenkingen - ‘maar God te erkennen, waar en hoe Hij zich ook openbare, dat is eigenlijk de zaligheid op aarde.’
Uit het begrip van het goddelijke in den menschelijken geest ontsproot hem ook het geloof aan het voortbestaan der ziel over de grenzen van het aardsche leven. De geestelijke kracht, de in den geest gewortelde drang tot handelen golden hem als waarborg daarvoor. Hij was daarom geneigd, slechts daar een voortbestaan voor den geest voor mogelijk te houden, waar die hoogere kracht aan wezig is, terwijl hij zich in het algemeen de onsterfelijkheid slechts onder het denkbeeld eener oneindige geestelijke voortwerking voorstelde. Zijn hopen en wenschen is in de schoone tot zelter gerigte woorden uitgedrukt: ‘werken wij voort, tot wij voor of na elkander, door den wereldgeest opgeroepen, in den aether terugkeeren! Moge dan de eeuwig levende ons nieuwe werkzaamheden, overeenstemmende met die, waaraan wij hier reeds onze krachten beproefden, niet ontzeggen! Voegt hij dan herinnering en gevoel van het regte en goede, wat wij hier reeds tot stand bragten, vaderlijk er bij, dan zullen wij zeker des te sneller in de draden van het wereldweefsel ingrijpen.’

v.p.





Bijdragen tot de Oudheidkunde en Geschiedenis, inzonderheid van Zeeuwsch-Vlaanderen, verzameld door H.Q. Janssen en J.H. van Dale. Eerste Deel, 4e Stuk. Te Middelburg, bij J.C. en W. Altorffer. 1856. In gr. 8vo., bl. 295-366. Per Aflevering, bij inteekening, f 1-

Aan de Oostelijke zijde van Zuidbeveland lag eenmaal de door scheepvaart en handel bloeijende stad Romerswaal of

{==510==} {>>pagina-aanduiding<<}
Reimerswaal. Hare ligging aan de Oosterschelde, de groote waterweg van al wat uit Zeeland, Holland en Friesland naar Antwerpen voer, bezorgde haar dien bloei. Van die stad is sints meer dan twee eeuwen niets meer overig. Zij bezweek, gelijk vele andere oorden van ons land, de grond der tegenwoordige Zuiderzee, de Dollart, de Zuid-Hollandsche waard, voor het geweld der wateren. Hare laatste zoo treurige lotgevallen, en geheele ondergang werden vroeger geschetst. Thans deelt ons de Hoogleeraar van vloten uit een in het Gewestelijk Archief van Zeeland bewaard wordend doorloopend Register, waarin de verschillende afkondigingen en andere het bestuur der stad belangende zaken staan opgeteekend, en die door den stedelijken Pensionaris met ophelderende aanteekeningen uit den regeringstijd van filips II voorzien zijn, twee bijzonderheden mede, die op nieuw bewijzen, wat uit oude stukken te trekken is, wanneer zij in bekwame handen vallen. Zij betreffen de houding van Reimerswale's regering en burgerij in het woelige jaar van 1566; en bij de laatste pogingen der volksvrienden in het voorjaar van 1567. Geheel verschillende van die van het land van Tholen, waar de Hervorming veel bijval vond, maar eenstemmig met de andere plaatsen van Zuidbeveland, waar men in het Roomsche geloof volhardde, en eerst later de Hervorming doordrong, en waar tot den dag van heden de Roomschgezinden talrijker zijn dan op de overige Zeeuwsche eilanden, wederstonden die van Reimerswaal met geweld de nieuwe Predikers, en beletteden de beeldbreking. Geen minderen ijver bewezen zij tegen thoulouze's medestander in zijn aanslag op Walcheren, den Oud-Baljuw van Middelburg haack. Onderrigt, dat deze, na voor Rammekens en Arnemuiden het hoofd gestooten te hebben, het op Zuidbeveland, bepaaldelijk op hunne stad gemunt had, stelden zij zich in postuur om hem af te keeren.... Uit het medegedeelde blijkt, dat de aanslag
diepe wortelen had, niet alleen op Walcheren, maar ook te Bergen-op-Zoom, Tholen, Poortvliet, Scherpenisse, St. Maartendijk, van waar eene groote menigte gereed stond om zich bij haack te voegen, en dat men zoo in Reimersmaal als over geheel Zeeland in groote vreeze verkeerde; maar ook dat de aanslag wel falen moest, daar zij, wier bijstand de vrijheidsgezinden behoefden, iedere medewerking onthielden, ja, alles deden om hunne onder-
{==511==} {>>pagina-aanduiding<<}
neming te doen mislukken. Eere intusschen den mannen, die, waar anderen terugtraden, of den tegenstanders de hand boden, wat in hun vermogen was beproefden om den waggelenden Staat te stutten! Waren zij geslaagd, men had zich de bange jaren van alva's dwingelandij bespaard. Zelfs bilderdijk, hoe scherp ook de Verbondelingen veroordeelende, is van gedachte dat het gelukken van thoulouze's onderneming aan de zaak der Onroomschen een steun had kunnen geven; en van welk een gewigt die onderneming gerekend werd, bewijzen egmond's verklaringen op de zes artikelen van beschuldiging nader tegen hem ingebragt, volgens het echte afschrift van zijn Proces bij le clercq, ‘Gesch. der Ver. Nederl.’, D. I, bl. 654, 655. Hadde oranje in die beslissende oogenblikken het gewigt van zijn naam en invloed in de weegschaal gelegd, men zou andere dingen hebben zien gebeuren, gelijk het oordeel van een beproefd krijgsman als egmond, bevestigd door het in en na het jaar 1572 voorgevallene, geen twijfel overlaat van welk een belang de vermeestering van Walcheren geweest ware.
Gelukkiger dan het in de diepten verzonken Reimerswaal, was het tusschen Axel en Sas van Gend gelegen Westdorpe, dat uit eene overstrooming van 150 jaren het hoofd weder opbeurde, ten gevolge van het, na den tijd van het twaalfjarig Bestand, door het Spaansche Bewind, waaronder Westdorpe toen behoorde, verleende octrooi van indijking. Uit van de eigenaren der heerlijkheid afkomstige papieren, vermeldt de eerste Verzamelaar omtrent de vroegere en latere lotgevallen van dit door de oudere Geschiedschrijvers niet of slechts ter loops aangeduide, en zelfs, wat vreemd is, door scharp in zijne ‘Gesch. en Costumen van Axel’ voorbijgegane dorp, niet onbelangrijke bijzonderheden. - Van zijne hand ontvangen wij nog twee belangrijke Verhandelingen: de eerste over een brief van filips den Goede aan zijn Baljuw te Aardenburg ter bescherming tegen zijne knevelarijen van de bedevaartgangers die naar het wonderdadig geachte beeld der Lieve Vrouw aldaar toestroomden tot groot voordeel der stad. De tweede: over de hervorming van het Begijnhof te dier plaatse in 1499, doet de ontaarding der kloosters uitkomen, aan welke verboden werd het vragen van aalmoezen binnen of buiten de stad, het koopen van land of erf, het

{==512==} {>>pagina-aanduiding<<}
pachten van land ter bebouwing, het bakken, brouwen en weven voor anderen, het onthouden aan den Graaf van zijne renten en lasten, terwijl aan de stedelijke regering het regt van toezigt op de tijdelijke goederen des hofs, en de bevoegdheid tot het bijwonen der rekening werd toegekend.
Dr. a. de jager geeft: iets over het woord gemanc, volgens hem geen deel- of bijvoegelijk naamwoord, maar een bij woord, de beteekenis hebbende van te zamen, te gader, tevens.
De overige Stukken zijn van de hand van den tweeden Verzamelaar: een tot toelichting van melis stoke's berijmde beschrijving van Jonkheer willem's togt naar Vlaanderen in Maart 1303, vooral tot bepaling van de plaats waar de Zeeuwsche vloot aankwam, binnen den Vloere, eene zandbank aan den mond van het Zwin, en van te Noerda of ten Oerde, waar zij, na de bij Ter Hofstede behaalde overwinning, heen stevende. - Een ander: over de geheime verkondiging der Hervormde leer te Vlissingen, strekt tot aanvulling van het ‘Kort Verhaal der Reformatie in Zeeland in de zestiende eeuw’, door de te waters, die verklaren, dat van de beginsels en den voortgang der Hervorming in de stedelijke Registers van Vlissingen weinig of niets is te vinden, en dat hun van den toestand der Hervormden in Zeeland van 1540 tot 1558 niets bekend is. Wij moeten verklaren, niet, gelijk de Verzamelaar, de overtuiging bekomen te hebben van de overhelling der aangeklaagde vrouw tot de Hervormde leer. Haar opontbod in de zamenkomst der Hervormingsgezinden bewijst alleen, dat dezen hoopten haar tot hunne partij over te halen. Maar dat zij zich hierin bedrogen hadden, volgt uit hare tot verdediging in het smeekschrift (de eenige bron, waaruit wij van haar weten) ingebragte redenen: hare komst in de vergadering onbewust van 't geen daar omging; hare aan den dag gelegde verwondering en misnoegen over 't geen zij hoorde: wat zij aanbood bij eede te bevestigen; hare verwijdering lang vóór dat de zamenkomst scheidde, en de kennisgeving van haar wedervaren zeer kort daarna aan haren Parochiaan, die haar voor onschuldig erkend had. Dat zij den naam des Apothekers, aan wiens huis de vergadering gehouden was, en dien der daar bijeen zijnde personen in haar smeekschrift niet opgaf, was natuurlijk. Van den eersten, die gevat en gestraft of voortvlugtig was, was die opgave
onnoodig,

{==513==} {>>pagina-aanduiding<<}
en van de anderen, 't zij door de gevangen genomenen of door haar zelve, ook reeds geschied. Bij verzwijging der namen van de zoo scherp nagespoorden, kon zij wel geen gunstig antwoord op haar aan den Koning gerigt verzoek verwachten. - Gaarne gelooven wij, dat de op bl. 360 en volgg. gegeven antwoorden voor den vrager van gewigt zijn. Maar zijn ze het ook voor de overige lezers der Bijdragen? Wij zien niet, dat Geschiedenis of Oudheidkunde er iets bij winnen. Belangrijk daarentegen komt ons, met het oog op de sterk opgewekte zucht ter beoefening der Vlaamsche taal in de Zuidelijke Gewesten, de vraag op bl. 364 voor: over den strijd tusschen het Vlaamsch en Waalsch, en de daarbij gevoegde toelichting, welke dien strijd als reeds vóór vier eeuwen begonnen, doet kennen.





Geschiedenis der laatste vijf en twintig Jaren. Ten vervolge op H. Sluyters Leer- en Leesboek der Algemeene Geschiedenis en andere Leerboeken, door D.W. Bosch, D.z. Te Amsterdam, bij J.C. van Kesteren. 1857. In kl. 8vo. IV en 102 bl. f :-35.

Zeker Professor - wij hebben het van hooren zeggen - was zoo stipt een man van de klok, dat hij bij het: hora est ophield, en het collegie eindigde, ook waar hij met het gewigtigste onderwerp bezig was. Op die wijze mag geen historisch tijdvak behandeld worden, omdat de gebeurtenissen haren loop vervolgen zonder zich aan jaar of dag te storen. Nogtans in de beschrijving der voorvallen van bepaald opgegevene jaren heeft men regt te vorderen, dat op de tijdsorde meer acht geslagen worde, dan in het hier aangekondigde werkje geschied is. Het Voorwoord is gedateerd 1857. De vijf-en-twintig jaren moeten dus van 1832 aanvangen, maar daarin - om met het minst in het oog vallende te beginnen - kunnen dan de vrede van Adrianopel 1829, en de Poolsche met den Bologneschen opstand van 1830 en 1831, geene plaats nemen. Rekenen wij echter van het jaar 1830, zoo komen wij evenmin uit. Want van de Fransche en Belgische omwenteling wordt met geen woord gerept. De Heer bosch springt met de tijdsorde zoo willekeurig om, dat hij Engeland van de

{==514==} {>>pagina-aanduiding<<}
troonsbeklimming van victoria in 1837, en Pruisen en Nederland sinds het jaar 1840, maar Oostenrijk van 1825, Sardinië en de Gemeenebesten van Zuid-Amerika van 1821, en China en Haïti van 1820 af behandelt. Nog erger wordt het, wanneer hij bij de Vereenigde Staten van Noord-Amerika tot den vrede van Gend in 1814, en bij Paraguay tot de afwerping van het Spaansche juk in 1811 opklimt. - Ook met de rangschikking der onderscheidene Staten van Europa hebben wij geen vrede. Waarom moet Nederland onder die allen het laatst staan? Voor Engeland, Frankrijk, Rusland, Pruisen en Oostenrijk willen wij wijken, maar niet voor Denemarken, Zweden en Noorwegen, Zwitserland en België, en nog minder voor Portugal en Griekenland. Wanneer Neêrlands zonen hun vaderland achteruitzetten, behoeft men zich niet te verwonderen, dat vreemden ons laag schatten.
Doch de orde en schikking daargelaten, verdient het boekje lof als een vrij goed overzigt gevende van het gebeurde in de jaren die het beschouwt, ofschoon de evenredigheid wel eens te wenschen laat, zoodat, b.v., de zevenjarige burgerkrijg in Spanje alleen genoemd, maar van den opstand en strijd der Polen tegen Rusland een gedetailleerd verslag wordt gedaan. Niet naauwkeurig is het te spreken van de Duitsch-Katholieke afscheiding als niet duurzaam en slechts weinige jaren hebbende aangehouden, want onderscheidene Duitsch-Katholieke Gemeenten hebben stand gehouden, en nog onlangs zijn er nieuwe bijgekomen; en van de beslissende overwinning bij de Alma, die alleen beslissend was in zoo ver de Russen voor de Franschen en Engelschen weken, maar volstrekt niet voor den ganschen veldtogt.
De nette uitvoering doet het oog goed.

Vaderlandsche Geschiedenis. Te Amsterdam, bij Weytingh en van der Haart. 1857. In post 8vo. 32 bl. f :-25.

Van de Volksbibliotheek, onder toezigt en medewerking van verschillende Geleerden uitgegeven, en ten doel hebbende de meer algemeene verbreiding van nuttige wetenschap en kennis, maakt deze Vaderlandsche Geschiedenis het 35e Nummer uit, dat eenvoudig en beknopt een overzigt geeft van het belangrijkste dat onder ons plaats had sints de vroegste tijden

{==515==} {>>pagina-aanduiding<<}
tot het Stadhouderschap van Prins maurits. De treffendste voorvallen onzer Geschiedenis: beiling's en schaffelaar's opoffering, Haarlems en Leidens beleg, zijn goed voorgesteld; doch overigens heeft men zich meer op volledigheid toegelegd, dan het werk voor het volk aantrekkelijk te maken, waardoor het te vreezen is, dat het minder dan het verdient zal gelezen worden. Van zeden en gewoonten en van de ontwikkeling en den voortgang der beschaving vonden wij bijna niets; misschien wordt dit in een der beide Ns. die nog volgen moeten, verholpen. De inhoud beantwoordt niet aan den titel. Want de Vaderlandsche Geschiedenis bepaalt zich niet tot Holland en Zeeland, maar gaat ook over de andere Provinciën, die er slechts ter loops in hare aanraking met de eerstgenoemde in voorkomen. Het spijt ons er te moeten bijvoegen, dat wij onderscheiden onnaauwkeurige en verkeerde opgaven hebben aangetroffen. Tot de eerste behooren: het ombrengen van godfried den Bultenaar door het volk; en van aleid van poelgeest door willem van oosterwout; het ten onder brengen van van arkel door Hertog albrecht in 1403; de listen en trouweloosheden van Don jan, en de redenen waarom oranje met Holland en Zeeland de aanneming van het Eeuwig Edict weigerden. Behalve die van den 9den Jan. 1577 was er eene nadere, den Onroomschen geenszins vijandige, Unie van Brussel, den 10den Dec. van dat jaar aangegaan. Tot de laatste: dat der Friezen gebied op het einde der vijfde eeuw het tegenwoordige Nederland, Noord-Duitschland tot aan den Wezer, en een deel van Vlaanderen en Zeeland bevatte (behoort
Zeeland niet tot het tegenwoordige Nederland?); dat de zeestrijd op het Gouwe anderhalven dag geduurd heeft; dat het land onder willem den Goede eene welvaart genoot waarvan men in die tijden schaars voorbeelden aantreft (pest en hongersnood sleepten een derde der bevolking ten grave); en dat het onmiddellijk gevolg van Maastrichts verovering door parma in 1579 de onderwerping der Zuidelijke Gewesten was: wat drie bladzijden verder wordt tegengesproken. Voor eene drukfout is te houden de bij Wieringen door Hertog jan van Braband in 1288 op de Gelderschen behaalde overwinning.
De geringe prijs, voor de Inteekenaars op het geheele werk nog twee en een halve eent minder, maakt het voor ruime verspreiding zeer geschikt.







{==516==} {>>pagina-aanduiding<<}

Alpenrozen, door G.H. van senden. Tweede druk. Met Aanteekeningen vermeerderd en nagezien door B.T. Lublink Weddik en P.H. Witkamp. Met 12 platen en eene kaart. Te Amsterdam, bij C.L. Brinkman. 1856. In post 8vo. IV en 504 bl., geb. en verg. f 3-90.

Mag het wel eene zeldzaamheid heeten, dat eene reisbeschrijving een tweede uitgave beleeft, dan moet een werk dat die onderscheiding geniet, zich wel door voortreffelijke eigenschappen aanbevelen. En waarlijk men behoeft met de lezing van dit werk slechts weinige bladzijden gevorderd te zijn, om zich door den inhoud bijzonder aangetrokken te voelen. ‘Daar is leven, warmte, gloed in gedachte, voorstelling en stijl,’ zegt de Heer lublink weddik in zijn Voorberigt voor deze tweede uitgave, en we vinden in deze woorden geen overdreven huldebetoon van den vriend jegens den ontslapen vriend. Integendeel meenen wij, dat het jongere geslacht den Uitgevers dank verschuldigd is daarvoor, dat zij door deze tweede uitgave er op gewezen hebben, dat het werk ook nu nog - 16 jaren na zijne eerste verschijning - de belangstelling ten volle waardig is, waarmede het toenmaals ontvangen werd. Niet enkel schilderingen van de natuurschoonheden, die Zwitserland in zoo rijke menigte oplevert, vinden we hier, afgewisseld misschien door meer of minder aangename toevallen op de reis; neen, natuur- en geschiedkundige opmerkingen en herinneringen, die overal ingevlochten worden, waar de plaatsen welke den Schr. bezoekt, daartoe aanleiding gaven, zetten aan de voorstelling eene ongemeene frischheid en levendigheid bij. De aardrijks- en geschiedkundige aanmerkingen, door van senden ter opheldering achter het werk geplaatst, zijn door den Heer witkamp deels verbeterd, waar hier of daar eene fout ingeslopen was, deels vermeerderd met hetgeen de latere tijden belangrijks hebben aangebragt. Daarbij mogen we echter niet ontveinzen, dat het ons leed deed de natuurkundige opmerkingen niet met dezelfde zorg behandeld te zien. Toch hadden die zeker in de eerste plaats herziening en uitbreiding vereischt, vooral sedert ook in ons land aan de natuurkundige wetenschappen, veel meer en veel algemeener dan in den tijd toen
van senden dit werk

{==517==} {>>pagina-aanduiding<<}
schreef, achting geschonken wordt. Zóó hadden we Aanm. 2 gaarne de opgave gezien, dat de grootste diepte der zee, die tot nog toe gepeild is - in den Atlantischen oceaan tusschen Kaap Hoorn en Kaap de Goede Hoop onder 36o49′ Z. Br. en 37o6′ W.L. van Greenwich - 43,380 Par. voeten bedraagt, dat is 17,000 voet hooger dan de Kintschindjinga - de tot voor zeer onlangs hoogst gemeten top van het Himalaya-gebergte. Zóó hadden we bij bl. 369, waar over Zwitserlands gebergte gehandeld wordt, de niets zeggende voorstelling daarvan als ‘een zamenhangend net, dat over den geheelen Aardbol gespannen, dien omsluit’, verbeterd wenschen te zien naar hetgeen de Geologie geleerd heeft. Daarmede zou zeker tevens de voorstelling, die in de 12de Aanm. gegeven wordt van de verandering in den loop des Rijns, gewijzigd geworden zijn. En terwijl het bij Aanm. 113, waar over de voortgaande beweging der gletschers gesproken wordt, der vermelding waard geweest zijn zou, dat v.s. hier te regt de meening van de saussure tegen de toen nieuw opkomende van agassiz en desor verdedigde - zoo als latere onderzoekingen aan deze beide geleerden zelf hebben doen zien - was het wenschelijk geweest, dat bij Aanm. 110 de natuurkundige grond bijgevoegd ware, waardoor voorwerpen, die lang te voren in de gletschers verzonken waren, na verloop van tijd weder te voorschijn kunnen komen. Deze opmerkingen gelden echter, zoo als men ziet, het werk van van senden niet, dat met regt ‘een sieraad onzer letterkunde’ genoemd mag worden.
De typographische uitvoering verdient allen lof, zoowel wat druk en papier als wat den band betreft, en de twaalf plaatjes, die het werk versieren, zijn over het geheel net uitgevoerd. Iets verder tot aanbeveling te zeggen, zou ons te veel gezegd schijnen; alleen wenschen wij, dat menigeen in de lezing van het werk zoo veel genoegen smake als steller dezes daarin ondervond.

z.

s.





Verspreide Geschriften van Abrm. des Amorie van der Hoeven, in leven Hoogleeraar te Amsterdam. Voorafgegaan door een woord ter nagedachtenis van den ontslapene, door M. Cohen

{==518==} {>>pagina-aanduiding<<}
Stuart, Predikant bij de Rem. Ger. Gemeente te Alkmaar. Te Leeuwarden, bij G.T.N. Suringar. 1856. In gr. 8vo. XXXII en 284 bl. f 3-25.

Weinigen zeker in ons Vaderland hebben zich eene meer algemeene bekendheid en vermaardheid verworven, weinigen zijn meer onverdeeld geëerd, geprezen en bewierookt, dan de man wiens naam aan het hoofd dezer aankondiging prijkt, dan abraham des amorie van der hoeven. Terwijl menig ander verdienstelijk geleerde niet zelden jaren lang in het duister voortzwoegt, en de vruchten zijner nasporingen slechts door enkelen ziet gewaardeerd, genoot hij het zeldzaam, ja, eenig voorregt van, gedurende meer dan het vierde eener eeuw in de schier eenparige toejuiching van allen, die hem hoorden, kenden, of met hem in aanraking kwamen, zich te mogen verheugen, en zijn eens gevestigden roem ongeschokt te zien stand houden. Oud en jong, aanzienlijk en gering, de man van wetenschap zoowel als de ongeletterde, een ieder erkende gaarne en openlijk zijne verdiensten, en sprak van hem met bewondering en hoogachting. Ja - erkennen wij het maar - de naam van van der hoeven bezat zekeren tooverklank, die zelden zijne uitwerking miste, wijd en zijd in ons Vaderland heeft weêrklonken, en waarvan de nagalm is gehoord ook nog nà 's mans veelzins te betreuren dood.
Hoe kwam van der hoeven aan zulk een naam? Zietdaar eene vraag die ik menigmaal, wanneer ik den veelgeprezen en bewonderden man zag en hoorde, mij zelven deed, en die ook nu weder met verdubbelden aandrang bij mij oprees, nu ik 't mij ten pligt zag gesteld eene recensie of liever aankondiging te geven van zijne Verspreide Geschriften, door den Heer suringar als laatst aandenken aan den grooten man ten vorigen jare in het licht gegeven.
Het moet toch gezegd worden - en elk onbevooroordeelde kàn, dunkt mij, niet anders dan het mij toestemmen - dat de opstellen, die wij hier van zijne hand vinden, en die meerendeels ook tot zijn kansel-arbeid behooren (*), op zich zelv'

{==519==} {>>pagina-aanduiding<<}
beschouwd tot zulk een hoogen en uitbundigen lof geenszins aanleiding geven: ik zeg: op zich zelv' beschouwd, en niet wanneer men ze in verband brengt met den man zelven, of wanneer men zich van der hoeven ze uitsprekende, daarbij voor den geest stelt. Wat den vorm betreft, ja, verraden zij de meesterhand, en moeijelijk zou hetgeen hij zegt op beter, schooner, treffender wijze kunnen gezegd worden; in dien vorm is iets zóó geacheveerds (zie cohen stuart, ter nagedachtenis, enz., blz. vii, regel 10 v.o.), als men het maar bij weinige, zeer enkele schrijvers aantreft, en in stijl, periodenbouw, wijze van inkleeding zal niemand ligt van der hoeven evenaren. Maar letten wij nu daarentegen op den inhoud dezer opstellen, dan staan wij evenzeer verbaasd over de zeldzame onevenredigheid die er bestaat tusschen inhoud en vorm, en zoeken wij te vergeefs naar iets wat den hoogen lof, die steeds aan van der hoeven is toegezwaaid, zou kunnen regtvaardigen. De denkbeelden toch, die in de meeste dezer redenen worden voorgedragen en ontwikkeld, zijn in den regel eenvoudig, zelden verrassend, en missen gewoonlijk de aanbeveling der nieuwheid; zij doen ons van der hoeven, ja, als welsprekend Redenaar, als warm en geloovig Christen, als gemoedelijk Evangeliedienaar kennen en hoogschatten, maar zij zouden den strengen Dogmaticus of Homileet onmogelijk dien hoogen dunk van hem kunnen inboezemen, indien hun daarbij van der hoeven's persoonlijkheid niet tevens voor den geest stond.
En dit leidt ons, dunkt mij, op den weg ter beantwoording mijner vraag, en tevens tot erkentenis van v.d. hoeven's ware en wezenlijke verdiensten.
Stelt, b.v., dat de Naneef - tot wien natuurlijk de lof van 's mans grootheid slechts bij geschrifte kan zijn overgewaaid, door al dien lof hoogelijk voor hem ingenomen, dezen bundel ter hand neemt; meent gij niet dat hij weldra bitter teleurgesteld het boek aan zijne handen zal laten ontvallen? Maar, dat die zelfde Naneef, na gelezen te hebben, van der hoeven had kunnen hooren, zoo ware hij gewis met mij en menig ander bezweken voor de toovermagt eener welsprekendheid waaraan moeijelijk was te weêrstaan, en door welke ook het kleinste groot begon te schijnen.
Men heeft, meen ik - en de lezing van den door mij aangekondigden bundel heeft mij in deze meening weder krachtig

{==520==} {>>pagina-aanduiding<<}
versterkt - men heeft van der hoeven steeds groot onregt aangedaan door zoo onverdeeld de loftrompet over hem op te steken, en hem als een veelzijdig geleerde te willen voorstellen. Geleerde toch - in den eigenlijken zin des woords - was van der hoeven niet. Men behoeft, b.v., zijne, overigens schoone rede, over de spreuk: Eenheid in het noodige, vrijheid in het twijfelachtige, in alles de liefde, of zijne Dankpreek, gehouden tot viering van zijne vijf-en-twintig-jarige bediening van het Hoogleeraarsambt, slechts even in te zien, om overtuigd te zijn, dat wie zoo, gelijk v.d.h. doet, oordeelde over de waarde en het gewigt van belangrijke dogmatische verschilpunten, den regten lust en het regte hart niet kon hebben voor diepzinnig onderzoek. Zoo ook kan men op homiletisch gebied hem moeijelijk het meesterschap toekennen, als men opmerkt hoe hij zelfs in dezen kleinen bundel tot tweemaal toe (blz. 8 en 255) zijne toevlugt neemt tot de afgesletene partitie, geloof, hoop en liefde.
Maar wat van der hoeven was, en ten volle was..... Orator. De kunst van wèl te zeggen verstond hij meesterlijk; deze was zijn eigenlijk fort, hierin was hij groot en eenig, hierin had hij het tot eene schier onbegrijpelijke hoogte gebragt; en toetst men aan de regelen der welsprekendheid al wat hij ooit geschreven heeft, men zal den hoogen roem, die hem steeds is toegezwaaid, ten volle moeten billijken.
Van der hoeven was orator: 't zij hij sprak, 't zij hij schreef, 't zij hij collegie gaf, altijd kwam die zijde van zijne persoonlijkheid, als ik het zoo eens mag uitdrukken, 't sterkst aan het licht, en nooit, dat ik wete, heeft hij zich als zoodanig verloochend.
Van daar de groote en zeldzame opgang, dien hij en te regt heeft gemaakt - van daar dat het nageslacht van der hoeven's wezenlijke verdiensten onmogelijk zóó zal kunnen waarderen als wij zulks doen, want de mond, waaruit zijne redenen vloeiden, is, helaas! voor eeuwig gesloten.
Maar voor òns, - voor zoo veel wij hem gehoord en gekend hebben - voor òns leeft van der hoeven nog - ook uit zijne geschriften waait de adem zijner welsprekendheid ons nog tegen. 't Is, terwijl wij lezen, als zien en hooren wij hem nog, met dat ontzaggelijk magtbetoon dat hem eigen was, zijne woorden aandringen, die woorden welke ook den

{==521==} {>>pagina-aanduiding<<}
ligtzinnigste tot inkeer wisten te bewegen. O, blijve hij als zoodanig leven in de harten van Neêrlands jongelingschap, en moge de geest, die van hem is uitgegaan, ingang vinden in allen die zich tot het groot en heerlijk werk der Evangeliebediening bekwamen. Dàt - wij zeggen het met volle vrijmoedigheid - dàt zal van der hoeven's schoonst gedenkteeken zijn... aere perennius.

b.




Jan Faessen. Historische Roman uit het begin der zeventiende eeuw. Door Lodewijk Mulder, 1e Luitenant der Infanterie. II Deelen. Te Arnhem, bij D.A. Thieme. 1856. In gr. 8vo. XVI en 588 bl. f 6-80.

De mannen van het zwaard aan de kunsten des vredes! Dat is op zich zelf reeds een goed teeken voor den lande; maar wanneer het geschiedt gelijk hier, dan is het ook eene aanwinst voor onze letterkunde.
De Schrijver, die reeds kleinere campagnes op dit veld heeft gedaan, zendt hier ‘zijn eerste werk van eenigen omvang’ in de wereld. Met genoegen hebben wij het gelezen, en willen er hier een oogenblikje over spreken.
Schimmel's ‘Haagsche Joffer’, kort vóór ‘Jan Faessen’ verschenen, verplaatst ons in denzelfden tijd, en één der hoofdpersonen van mulder, w. van stoutenburg, vinden wij dáár in andere omstandigheden weder. Onwillekeurig worden wij bij het lezen van het eene aan het andere herinnerd (een purist zou zeggen: wordt aan ons het andere herinnerd); hoewel ze, of juist omdat ze, ondanks die toevallige punten van aanraking, bijna in alle opzigten hemelsbreed van elkander verschillen. Maar, op het gevaar af van den aanbidderen van eenen gevestigden roem te mishagen, verklaar ik, naauwelijks te durven bepalen, wien ik met het meeste genoegen gelezen heb. Schimmel moge verblinden door fijnheid van intrigue, en diepte van karakterschildering; het heeft toch óók verdienste, om, zoo als mulder doet, de historie op den voet te volgen, en toch boeijend te zijn; en niet meer in de menschen te leggen, of er uit te halen, dan er in gevonden wordt. De acteurs in de ‘Haagsche Joffer’ mogen spreken met onnavolgbare gevatheid, en diplomatische slimheid; -
{==522==} {>>pagina-aanduiding<<}
mij is het wat gekunsteld, en ik erken nederig, nog weinig zulke slimme menschen gezien te hebben; terwijl faessen's personen wel wat alledaagscher zijn, maar mij natuurlijker voorkomen. Het poëtisch proza van den eersten moge bewondering wekken; ik luister ook nog wel eens gaarne naar de gewone taal, zoo als de andere ze ons doet hooren. En, wat het historisch element betreft, het verknippen der historie door s. mishaagt mij; terwijl de overdreven historische trouw van mulder mij óók niet bevalt; maar ik weet niet wat verkieselijker is.
De indruk nu, dien ‘Jan Faessen’ op mij gemaakt heeft, is in het kort deze: het zijn vooral de eenvoud, bescheidenheid en ongekunsteldheid, - deugden tegenwoordig zoo schaarsch gevonden! - die mij veel van dit boek doen houden. Maar aan de andere zijde zijn het ook juist deze eigenschappen, die, in zoo verre ze wel eens overdreven worden, het minder goede er van uitmaken.
Ik zal mij nader verklaren.
Het is een historische roman, dien wij voor ons hebben, waarvan de zamenzwering door oldenbarnevelt's zonen, of liever jongsten zoon, tegen Prins maurits gesmeed, het onderwerp is. - Over de regten en pligten des Schrijvers in dit genre zullen wij niet lang twisten: variis modis bene fit, dummodo bene.
Mij dunkt, die naam kan reeds toegepast worden op elken roman, waarvan het drama zich aan eenig feit, wat tot de geschiedenis behoort, aansluit. Zelfs is het geen vereischte, dat een historisch persoon er eene hoofdrol in speelt, als de toestanden maar op een gegeven tijdstip mogelijk, en de zeden naar waarheid voorgesteld zijn. Brengt men er echter historische personen in, dan mag daar omheen de fictie haren vrijen loop hebben, maar aan die personen zelve mag ze niet komen. Dit kunnen echter de meesten niet nalaten; de historie is hun nooit mooi genoeg, en de notabiliteiten, wien de eer te beurt valt, om in een roman behandeld te worden, moeten meestal met belangrijke wijzigingen van hun lot of karakter, daarvoor boeten. Dat is een gebruik van de historie, wat hare waardigheid te kort doet; dat is niet de fictie te hulp roepen, om de historie in een behagelijk kleed te dosschen;

{==523==} {>>pagina-aanduiding<<}
maar het is, op naam van de historie borgen, om de fictie in een deftig gewaad te steken.
Ik heb er niets op tegen, dat men historie en roman in het huwelijk verbindt; maar de eerste moet, mijns inziens, hoofd des huisgezins blijven, en niet door de eigenzinnige wederhelft op elke bladzijde gebeten en beschadigd, maar met eerbied behandeld worden.
Zulken eerbied voor de historie vinden wij bij onzen Schrijver in hooge mate. Het blijkt ons overal, dat hij niet alleen het feit zelf, wat hij beschrijft, maar ook den tijd, waarin het voorviel, naauwgezet heeft bestudeerd, hetzij hij ons ‘eene tooneelvoorstelling der Rederijkers’ (D. I, Hoofdst. III) van die dagen doet hooren, of in ‘eene geheime Arminiaansche predikatie’ (Hoofdst. V) eene proeve geeft van de toenmalige kanselwelsprekendheid. Wij vinden er onze voorvaderen trouw geschetst in hun huiselijk en burgerlijk leven, en in hunnen, toenmaals minder gelukkigen, politieken en godsdienstigen toestand. - Het vrij talrijke personeel, wat hij opvoert, zijn bijna alle historische personen, die werkelijk aan die zamenzwering deelgenomen, of in dien tijd geleefd hebben. Zij behouden het karakter, waar zij bij hun leven mede gezegend of belast waren; aan tijd noch plaats wordt veranderd; zelfs de woorden, die ze bij de voorkomende gelegenheid, of althans bij eene dergelijke werkelijk gesproken hebben, vinden wij hier en daar weder. Onze wagenaar, die, op zijne wijze, uit dezelfde bronnen zijn verhaal geput heeft, is niet getrouwer in het mededeelen der waarheid, voor zoo verre hij die vinden kon. Zelfs legt ook onze Schrijver de eigenaardige taal, die het sedert Mevr. bosboom-touissaint mode is geworden de menschen dier tijden te laten spreken, hun in den mond; - hoewel dit laatste mij maar nooit wil aanstaan, omdat het noch geheel hunne, noch ook onze taal is.
Juist die eenvoudigheid en waarheid nu komen mij voor eene groote verdienste van dezen roman te zijn. Want die eenvoud is verre van vervelend te worden. Ja, eenvoudig is de Schrijver, omdat hij geene al te onnatuurlijke toestanden schept, noch onpeilbaar diepe karakters verdicht; - maar de waarheid, die in deze treffende gebeurtenis de eenvoudige historie hem bood, is boeijend genoeg, als ze maar met zoo veel zorg en smaak wordt voorgedragen. En in duifje's

{==524==} {>>pagina-aanduiding<<}
woning, zoowel als in de zalen der weduwe van oldenbarnevelt, aanschouwen wij tooneelen genoeg, die in hooge mate ons gevoel en onze belangstelling opwekken. - Het heeft wat van dien eenvoud, welke ons zeggen doet: ‘zóó kan ik het óók wel’, - maar als men het beproeft, valt het niet mede. Ook zal jan faessen u bevredigen, jeugdige lezeressen of lezers! die u geen roman kunt denken, waar gij geen engelenkopjes ziet glimlagchen, of eerste kussen hoort klappen. Stelt u gerust, gij vindt hier een engelenkopje, en - hartje bovendien. Dit heeft de Schrijver aan de bekende historie toegevoegd, en den vader op den koop toe. Maar hij heeft het goed gedaan: het is een Hollandsch engeltje, dat wil zeggen, een zoo als ze er kunnen zijn, en toch lief.
Naast haren faessen is zij door den Schrijver tot hoofdpersoon gemaakt, en daartoe is er ook een fijne draad van intrigue in het historische feit door hem ingevlochten, en wel zóó, dat de historie er niet door verward, maar ontward, en zelfs verfraaid wordt. Juist daardoor wordt jan faessen's afval van de zamenzweerders, die anders vrij dubbelzinnig wezen zou, behoorlijk verklaard, zoodat hij niet als een verrader, maar als een belangwekkend persoon voorkomt. En moge hij daardoor ook wat te zeer verheven worden, boven hetgeen hij misschien geweest is, wij winnen er een ferm en innemend karakter door.
Maar wij zeiden ook, dat aan de andere zijde diezelfde goede eigenschappen, die ongekunsteldheid en eenvoudigheid, ook het minder goede van dezen roman uitmaken. Het is, omdat die historische trouw wel wat overdreven wordt. In den aanvang gaat het goed: daar wordt het verhaal van de zamenzwering ingeleid en afgewisseld door vrij belangrijke tusschenbedrijven, die op gepaste wijze ons een blik gunnen in het leven en de zeden dier tijden. Maar hoe langer hoe meer wordt de Heer mulder bloot geschiedschrijver. Zelfs hooren wij hem (D. II, bl. 96) spreken van zijne ‘bronnen, die hij heeft moeten raadplegen’, hetgeen wat te veel naar de studeerlamp riekt. Het historisch onderzoek moet wel aan een werk als dit te gronde liggen, maar mag niet zoo duidelijk voor den dag komen. Vooral in de laatste Hoofdstukken is het als of wij niet een romanschrijver, maar een geschiedschrijver lezen, hoewel men het toch, nadat de Schrijver

{==525==} {>>pagina-aanduiding<<}
ons zooveel belang heeft weten in te boezemen voor zijne personen, met groot genoegen leest.
Hetzelfde geldt van den stijl. Ook in dit opzigt hebben wij vooral te prijzen. De Heer m. heeft eene zuiverheid en netheid in zijne taal, die voor een Nederlander, - ach! dat ik het zeggen moet! - uitstekend zijn. Zijne ongekunsteldheid en bescheidenheid zijn ons welkom bij het ultradramatische of overbloemrijke, wat elders onze ooren en oogen wel eens vermoeit. - Maar ook hierin moet de Schrijver vooral niet verder gaan. Een weinig meer verheffing van stijl, en kunst van schildering ware niet misplaatst geweest, en vooral het Tweede Deel is wat sober. Maar, wanneer hij wil, zal het hem weinig moeite kosten, om dat gebrek te verhelpen: want hij, die eenmaal goed stileert, kan ligt de noodige versierselen aanbrengen; terwijl, omgekeerd, zoo velen die beginnen met zoogenaamd mooi te stileeren, bezwaarlijk het tot een goeden stijl zullen brengen. Hij blijve maar met zorg en zonder bloemenjagt of beeldendrift stellen, maar wachte zich dan ook voor zulke beelden als wij, b.v., D. I, bl. 76, lezen, waar hij, in vollen ernst, van ‘een ijskorst over een krater’ spreekt. Nog een klein lijstje met dergelijke misgrepen heb ik naast mij liggen, maar ik verscheur het liever, dan het hier af te schrijven. Het zou onbarmhartig zijn, iemand die zoo weinig jagt maakt op het sierlijke, maar het degelijke zoekt, over enkele onnaauwkeurigheden, die ons allen wel eens uit de pen kunnen vloeijen, lastig te vallen.
Als ik den S. eens te spreken kreeg, zou ik misschien op bescheiden wijze enkele aanmerkingen maken op minder gelukkige vindingen. Ik zou hem vragen, of dat overleggen der zamenzweerders onder de preek in een kleine schuur (D. I, Hoofdst. V) niet wat ongepast; - van dijk's schrikbeelden (D. II, bl. 3) niet wat ver gezocht; - het ontsnappen van duifje door de poort van Rotterdam (D. II, bl. 145) niet wat al te gelukkig, en hare geheele reis niet wat onwaarschijnlijk zijn. Enkele bijzonderheden nog meer misschien; maar ze zijn niet grof verkeerd genoeg, om ze openlijk als misslagen breed uit te meten.
Over het geheel dus kan mijne aankondiging van ‘Jan Faessen’ sterk aanbevelende zijn. Ieder, wiens smaak niet gelijk is aan de tong des ouden gastronooms door vele en

{==526==} {>>pagina-aanduiding<<}
schadelijke specerijen overprikkeld, zal met mij hoog ingenomen zijn met dit werk van smaak en van studie tevens. Ik verheug mij in den Heer mulder een romanschrijver te zien opstaan op het veld der vaderlandsche geschiedenis, wiens eerste proeve blijde verwachtingen geeft voor de toekomst. Wij hebben in dat vak mannen en vrouwen, reeds met wèl verdiende lauweren gekransd, en een iegelijk naar zijnen aard van groote verdienste; - mulder zal door zijnen echt Hollandschen trant eene aanzienlijke plaats in die reijen bekleeden.
De Uitgever heeft ons in de dagbladen bij herhaling verzekerd, dat hij ‘Jan Faessen’ ‘met succes debiteert’. Aan de uitvoering en het titelblaadje heeft hij dat ook wel verdiend. Wij hopen maar dat het waar is, en, mogt het dit nog niet ten volle zijn, dan wekken wij elk die een goeden roman lezen wil, met vrijmoedigheid op, om die advertentie tot volle waarheid te maken. Want de S. heeft juist het doel bereikt, waarnaar hij bescheiden verklaart gestreefd te hebben, om ‘voor den romanlezer, die het werk ter verpoozing in handen neemt, een onderhoudend verhaler te zijn; maar tevens hem, die er iets meer in zocht dan eene luchtige novelle, niet geheel onbevredigd te laten.’

d-d.




's Levens wisselvalligheid. Verhalen door J.W.R. Gerlach. Te Amsterdam, bij J.C. van Kesteren. In gr. 8vo. VIII en 290 bl., met vignet. f 2-90.

Daar liggen zes Verhalen voor mij, waarover de Schrijver in zijne zeer bescheidene Voorrede hoopt een oordeel te hooren, ten einde uit de daarin gegeven wenken nut te trekken en er zijn voordeel mede te doen. Een zoo beleefd verzoek verdient een beleefd, maar tevens opregt antwoord.
De inhoud, wordt gezegd, zal strekken ter bevordering van zedelijkheid en godsdienstzin, maar bij de lezing is mij niet gebleken, hoe, b.v., No. 1, 2, 4 en 6 bijzondere aanspraak kunnen maken, om daartoe veel bij te dragen. Het best beviel mij No. 5: Een Verhaal uit de tijden der Hervorming in Schotland, dat eenige tafereelen schetst uit het leger der Covenanters onder montrose, en ons niet onaardig een overzigt

{==527==} {>>pagina-aanduiding<<}
van die half gedisciplineerde troepen geeft. - No. 3 en 6 zijn opeenstapelingen van ijselijkheden en onwaarschijnlijkheden, overtogen met eene tint van bovennatuurlijkheid en middeleeuwsch bijgeloof, die waarschijnlijk braga zou doen uitroepen: dat is ‘een trantje, dat nu reeds op liquor staat!’
Voor den inhoud echter willen wij den Schr. niet geheel aansprakelijk stellen, daar hij toch zegt de idéën van elders ontleend te hebben. Hij had nu, wel is waar, daarin wat beter smaak kunnen toonen, en zich overigens in dezen kunnen beroepen op beroemde mannen, die even als hij hebben gedaan, maar waarom schept hij niet liever zelf de vormen waaraan hij de moeite der omkleeding ten koste legt? In mijn oog heeft de wilde thijm onzer Hollandsche duinen hooger waarde, dan de krachtigste en kleurigste parasiet, die onder den keerkring op vreemden schors zijn voedsel zoekt. Buitendien zou de Schr. zich met dien nederigen stand niet behoeven tevreden te stellen; zijn stijl toont op verscheidene plaatsen, dat hij met eenige oefening nog wel een statige eik worden kan, in den hof, dien ik onzen Nederlandschen proza-schrijvers zou willen aanwijzen (natuurlijk gelijkvloers, daar de dichters op iederen berg, op iederen heuvel, en zelfs op iederen molshoop aanspraak maken, ten einde elk naar verdiensten geplaatst worde). Maar die proza-vallei zou onder den schepter van van lennep en hildebrand een zoo liefelijk verblijf kunnen worden, dat men daar den zangers hunne verhevenheden niet zou behoeven te benijden. Ik zou er echter geene vrijplaats van willen maken, om die coute que coute te bevolken. Volstrekt niet! Als ik de sleutels van dat paradijs had, zou het nog maar zeer weinig bewoners tellen.
Den Heer g. wil ik nu wel in vertrouwen zeggen, op welke kleinigheden hij dient acht te geven om binnengelaten te worden:
Vooreerst zou zijne taal zuiver moeten zijn van uitdrukkingen, die andere taalvormen herinneren, zoo als, b.v., bl. 4: zijn meisje, dat hij hier wist... eene zinsnede, die men gerust onder de Gallicismen mag rangschikken. Voorts zou hij er zich op moeten toeleggen om zijn stijl gelijkmatiger vol te houden, en niet te midden eener hoogdravende uitboezeming op eens een paar zeer alledaagsche woorden in te lasschen; om daarentegen zijne personen in den gemeenzamen omgang

{==528==} {>>pagina-aanduiding<<}
eenvoudiger en natuurlijker te laten praten, zonder daarom in een platten toon te vallen (een moeijelijk te bereiken punt); om onjuiste denkbeelden te vermijden, en, b.v., niet te spreken van een kil en ijzig lied, of van een ziekelijk kind te zeggen, dat het frissche knopje in een verdord tuiltje veranderd was. Ook maakt het geen aangenamen indruk als men zoo van die phrases toutes faites, gelijk de Franschen ze noemen, hier en daar tusschen geschoven, woordelijk wedervindt.
Maar de Schr. zegt jong te zijn, en zijne letterkundige loopbaan pas te beginnen; het zou dus wel te verwonderen wezen indien er aan zijn werk niets meer ontbrak, en gaarne erken ik, dat er, mijns inziens, een zeer goede aanleg in op te merken is. Over het geheel is daarin de kracht nog wel minder ontwikkeld dan het gevoel, maar de kiem daarvan is toch zeer goed te ontdekken. Over een zeker geneesmiddel door hem aan de hand gedaan, zou ik wel eens eenige medici willen raadplegen: of namelijk het gebruik van baden iemand ooit kan helpen om eene gevoelige ziel te krijgen. Ik durf hier niet beslissen, maar vrees toch dat men in zulk een geval vergeefsche moeite zou doen.
Het werkje is goed van correctie, net van uitvoering, en versierd met een allerliefst gekleurd vignet.

m.p.h.





Noord en Zuid. Door Mrs. Gaskell, Schrijfster van: ‘Mary Barton’, ‘Hand and Heart’, enz. Vertaald door C.M. Mensing. Twee Deelen. Te Middelburg, bij de Gebroeders Abrahams. 1857. In gr. 8vo. VI, 329 en IV, 322 bl., met twee gelith. titelvignetten. f 6-50.

Noord en Zuid beteekent, gelijk de Vertaler ook in een kort Voorberigt aangeeft, het Noorden en Zuiden van het eigenlijke Engeland, waar geheel verschillende zeden en gewoonten heerschen, terwijl de bewoners in hunne denkbeelden en karakters sterk tegenover elkander staan. In het Zuiden levert hoofdzakelijk de landbouw een middel van bestaan op, in het Noorden daarentegen bloeijen mijnen en fabrijken; in het Zuiden heerschen meer beschaving en weelde, in het Noorden woekeren handel en nijverheid.
Het gezin van den heer hale, predikant in het landelijke

{==529==} {>>pagina-aanduiding<<}
dorpje Helstone, welk gezin bestaat uit man, vrouw en dochter, benevens de getrouwe nora, kamenier van mevrouw, - gaat zich, ten gevolge van de veranderde kerkelijke gevoelens van den predikant en zijn afstand van zijne betrekking, verplaatsen naar Milton, eene drukke, berookte, mistige fabrijkstad in het Noorden van Engeland. Daar komt de familie hale in kennis met de familie thornton, bestaande uit eene weduwe met zoon en dochter. De zoon, een fabrijkant, speelt met de dochter van den gewezen predikant, mejufvrouw margaretha hale, de hoofdrol. Margaretha en thornton verschillen in menig opzigt van denkwijze en gevoelens, maar beiden hebben zij onafhankelijke, krachtvolle, edele karakters. Hunne wederzijdsche deugden brengen hen tot elkander. Beiden komen ook in aanraking met de volksklasse te Milton, en bewegen zich in de woelige tooneelen, veroorzaakt door eene staking van arbeid (strike). Gewigtige vragen uit onzen tijd, vooral ook over de verhouding en den persoonlijken omgang tusschen de werklieden en hunne meesters, treden daarbij op den voorgrond, en worden door de Schrijfster met uitnemend talent en eene, bij eene vrouw, verwonderlijke kennis van zaken behandeld. Dit gedeelte van het werk, dat daaraan eene hoogere waarde geeft, dan het anders als roman hebben zou, is de lezing en overdenking allezins waard.
De roman zelf is in den aanvang en vooral aan het einde slepend en gerekt; in het midden echter wordt het verhaal, geweven door het levendig tafereel van werkelijke toestanden, boeijend en belangrijk.
Een der nevenfiguren, zekere henry lennox, die zoo wel bij het begin als bij het slot van het werk eene vrij droevige figuur maakt, had gereedelijk weg kunnen blijven; daarentegen zijn de beide hoofdpersonen, en vooral mevrouw thornton en de fabrijk-arbeider higgins met zijne dochter, uitmuntend geteekend.
Ook weder bij het lezen van dit werk viel het ons in 't oog, dat er in die Engelsche verhalen, welke in den tegenwoordigen tijd spelen, zoo vaak iets voorkomt, dat u somtijds onwillekeurig doet uitroepen: ‘Ja, dat is zoo!’ Er zijn hoogst natuurlijke détails in, gezegden, bewegingen, uit het dagelijksche leven gegrepen, opmerkingen, die men bij zich zelf dikwijls heeft gemaakt, en die allen een tint van waarheid aan

{==530==} {>>pagina-aanduiding<<}
't verhaal bijzetten, en de opgevoerde personen werkelijk doen leven.
De vertaling is, wij moeten het zeggen, op verscheidene plaatsen slordig, zoodat wij er nu en dan aan twijfelden of wij mensing's naam wel goed op den titel gelezen hadden. Wij zijn hier en daar gestuit op onhollandsche zinnen en uitdrukkingen, op gewrongen taal, vooral in de gesprekken; blijkbaar een gevolg van overhaasting; meermalen vonden wij het woord verwonderen voor benieuwen gebezigd; b.v.: ‘Zij verwonderde zich (voor: het benieuwde haar) hoe haar vader en higgins met elkander zouden zijn teregt gekomen.’
Dit neemt echter niet weg, dat we over 't algemeen met het werk ingenomen zijn, en het gerust ter lezing durven aanbevelen, vooral aan hen, die iets meer willen vinden in een roman dan louter vlugtige prikkeling hunner verbeelding. Mogten uitgevers en vertalers meer en meer werken van deze gehalte voor onze pers uitkiezen!

a.i.





Grondbeginselen der Aardrijkskunde van de Nederlandsche Oosten West-Indische Bezittingen, door J.P. van der Maas, jr. Te Amsterdam, bij C.L. Brinkman. 1854. In kl. 8vo. 16 bl. f :-10.

Ofschoon de wijdsche titel meer doet verwachten, dan hier werkelijk geleverd wordt, biedt het boekje ons een zeer goed bewerkt kort overzigt der Aardrijkskunde van de Nederlandsche Bezittingen in Azië, Afrika en Amerika. De Schrijver was eerst voornemens er eene Chronologische Tafel der Geschiedenis bij te voegen, doch heeft zulks, om bijzondere redenen, uitgesteld. Wij raden hem aan, dit uitstel ad calendas Graecas aan te houden, en liever af te wachten, of een onzer levende vaderlandsche Geschiedschrijvers, b.v. van lennep, knuivers, of snellebrand, het niet geraden oordeelt ons eene afzonderlijke Korte Geschiedenis der Bezittingen van Nederland in andere werelddeelen, ten gebruike der lagere scholen, te schenken. Niet, dat wij bij anticipatie den Heer van der maas tot zulk eenen arbeid onbevoegd, of onbekwaam rekenen; maar er is welligt geen tak van letterkunde, welks beoefening meer moeijelijkheid aanbiedt dan de Geschiedenis, en

{==531==} {>>pagina-aanduiding<<}
men behoort eenen bijzonderen aanleg en eene eigenaardige geschiktheid te bezitten, om voor de jeugd in dit genre een werkje te schrijven, hetwelk de grenzen van het middelmatige overschrijdt. Vooral jeugdige onderwijzers verzeilen ligt op deze klip, en aanvaarden dikwijls eene taak, die de onpartijdige kritiek later verpligt is te verklaren als boven hunne krachten te zijn geweest. De Schrijver van bovenstaand werkje houde ons deze algemeene opmerking ten goede. De Vaderl. Letteroefeningen wenschen zelfs den schijn van voorbarigheid te vermijden, doch dit belet niet, dat zij, geroepen om te prijzen en te laken, waar het pas geeft, ook, wanneer de gelegenheid zich ongezocht voordoet, het regt meenen te hebben eenige bedaarde woorden van waarschuwing uit te spreken.
Wij kunnen inmiddels dit boekje wel aanbevelen, en hopen, even als de Schrijver in zijn Voorberigt zegt: ‘Dat het tot nut der jeugd moge zijn!’

l.a.h.

Korte mededeelingen.

Een ongenoemde, dien het niet aan bekwaamheid ontbreekt, heeft eene vriendelijke, maar ernstige teregtwijzing gegeven aan Prof. j.h. scholten, ten gevolge van diens laatste redevoering. De titel luidt: Het regt der Gemeente gehandhaafd tegenover het gezag der Wetenschap (te 's Gravenhage, bij h.j. gerretsen). De Schrijver erkent het gezag der wetenschap, maar wijst zeer juist aan, dat ook de Hervormde gemeente haar regt heeft, en dat er veel bezwaar is in den toestand der godgeleerde faculteiten zoo als zij tot nog toe zijn kweekscholen voor leeraars der Hervormde Kerk. Wat scholten wenscht is billijk, maar feitelijk bezit hij het nog niet, en hij miskent daarom zijn standpunt. Sterk wordt er aangedrongen op invloed van de zijde der gemeente op de vorming harer leeraars - en moge iemand ook al beweren, dat alleen de zucht om wat eene bepaalde partij voor Hervormd houdt, door te drijven, hier tot spreken dringt, en dat wanneer verkregen wierd, wat men vraagt, de gemeente in hare totaliteit niet zou ijveren voor de Hervormde Kerk, zoo als die partij dat woord verstaat - dat de tegenwoordige toestand niet houdbaar is, blijkt hier weêr op nieuw, en daarom zij den wetgevers bij het maken van eene nieuwe verordening op het hooger onder-
{==532==} {>>pagina-aanduiding<<}
wijs, ook vooral in dit punt, groote wijsheid en omzigtigheid toegebeden.
Ds. james, dien wij vroeger als bestrijder van v. koetsveld niet gunstig leerden kennen (zie bl. 114), treedt nu op tegen zaalberg's Leerredenen (door ons beoordeeld bl. 217). De titel zijner brochure is: Heeft Dr. j.c. zaalberg den waren sleutel der Evangelische verzoeningsleer gevonden of verloren? Te Arnhem, bij j.w. swaan. Zijn toon is, helaas! in dit geschrift ook niet vrij van verregaande bitterheid. Dat er aanleiding bestond om zaalberg van orthodoxe zijde aan te vallen en te wederleggen, volgt uit hetgeen wij ter aangehaalde plaats over de te groote scherpte zijner polemiek aanmerkten, en over het onvoldoende zijner ontwikkeling van het dogma. Ds. james blijkt intusschen niet tegen hem te zijn opgewassen. Wat dunkt u toch van zijne wetenschappelijkheid, als hij schrijft (bl. 11): ‘Zij (de menschen na het plegen der eerste zonde) derfden oogenblikkelijk het beeld en de heerlijkheid Gods, werden met schaamte gewaar dat zij naakt (ontbloot van het kleed der onschuld) waren, gaven later het schoone ligchaam, hetwelk zij uit de hand des Scheppers ontvangen hadden, aan het stof terug en, waren de genade en de belofte des Zaligmakers, welke zij met hartelijk geloof omhelzen, niet tusschen beiden gekomen, dan zouden zij, na hunnen dood, van Gods zalige nabijheid verwijderd geweest, en in eene jammerlijke en eeuwige rampzaligheid gestort zijn.’ Wij kunnen den wensch niet onderdrukken, dat een echt wetenschappelijk voorstander der orthodoxie hare partij in ons Vaderland opneme. Voor 's hands gelooven wij, dat hare bestrijders uit het geschrift van james kunnen leeren, als zij haar aanvallen, niet, wat maar al te veel gebeurt, hare leerstellingen, gelijk die door den ruwen volkshoop worden uitgedrukt en voorgestaan, aan te tasten, terwijl wij ons
verblijden, hier met zoo vele woorden te lezen: ‘Wij belijden, volgens het Evangelie, dat God, die de eeuwige en volmaakte liefde is, nimmer de vijand der menschen geweest is noch heeft kunnen zijn. Wij gruwen zelfs van zulk een gedrogtelijk denkbeeld; wij gelooven dat God de menschen uit liefde schiep en uit loutere liefde heeft willen verlossen; dat het derhalve de mensch is, die van wege zijne vleeschelijke en vijandige gezindheid, zich op de aangebodene genade, met God verzoenen moet door geloof en waarachtige bekeering van hart en wandel.’

{==533==} {>>pagina-aanduiding<<}

Geestelijke Schat voor de kinderen Gods, door c.h. von bogatsky. Naar de[n] 38e[n] druk uit het Hoogduitsch vertaald. Te Koevorden en Winschoten, bij d.h. van der scheer en p.s. van der scheer. In gr. 8vo. 1e Aflev. 32 bl. f : -20 per Aflev. - Eene stichtelijke lectuur, zóó armzalig als ze ons onder tal van stichtelijke armzaligheden toch maar zelden onder de oogen kwam, en, die voorts door eene slechte vertaling nóg armzaliger is gemaakt. Een eigenlijk verkeerde geest is er in 't boek niet; maar in 't geheel geen geest. 't Zijn korte, te korte, avond-overdenkingen over Bijbelplaatsen: telkens besloten met een tweeregelig rijm, even lam van maat als van inhoud. Ter amusante proeve:

Heer! Laat mij eens andrens oog en hart ten leven rigten, 
Opdat de zon des heils ons beiden moog verlichten! 

In 't Hoogduitsch heeft bogatsky's werk reeds 38 drukken beleefd. Waar kunnen onze goede naburen zich in hunne süssliche Empfindeley al niet aan stichten! Maar 't is ook waar! het boek is al tamelijk oud (van 1760); en wij leven onder de mode à la renaissance.
Druk, papier en correctie zijn regt leelijk en afschrikkend, en dus een waardig en nuttig kleed voor den inhoud. v.p.

Naar aanleiding van het beruchte artikel in het Ultramontaansche dagblad De Tijd ter gelegenheid van tollens' dood, schreef een ongenoemde een stukje: Tollens als Evangelisch-Christelijk Volksdichter; te Amsterdam, bij e.s. witkamp, à f :-20, waarin met de stukken wordt aangetoond, dat het Christelijke element in de verzen van onzen geliefden Volksdichter niet alleen na zijnen overgang tot de Remonstrantsche Broederschap, maar ook reeds vroeger, toen hij nog tot de R.-K. Kerk behoorde, helder uitkwam. De zaak is waar, en hare aan wijzing overtuigend; maar ons zou het onzinnige geraaskal van De Tijd der moeite van wederlegging niet zijn waard geweest. Dat trouwens belijders van de R.-K. godsdienst zelven het geschimp van De Tijd verachten, ziet men misschien nergens sterker, dan in een waar en warm stukje van Mr. prudens van duyse, getiteld: Tollens herdacht in België, uitgegeven te Antwerpen, bij w.l. van oosterzee, in welke brochure men o.a. leest: ‘Gij’ - De Tijd -

{==534==} {>>pagina-aanduiding<<}


‘Gij schimpt op tollens, naamloos heer: 
De man stierf protestant. 
Wij protesteeren heinde en veer; 
Wij protesteeren, tot 's lands eer, 
Luid tegen úwe schand'. 
------- 
‘Wat! ónze tollens (schreeuwt uw krant)! 
Neen, 't past ons niet dat woord; 
Dat woord past niet aan Nederland.’ 
Zeg, liefdrijk hart! zeg, groot verstand, 
Of gij daartoe behoort? 
Zeg, de ‘aardsgezindheid’ van den man, 
Waarover ge u erbarmt, 
Hoe spreken daar 's lands armen van?’ enz. 

Lezenswaardig is dat geheele boekske, en merkwaardig als gevloeid uit de pen van eenen Roomsch-Katholiek, die in onderscheiding van vele zich liberaal noemenden in België een ijverig lid zijner Kerk is.

Bijdrage tot de behandeling der zoogenaamde Zeeuwsche Koorts, door Dr. a.a. fokker. Namens de Commissie voor Pharmacodynamiek voorgedragen in de Vergadering van de Vereeniging van Genees- en Heelkundigen in Zeeland, gehouden te Middelburg, den 31sten Julij 1856. Te Middelburg, bij j.c. en w. altorffer. 1857. In gr. 8vo. 36 bl. f :-35. - Hoewel het gezag der traditie en het zoogenaamde autoriteits-geloof reeds sedert lang in de Geneeskunde, als wetenschap beschouwd, hebben afgedaan, zoo geldt dit echter nog geenszins van de medische kunst. Terwijl de wetenschap, haar natuurkundig standpunt handhavende, eigen onderzoek door waar- en proefneming noodig acht, maakt de kunst van middelen gebruik, die veelal slechts op het gezag der overlevering steunen, en wier onzekere en twijfelachtige uitwerkselen geenszins met onze physiologische kennis in overeenstemming gebragt kunnen worden. Geldt dit reeds van de meeste middelen, die door de geneesheeren zelve aangewend worden, nog veel meer is het van toepassing op de veelsoortige zoogenaamde geheime geneesmiddelen, waarvan zich de volksgeneeskunde bedient. En niet te min kan het nuttig zijn ook van laatstgenoemde middelen kennis te nemen, daar men nooit vergeten moet, dat de geneeskunde van empirischen oorsprong is, en dat gelouterde

{==535==} {>>pagina-aanduiding<<}
ervaring, uit den aard der zaak, door ruwe en onoordeelkundige empirie wordt voorafgegaan. De bijdrage van den Heer fokker is ons daarom welkom, en daarin worden eenige merkwaardige berigten omtrent de behandeling der Zeeuwsche koortsen met uit- en inwendige, deels van oudere Geneesheeren, deels van leeken herkomstige geneesmiddelen medegedeeld. Om aan het misbruik van zoodanige, veelal bedenkelijke en dikwijls geheel ongerijmde middelen een einde te kunnen maken, moet het kwaad, in de eerste plaats, behoorlijk gekend worden, en tot het opsporen daarvan moet elk, die er toe in de gelegenheid is, trachten bij te dragen.

Het Leven in zijne natuurlijke verschijnselen populair verklaard door d.f. eschricht, Hoogleeraar te Koppenhagen. Naar het Hoogduitsch door Dr. w.f.r. suringar. Met platen en houtsneê-figuren. Tweede Deel. Te Leeuwarden, bij g.t.n. suringar. 1857. In gr. 8vo. IV, 287 en 4 bl. f 3-: Twee Deelen compl. f 7-: - Over de voltooijing van eschricht's populaire physiologie, waarvan wij het Eerste Deel vroeger met grooten lof hebben aangekondigd (1855, bl. 792 en volgg), verheugen wij ons zeer, en het verblijdt ons niet minder, dat ons langer wachten naar die voltooijing vergoed is geworden door de zorgvuldige bewerking, die aan dit Tweede en laatste Deel is te beurt gevallen. Het gebeurt zelden, dat aan eene vertaling de voorkeur moet worden gegeven boven het oorspronkelijke, en echter is dit hier het geval, daar de bekwame Vertaler twee nieuwe Hoofdstukken over het accommodatie-vermogen van het oog (bl. 128-142) en over het stereoscopisch zien (bl. 157-168), onderwerpen, wier naauwkeurige kennis thans voor den beoefenaar der Physiologie onmisbaar is, aan het werk van eschricht toegevoegd, en met eenige houtsneden en eene nieuwe, uit het werk van von reeken overgenomene, plaat opgehelderd heeft. Daarenboven werden, ter bevordering der duidelijkheid, hier en daar, voornamelijk in de leer van het licht, eenige kleine veranderingen gemaakt, die onmiskenbaar verbeteringen zijn. Eindelijk rekenen wij het den Vertaler als geene kleine verdienste aan, dat hij den duidelijken en levendigen stijl van den uitstekenden Deenschen Schrijver zoo gelukkig heeft nagebootst. Het werk strekt daardoor niet slechts tot eene nuttige, maar tevens tot eene hoogst

{==536==} {>>pagina-aanduiding<<}
aangename lectuur. Moge het velen met de Natuurkunde van den mensch, op haar tegenwoordig standpunt, bekend maken.

Vóór eenige maanden zagen wij bij vele boekverkoopers een mooi boekje voor de glazen staan. Op den rug stond met vergulde letters: ‘Amsterdam, wilh. gilbers. Boekhandel. 1856;’ - dat was echter de titel niet: die prijkte in nog mooijer letters op den omslag, en luidt: Herinnering aan nikolaas I, door f. eduard echstein. - De dingen, die in de laatste jaren met Rusland geschied zijn, deden het menigeen met belangstelling aanzien, misschien kocht deze of gene liefhebber het. Deed hij het in de hoop, wat wetenswaard aangaande dat rijk te vernemen, dan ware hij teleurgesteld; maar was het hem te doen, om een curieus boekje in zijne kast te hebben, dan waren zijne f 5-: niet geheel verloren. Waarlijk, die mooije Russische letters, in welke taal de onderdanige opdragt aan H.M. anna paulowna, Koningin-Moeder, enz. geschreven is, zijn de moeite waard om te zien. Maar vooral merkwaardig is de echt Russische geest, die uit het geheele bockje ons tegenwaait. Alles, wat maar betrekking heeft op den ‘grooten, wijzen, onvergetelijken, enz.’ Keizer, schijnt hem gewigtig genoeg toe, om den Hollandschen lezer mede te deelen. Alles strekt slechts om den oppermagtigen ‘Zelfheerscher’ te bewierooken en te vergoden; maar om hem werkelijk te leeren kennen, ook in zijne zwakheden, en wat hij anders met een gewoon mensch gemeen mogt hebben, daar is het niet om te doen.
De Schrijver heeft eigenlijk niet veel anders gedaan dan een reeks van documenten afschrijven, die op zijnen Keizer en vooral op diens overlijden betrekking hebben. Hij vergeet niet al de leden der Keizerlijk Russische familie op te tellen, en vermaakt zich dan met eene uitvoerige verklaring van het Keizerlijk Russische wapen, waarbij eene afbeelding, - ‘in kleuren’! Van het Hoofdst. ‘geschiedkundig overzigt der regering van Keizer nikolaas I, volgens oestyaloff’, verwacht men iets, maar vindt slechts een onvolledig, onordelijk fragment. De overige van de 42 (zal ik ze Hoofdstukken noemen, die afdeelingen, waaronder de opdragt de eerste en de lijst der inteekenaren de laatste is?) zijn het lezen nog minder waard; het zijn ont- en uitboezemingen en hymnen van den Russischen adel en anderen, vooral een tal van rescripten (altijd ‘allerhoogst’) van den tegenwoordigen Keizer, dagorders, Ukasen, enz. Vooral de begrafenisplegtigheid schijnt den Rus uiterst interessant voorgekomen te zijn: hij heeft de helft van zijn boekje over voor allerlei bijzonderheden, die daarop betrekking hebben: bepalingen aangaande den rouw, policiereglementen, lange lijsten van den begrafenistrein, en dergelijke curieuse stukken meer. De naamlijst der inteekenaren is eigenlijk reeds genoeg, om de waarde van het boekje te schatten. De Uitgever zelf teekende voor 28 ex., de Schrijver voor 15 in, en de overige 39 werden genomen door drie vorstelijke personen, eenige boekverkoopers en onbekenden, meeren-
{==537==} {>>pagina-aanduiding<<}
deels blijkbaar en de andere waarschijnlijk familie of vrienden van den Schrijver.
Het geheel, - als het een geheel te noemen is, - zou een souvenir kunnen zijn (immers nulliteiten kunnen tot souvenir dienen) voor ieder die geparenteerd mogt wezen, of aan den Keizer aller Russen zelf, of aan een der herauten, en functionarissen, die bij de begrafenis gefigureerd hebben. d-d.

De Gebr. binger geven à f 2-40 uit: De Wereld zoo als zij is. Door hieronymus de vitter. Mijnheer de vitter zou op zijne beurt duchtig bevit kunnen worden. Hij is ons niet meer dan een would-be humorist. Wij vinden hem flaauw en plat, en kunnen ons niet begrijpen, hoe er dames waren, die zich de opdragt van die vitterij lieten welgevallen. Als onze lezers er moed toe hebben om zijn boek te koopen en te lezen, dan mogen zij rigten tusschen ons en den Schrijver. Laten zij het boekje maar op bezien vragen - dan kunnen zij genoeg oordeelen. Het spijt ons dat wij zoo gestreng moeten oordeelen over eene zoo schoon gedrukte uitgave; ons aangaande, niets zou ons liever zijn, dan te mogen verkondigen: ‘Nederlanders! daar is een humorist in uw midden opgestaan - en zijn naam is hieronymus de vitter!’ Maar wij kunnen, wij mogen niet.

De Krijgsmansstand en de Krijgsman. Zedekundige Beschouwingen en Lessen voor beschaafde jeugdige Militairen. Vrij naar den vreemde, door p.f. brunings, 1ste Luitenant der Infanterie. Te Kampen, bij k. van hulst. 1857. In post 8vo. 2, II, 138 en 2 bl. f :-50. - Luitenant brunings heeft met uitmuntende bedoelingen dit boekske bewerkt; hij wenschte ‘der militaire jeugd het ware besef te geven van hare bestemming, hen die voornemens zijn de krijgsloopbaan in te treden, in te wijden in de dure en vele verpligtingen, die op den krijgsmansstand rusten, en eindelijk aan burgers de overtuiging te geven, dat de krijgsloopbaan eene eervolle, maar tevens moeitevolle is, en hun de vooroordeelen tegen haar te ontnemen.’ In vele opzigten zal dit werk aan zijn doel beantwoorden, want het bevat een schat van wenken, welke ongetwijfeld voor vele lezers vruchtbaar zullen zijn; doch het is te langdradig en te veel doorspekt met afgetrokken betoogen, om met genoegen gelezen te worden. Sommige dier beschouwingen zijn geheel onbegrijpelijk, b.v. die, welke het eerste Hoofdstuk uitmaken; de jeugdige militairen zullen evenmin als Ref. dezen bombast begrijpen, en van dit genre is er meer in het boekje. Mogt het eene tweede uitgave vereischen, dan zuivere de Heer brunings het zonder gewetensbezwaar van die dwaasheden. De Uitgever schijnt er op gerekend te hebben, dat het in de ransels der militairen nog al wat te lijden zal hebben; hij heeft ten minste voor allerstevigst papier gezorgd.

{==538==} {>>pagina-aanduiding<<}

Van het Nederlandsch Jaarboekje der Posterijen, voor 1857, is ons alleen het Tweede Gedeelte ter aankondiging toegezonden. Een begeleidend schrijven van den Redacteur, den Heer s. gille heringa, Directeur van het postkantoor te Schiedam, meldt ons, dat van het Eerste Gedeelte geene exemplaren meer overig waren. Met genoegen bemerkten wij daaruit, dat de ijverige Redacteur bij den negenden jaargang van het Jaarboekje voldoening op zijnen arbeid heeft mogen smaken. Tevens verheugt het ons in de gelegenheid te zijn, om op dit Tweede Gedeelte, waarvan overdrukken zijn genomen, ten gerieve van het handelend publiek, de aandacht te vestigen. Is het Eerste Gedeelte onmisbaar voor beambten bij het postwezen, groot nut en gemak kunnen zij die op koopmanskantoren of in andere betrekkingen dikwijls van de verzending per post gebruik moeten maken, van dit Tweede Gedeelte hebben. Het houdt in: 1o. Inhoud van de Nederlandsche Postwet van 12 April 1850, zoo als zij, gewijzigd bij Wet van 5 Julij 1855, den 1sten September daaraanvolgende in werking is gekomen. 2o. Alphabetische Lijst der Gemeenten, Dorpen, enz., waar van rijkswege briefbestelling plaats heeft, met aanwijzing op welke postkantoren, over 1857, de brieven er voor moeten berekend worden. 3o. Opgave van eenige hoofdbepalingen van het briefpostwezen, en van hoofdverpligtingen der Heeren brieven gaarders. 4o. Alphabetische Lijst van Vrijdommen van Binnenl. Briefport voor de verschillende dienstcorrespondentiën. 5o. Lijst van Buitenlandsche Frankeringen. Op deze laatste lijst belooft de titel tegen September 1857 een vervolg; tevens wordt zij met het volgend belangrijk n.b., dat van den grooten ijver, en de
bereidwillige dienstvaardigheid van den Redacteur getuigt, besloten: n.b. Het is raadzaam om maandelijks aan de postkantoren, waar men onder behoort, beleefdelijk te vragen of er in de buitenlandsche frankering ook eenige verandering is gekomen. Wil men, om die inlichtingen te bekomen, den Redacteur van dit Jaarboekje met dat vertrouwen vereeren, dan is hij telkenmale volgaarne bereid, die per ommegaande en gratis te zenden.
De Heer heringa bewijze nog vele jaren aan velen zijner landgenooten gewigtige diensten door de uitgave van zijn Jaarboekje!

Namens het Koninklijk Instituut van Ingenieurs werd aan de Redactie het Algemeen Verslag van de werkzaamheden en notulen der Vergadering, tijdens het instituutsjaar 1855-56, ter kennisneming toegezonden. Wij maken er gaarne melding van, met het berigt, dat verschillende voor onze waterbouwkundigen belangrijke rapporten daarin zijn opgenomen, in welke eenige o.a. betrekking hebben op de spoorwegbrug te Westervoort, het plan van een haven en reede op de Noord-Westkust van Nederland, de haven van het Nieuwediep, het verlagen van het strand der Noordzee, de brug over de rivier de Mark bij Zevenbergen, de afdamming van den Nijl, de landengte van Suëz, allen onderwerpen, waaromtrent de tusschen de Regering en het Instituut, of tusschen het Instituut en particu-
{==539==} {>>pagina-aanduiding<<}
liere deskundigen, gewisselde officiële bescheiden worden medegedeeld.
Wat over het algemeen nog al belangrijk is, vooral tegenwoordig, nu door eene toevallige omstandigheid het onderwerp in de dagbladen weder ter sprake is gebragt, is de volledige geschiedenis van het met aanzienlijke gouds- en geldswaarde in 1799 op onze kusten gestrande Engelsche fregat de Lutine, vervat in een Rapport van het Instituut aan de Regering, in antwoord op een in zijne handen ter informatie gesteld adres.
Dit werk is uit den aard der zaak, als zijnde niet in den handel, minder voor eene beoordeeling geschikt. Mogten wij echter daartoe geroepen zijn, wij zouden de Uitgevers, de Heeren van langenhuysen, te 's Gravenhage, gaarne den lof toekennen, dat zoowel druk- als plaatwerk hun tot eer verstrekken.
Het Koninklijk Instituut van Ingenieurs bewijst door deze uitgave, dat het zijne roeping begrijpt, en het talent zijner leden in het belang van vaderland en wetenschap wordt aangewend.

Verhandeling over het bevruchten der Koeijen. Door s. blaauw, a. zn. Met genoegen lazen wij dit geschriftje, en wenschen het in veler handen. Hier en daar was eene kleine uitbreiding wel wenschelijk geweest, maar het is zoo, als het te lang is, wordt het niet algemeen gelezen door hen voor wie het bestemd is.
Wij hebben al vernomen dat die belanghebbenden, al het daarin voorkomende niet gaaf aannemen, maar wij vinden er toch zulke nuttige wenken in, dat wij gaarne aan vermogende belangstellenden in den landbouw den raad geven om eenige exemplaren in hunnen kring te verspreiden. Het doet zeker nut hier en daar als de lezing dringend wordt aanbevolen.

Onder de talrijke geschriften voor de Nederl. jeugd uitgegeven, zal de Uitgever i.m.j. van nes, te Kampen, eene niet onbelangrijke bijdrage leveren. De Schatkamer voor Jongelieden, bijdragen uit het gebied der Geschiedenis, Zedekunde, Levensbeschrijving, Natuurkunde, Land- en Volkenkennis, Nijverheid, Kunsten, enz., schijnt ons volgens de eerste ons toegezonden Aflevering toe een belangrijk en nuttig geschenk voor jonge menschen te zullen worden. Het werk zal oorspronkelijke stukken van de redactie, en een keur van bijdragen van gunstig bekende Schrijvers bevatten. De namen dier schrijvers, in den Prospectus genoemd, waarborgen veel goeds, en de stukken welke wij in de eerste Aflevering aantreffen, zijn zeer belangrijk. De wijze van uitgave mogen wij prijzen, en de gekleurde lithographie, afkomstig uit de steendrukkerij der Heeren emrik en binger, te Haarlem, handhaaft die firma in den eens verkregen roem.

{==540==} {>>pagina-aanduiding<<}

Bij den Uitgever zweers, te Zwolle, ziet het licht: Karel en Jansje, of Broeder- en Zusterliefde. Eene leerzame geschiedenis voor de Nederlandsche Jeugd; door een Vriend der Jeugd. - Dit boekje laat zich zeer geschikt lezen, en bevat veel dat den jeugdigen lezers tot veredeling hunner harten strekken kan; 't is jammer dat het verhaal nog al onwaarschijnlijk is.
De zeer goedkoope prijs, f :-17½, maakt Karel en Jansje tot een geschikt geschenk voor min gegoede kinderen.

A. v.d. hoeven, Instituteur te Hoorn, heeft eene nieuwe vertaling van de Geschiedenis van jozef, door v.o. hulshoff, geleverd, getiteld: Les Avontures de Joseph, te Amsterdam, bij j.m.e. meijer, à f :-45. Deze vertaling verschilt niet veel van eene, die in 1832 te Leyden het licht zag. In beide zijn fouten tegen de eigenaardigheden der Fransche taal, waarom wij ten gebruike der jeugd aan een oorspronkelijk Fransch boekje de voorkeur zouden geven. b.v., pag. 3: Il y en avait une par-dessus les autres intéressante et instructive qu'on peut lire dans ce petit livre. Wij zouden zeggen: Il y en avait une qu'on peut lire dans ce petit livre, et qui l'emporte sur toutes les autres, quant à l'intérét qu'elle nous présente et à l'instruction qu'elle nous donne. Pag. 26 lazen wij: Les pieux (de palen) seront bienheureux. Ook deed de titel ons denken aan Les Avontures surprenantes de Cartouche. Waarom het oude en goede Histoire de Joseph niet behouden?

Gallerie deutscher Dichter und Prosaiker aller Zeiten, mit Anmerkungen herausgegeben und den niederländischen Gymnasien gewidmet von m.r. bruck, Lehrer der deutschen Sprache und Literatur am Gymnasium zu Gouda. Erste Lieferung. Zu Amsterdam, bei j.c.a. sulpke. 1857. In post 8vo. 80 bl. f :-90. - 't Mag eene gelukkige idée geacht worden, die de Heer bruck had, toen hij besloot tot het zamenstellen dezer Gallerie; en we gelooven met hem, dat zij, te zamen met de vroeger van hem verschenen Chronologische Tabelle der deutschen Literatur, een geschikt Handboek voor de studie der Duitsche Letterkunde zal kunnen uitmaken. Slechts zouden wij den Zamensteller in bedenking willen geven, of niet het werk, voortgezet op dezelfde ruime schaal - de 1ste Aflevering, 80 bl., loopt slechts tot walther von der vogelweide, of 't laatst der 12e eeuw - minder praktisch nut zal opleveren dan bijaldien de compilatie wat gedrongener worde.
Het Duitsch toch is slechts één der vele vakken, die aan de Gymnasia gedoceerd worden, en de grondige studie, die de Verzamelaar dezer Gallerie er van gemaakt hoopt te zien, zal vooreerst wel onder de vrome wenschen blijven. Druk en papier zijn voldoende.
a.b.m.


{==541==} {>>pagina-aanduiding<<}

Boekbeschouwing.

De bijbel, het leven en de wereldgeschiedenis. Een woord voor denkende menschen van C.C.J. Bunsen. Uit het Hoojduitsch. Arnhem, G.W. van der Wiel. 1857. In post 8vo. 64 blz. f :-60.

‘Een woord voor denkende menschen’ heeft de ongenoemde vertaler deze overzetting der tweede afdeeling des eersten boeks van bunsens Gott in der Geschichte, oder der Fortschritt des Glaubens an eine sittliche Weltordnung geheeten. Misschien ware 't juister geweest wanneer hij haar ‘een woord voor zeer ontwikkelde menschen’ had genoemd. 't Is niet ieder gegeven bunsen te verstaan. En welligt zal menigeen, aangetrokken door den naam des schrijvers en begeerig om aanvankelijke of nadere kennis te maken met den man, die ook in Nederland in gedurig wijderen kring wordt genoemd, teleurgesteld deze brochure sluiten, wanneer reeds de eerste bladzijden hem doen zien dat hij zal moeten worstelen om tot de kennis van de bedoeling des schrijvers, en somtijds zelfs van de beteekenis zijner woorden door te dringen. 't Is waar, de hemellichamen, de menschheid en de feiten der wereldgeschiedenis dwarrelen daar, de eersten door den aether, de laatsten ‘naar het algemeen geloof der volken, door nevelen en duisternis heen, op schijnbaar door elkander loopende banen’ in zoo fantastischen dans, bijna zoude men zeggen: in zoo echt germaanschen walzer, dat het menigeen groen en geel zal worden voor de oogen. Toch, dat men daarom deze bladen niet ongelezen ter zijde legge! Ook uit dezen chaos ontwikkelt zich spoedig het licht. 't Doet goed den rijkbegaafden christenstaatsman, in de toespraak aan vorsten en volken (principibus populisque), die als 't ware de inleiding tot het boeksken is, van zijn vast geloof aan eene zedelijke wereldorde te hooren profeteren; met heiligen ernst het einde van een wereldtijdperk te hooren aankondigen; vorsten en volken beiden te hooren herinneren welke geslachten daarbij zullen ondergaan, welke gelouterd en wedergeboren zullen te voorschijn treden uit dien wereldbrand. Waar hem de geest dwingt en 't harte
brandt

{==542==} {>>pagina-aanduiding<<}
om van deze dingen te spreken, zonder verschooning, maar ook zonder hardheid, streng als een elia, maar als een elia alleen bestuurd door zijnen ijver om de eere Gods te handhaven, en juist door die handhaving 't geslacht waaronder hij werkt te behouden, daar wordt zijn anders gewrongene en duistere stijl helder, welsprekend, wegslepend zelfs. Men oordeele: ‘De rijken dezer wereld moeten rijken Gods en van zijnen christus worden, en alle staten en godsdiensten, welke zich naar dit godsgebod niet voegen willen, moeten ter bevordering van dàt rijk te gronde gaan. En inderdaad, rijken zijn te gronde gegaan, en andere zullen voor onze oogen te gronde gaan. Maar de groote feniks der wereldgeschiedenis, de menschheid, zal zich slechts te heerlijker verheffen uit den naderenden wereldbrand, in welks vlammen alle wedergeboren volken zullen glanzen als sterren aan den nieuwen hemel en eene nieuwe aarde zullen verlichten, terwijl de andere volken op dezen grooten dooden-akker tot niets anders dienstig zijn, dan om den bodem der geschiedenis door hunne overblijfselen vruchtbaar te maken. -----------------
Het einde van een wereldtijdperk schijnt nabij te zijn. Vele teekenen duiden dat aan. Alles werkt voor dat, waarmede het in strijd is, en de taal waarvan men zich anders bedient om zich voor elkander verstaanbaar te maken, wordt aanmatigende leugen. De zelfzucht als anarchie arbeidt voor het absolutisme; de zelfzucht, als boven de wet (en alzoo buiten de wet) staande dynastie-heerschappij arbeidt voor de anarchie. Tusschen deze beide démonen in geplaatst, dreigt de menschheid te gronde te gaan, en met haar de beschaving van vele eeuwen. Dáár oefent men in het land der vrijheid de ruwste gewelddadigheid, en predikt slavernij, met den bijbel in de eene hand, en het moordstaal in de andere. Hier verkondigt men in den naam des Evangelies bijgeloof en priestergezag, en dringt met behulp van de politie en dreigende met gevangenis, het oude geloof op. Innerlijk verval wil men genezen door vermeerderde uiterlijkheid van het kerkelijke. Onverdraagzaamheid heet zegel van den Christelijken Staat, ja vervolging een getuigenis voor den ernst van Protestantschen zin. Niet alleen dat wat onregt is in formules gebragt wordt, maar deze formules worden zelfs vergood. De groote massa der denkende menschen ziet dit alles in stilte toe, klaarblij-
{==543==} {>>pagina-aanduiding<<}
kelijk betooverd door de zucht naar verstrooijing als 's levens doel en prijs, en door de zucht naar genot zonder arbeid, of voor korten tijd ter neêr gedrukt door de mismoedigheid der vertwijfeling. -------------------
De grond waarop gij staat is hol, waarom zoudt gij dien, in plaats van hem te ondersteunen, willen doen instorten? Te vele zijn de ongeregtigheden en de zonden; het lijden waaronder de menschheid in vele landen gebogen gaat, is te groot, dan dat God en menschen dat alles nog lang zouden kunnen verdragen. Te laat zult gij willen, wat gij versmaaddet, toen gij datgene vermogt, wat gij behoordet te willen en misschien half wildet.’
Dat is een waardige inleiding voor 'tgeen de schrijver wil laten volgen, en waarvan hij den inhoud beknopt, maar volledig aanduidt in de eerste en laatste strofe van het gedicht, waarmede zijne eigenlijke beschouwing over den bijbel, het leven en de wereldgeschiedenis aanvangt:

Um Mitternacht 
Hab' ich gewacht 
Und aufgeblickt zum Himmel; 
Kein Stern im Sterngewimmel 
Hat mir gelacht 
Um Mitternacht. 
 
Um Mitternacht 
Hab' ich die Macht, 
Herr über Tod und Leben, 
In Deine Hand gegeben; 
Du hältst die Wacht 
Um Mitternacht. (*) 


{==544==} {>>pagina-aanduiding<<}

Hij toont aan hoe die gedachten, die toestand, die overgave en dat vertrouwen reeds nu in velen leven en eenmaal in allen leven zullen, maar ook verzwijgt hij niet - wat hij in het leven heeft opgemerkt - dat velen, in weerwil van dat vertrouwen, of juist om het te kweeken, behoefte gevoelen aan ‘een teeken, een steun, iets buiten hen dat hen leiden kan.’ Hij doet opmerken hoe dit niet - althands niet door allen, noch door iemand volledig, - in de natuurkundige wetenschappen, niet in filosofemen over Gods wezen en werkzaamheid, niet in de gewone beoefening der geschiedenis, niet in kunst en poëzij, niet in de zelfvergoding van het individu, niet in het bijgeloof van het formuliergezag, niet in dat der waarzeggerij van het noordelijk Europa met zijnen tafeldans en zijne klopgeesten, of van het zuidelijke met zijn lottospel, niet in het dierlijk magnetisme, niet in het puseyïsme van Engeland, of het piëtisme van het vasteland, of iederen anderen weg die naar Rome terugvoert, gevonden kan worden: maar alleen in de geschiedenis van God onder de menschenkinderen, (de geschiedenis der opvoeding van het menschdom door God, zouden wij welligt zeggen). Zoo komt hij tot zijne opmerkingen en beschouwingen over den bijbel. Want in den bijbel vindt hij die geschiedenis het duidelijkst en volledigst opgeteekend. Daarom heet hij dien: het boek der menschheid. Daarom zegt hij: dit boek heet onder ons, heet in de wereld, waarin gij leeft ‘het boek’, ‘de schrift’, en is het boek in den hoogsten zin des woords.’ En nu volgt eene beschrijving van den bijbel zoo schoon, zoo heerlijk, zoo uit de volheid des gemoeds van den naar verstand en hart beiden door christus gereinigden mensch, dat ze niet mag teruggehouden worden, schoon daardoor de grens wordt overschreden, die de redacteur van dit tijdschrift anders wijselijk voor aanhalingen heeft gesteld.
‘Gods woord’ zoo heet het, - eigenlijk van het geschiedkundig gedeelte, maar wie geleerd heeft ook tusschen de regels te lezen, en niet voorbijziet wat o.a. blz. 25 gelezen wordt, merkt op hoeveel daarvan ook op het dichterlijk, profetisch, zedekundig en leerstellig gedeelte des bijbels toepasselijk is, en werkelijk door den schrijver wordt toegepast, - ‘Gods woord aan de menschheid. Zeker, een woord in knechtsgedaante, maar zóó is al het goddelijke, dat zijnen weg over deze aarde neemt. Zeker, een boek dat uit brokstukken en

{==545==} {>>pagina-aanduiding<<}
overblijfsels bestaat, maar in deze brokstukken en overblijfselen leeft en ademt een magtige geest. Zeker, een boek dat in eenvoudige taal spreekt, maar met woorden die niet vergaan, omdat ieder menschenhart hunnen inhoud toestemmen moet. Een boek waarin vele eeuwen zich afspiegelen, een boek vol schijnbare tegenstrijdigheden; even als de natuur en de mensch en de geschiedenis van ons geslacht daarvan vol is, maar altijd jong en in zich zelf één door de eenheid des geestes, waaruit het voortkwam, even als de schepping in zich zelve één is met al hare tegenstrijdigheden, ja juist ten gevolge van al die tegenstrijdigheden. Een boek der wijzen, en toch, even als Gods natuur, voor ieder kind verstaanbaar, naar de mate namelijk van zijne ontwikkeling; een boek geschreven in doode talen, en toch eeuwig levend op de tongen der volken.’ Van dit boek is christus het middenpunt. Wie het met vrucht lezen wil beginne daarom met ‘de geschiedenis en de woorden van Hem, die de boodschap des heils verkondigde zonder bijvoegselen, en den geest Gods uit zijn binnenste in volle stroomen deed uit- en in de wereld deed overgaan zonder vormen en formules.’ Daardoor zal hem het licht opgaan niet slechts over hetgeen de apostelen na jesus hebben geleerd, maar ook over de spreuken, de schriften en de geschiedenissen der godsmannen die vóór Hem hebben geleefd. Zoo leert de mensch de natuur, de geschiedenis en zich zelven begrijpen.’ - Nu volgen eenige afdeelingen over het ontstaan des bijbels. Hare behandeling geeft den schrijver de schoonste gelegenheid om over den voornaamsten inhoud der schriften een vlugtig, maar helder en meestal door waarheid treffend woord te spreken. Hij bespreekt den voortijd, abraham, moses, de profeten, het bestaan des kanons van het O.T. als een afgesloten geheel in jesus dagen, voegt daaraan een enkel
woord over dien des N. toe, toont aan waarom de bijbel in zijn tegenwoordigen vorm als een voor altijd afgesloten boek moet worden beschouwd, en gaat daarna over tot een proeve van beandwoording der vraag: ‘Wie gaf u dat boek?’ En deze luidt, slechts onverstaanbaar voor wie haar niet verstaan wil, slechts onchristelijk voor den bekrompenen ketterjager onzer dagen, maar duidelijk en christelijk voor wie de gemeente van christus als het werk van God beschouwt: het gemeentebewustzijn. ‘Geen Bijbel zonder de gemeente, maar ook geen

{==546==} {>>pagina-aanduiding<<}
gemeente zonder den Bijbel!’ dus klinkt zijne taal. ‘Bijbel en gemeente zijn de tweelingen van het Godsbewustzijn; de beide polen van alle goddelijk leven in het individu en in de gemeenschap.’ Deze beiden alleen beschouwt hij als het blijvende, het eenige op aarde dat nimmer zal vergaan. Waar werkelijk iets vernieuwd zal worden, werkelijk vooruitgang wezen zal, daar kan dit alleen door de samenwerking dezer beiden geschieden. Dit wordt aangetoond uit de geschiedenis van de stichting der gemeente, uit de vernietiging van het oude en 1000 jaren later van het nieuwe kerkelijke Rome, uit de wedergeboorte van het germaansch-romaansche leven, uit de geschiedenis der europesche volken, der Waldenzen, der hervorming, de staatkundige opkomst der Nederlanden in de zestiende-, van Engeland, Schotland, Pruisen in de zeventiende eeuw, en van Noord-Amerika, uit het woelen der zuideuropaesche volken in onze dagen, uit den toestand van Duitschland, de eenheid zijner litteratuur, den voortduur en den vooruitgang zijner poëzij, den grondslag zijner filosofie voor zooverre deze niet verbasterd is. Zoo leert hij in den bijbel den steun zien dien de menschheid behoeft en in zich zelve niet vinden kan. Maar nu ook dringt hij aan, dat de menschheid met haar in de hand tot zich zelve inkeere. Dit maakt haar geschikt om den bijbel regt te verstaan en juist te waarderen. Om dit doel te bereiken wordt de beste wijze van bijbellezen aangeduid, terwijl een zienersblik in de toekomst der menschheid geworpen het waardig slotchoor is van alles wat de lezer zich zag ontwikkelen, en het oog zijns geestes voorbijgaan.
Aan dit alles heeft de vertaler drie bijlagen toegevoegd: eene aan een ander gedeelte van bunsens werk ontleend, die ter verduidelijking van 'tgeen over abraham gezegd was moet strekken, eene waarin het oorspronkelijk der in het werk aangehaalde gedichten wordt mededeeld, en eene die iets van bunsens beschouwingen over letter en geest behelst. De laatste staat eigenlijk niet in verband tot het werk. Doch ‘daar de uitgever nog een weinig plaats over had, meende de vertaler, die plaats niet beter te kunnen gebruiken, dan door haar te wijden aan eenige bijlagen,’ die òf met het werk, òf met de gebeurtenissen van den tijd (hier onze bijbelvertaling) in verband staan. Zal men hem hierover hard vallen? Men kon geen beteren weg kiezen om zich ondankbaar te toonen tegen

{==547==} {>>pagina-aanduiding<<}
den man, die eene in zoo menig opzigt uitnemende overzetting van een uitnemend werk heeft geleverd. Hem is de lezer erkentelijkheid schuldig. Ook den schrijver? Wie die vraag juist wenscht te beandwoorden, leze zelf de bladzijden waarvan hem hier slechts eene aankondiging werd medegedeeld. Niets dan een dor geraamte is hem getoond, hij neme het werk in handen: aanschouwe de vormen, betaste de spieren, luistere naar de stem van het lichaam zelf, en oordeele dan!
b.

v.h.




De Strijd van het Christendom met het Heidendom. Geschiedenis van de lotgevallen der Christelijke Kerk in de drie eerste eeuwen, voor allen, die belang stellen in de gemeente van hunnen Heer. Naar het Hoogduitsch van H. Kritzler, door A.W. van Campen, Pred. te Opperdoes. Te Maassluis, bij J. van der Endt. 1857. In gr. 8vo. VIII en 431 bl. f 3-60.

Buitengewoon rijk is de literatuur van de Geschiedenis der Christelijke Kerk in de eerste drie eeuwen onzer jaartelling, bijzonder aan werken uit den vreemde op onzen bodem overgebragt. Als oorspronkelijk is ons op dit gebied in onze taal niet anders bekend dan het Overzigt van de Kerkgeschiedenis der drie eerste eeuwen, bewerkt door streso, en te Arnhem uitgegeven in 1828, en het beroemde werk van den Hoogleeraar moll, waarvan de tweede druk reeds in het licht verscheen. Nevens den arbeid dezer beide mannen bezitten wij verschillende werken over dit zelfde onderwerp van de hand onzer Hoogduitsche naburen, in een Hollandsch gewaad gestoken. Het werk van planck kan slechts gedeeltelijk daartoe worden gebragt, omdat hij alleen de eerste eeuw van het Christendom behandelt. Toch verdient zijn arbeid vermelding, omdat hij de baan heeft gebroken voor anderen, en het voorbeeld gegeven eener meer onpartijdige beschouwing van het Christendom in zijnen oorsprong en zijne ontwikkeling. De vertaling van zijn werk dagteekent reeds van 1819. Later verscheen het werk van neander, van hagenbach, onlangs van schaff, in onze taal, allen uitmuntende door rijkdom van inhoud, door grondigheid van onderzoek, door aangenaamheid van vorm.

{==548==} {>>pagina-aanduiding<<}

Met regt mogen wij dus vragen bij de uitgave van dit nieuwe werk over het Christendom der drie eerste eeuwen, of daaraan behoefte bestond. En ik meen, dat niemand, die met de bovengenoemde werken bekend is, deze vraag bevestigend zal beantwoorden. Mogen wij toch onderstellen, dat ieder theoloog genoegzaam vertrouwd is met het oorspronkelijk, om hieraan altijd de voorkeur boven eene vertaling te geven, dan is elke vertaling van zulk een werk voor het niettheologisch publiek, voor den beschaafden Christen bestemd. En wie zal mij nu niet gaarne toestemmen, dat de zoodanigen vooreerst nog genoeg voedsel voor hun onderzoekenden geest kunnen vinden in hetgeen neander, moll, hagenbach en schaff op dit terrein hebben geleverd? Intusschen, nu eenmaal de Hollandsche uitgave is geschied, kennen wij gaarne eene plaats toe aan den arbeid van kritzler nevens dien der genoemden.
De naam van den Schrijver was ons geheel en al onbekend; of hij meer geschreven heeft, zouden wij betwijfelen. Zijn werk schijnt de aanvang te wezen eener algemeene Kerkgeschiedenis. Uit welk oogpunt hij de geschiedenis der eerste eeuwen van het Christendom beschouwt, blijkt ons uit hetgeen hij zegt in zijne Inleiding. De verkondiging van het Evangelie scheidt de geschiedenis in twee groote deelen, in die der oude en der nieuwe wereld. Wat de nieuwe wereld van de oude onderscheidt met betrekking tot gewoonten en zeden, met betrekking tot wetenschap en kunst, het is alles eene vrucht van het Christendom. Maar op welke wijze is de oude in den nieuwen tijd overgegaan? Hoe heeft de kiem des nieuwen levens zich ontwikkeld? Hoe is zij tot stand gekomen, deze eenige hervorming der wereld, wier werking tot op den huidigen dag nog voortduurt, die over alle volkeren van den aardbol, van het Oosten naar het Westen zich uitstrekt, en ook ons van alle kanten omringt, en eenen veelvermogenden invloed op ons uitoefent? Deze vragen alleen moesten de Kerkgeschiedenis der eerste eeuwen, waarin de grondslagen van het tegenwoordige gelegd zijn, reeds tot een voorwerp van aller warme belangstelling maken.
De geheele Inleiding, waarin de waarde van de Kerkgeschiedenis in het algemeen en der eerste drie eeuwen in het bijzonder wordt ontwikkeld, is regt geschikt om den lezer

{==549==} {>>pagina-aanduiding<<}
met hooge ingenomenheid voor dit werk te bezielen. De stijl is hier bij uitnemendheid boeijend, gespierd en schilderachtig. Schoon is de beschouwing van des Christens roeping met betrekking tot het Christendom en tot de Heilige Schrift. Zelden hebben wij verder met zoo veel juistheid en onpartijdigheid de godsdiensten der oude wereld beoordeeld gezien. Het goede en voortreffelijke, dat bij Heidenen en Joden gevonden werd, wordt niet uit blinde voorliefde voor het Christendom voorbijgezien, maar integendeel in al zijne waarde erkend; terwijl aan den anderen kant wordt aangetoond, hoe geene enkele godsdienst, ook niet de wijsheid van Grieken en Romeinen, in staat was de geestelijke behoeften van den mensch te bevredigen.
Na een algemeen overzigt van het veelgodendom en zijnen invloed op de zedeleer en de zedelijkheid der volken, die het waren toegedaan, vestigt de Schrijver meer bepaald het oog op die volken, waar de kiemen van ontwikkeling en beschaving, de beginsels van godsdienstig leven zijn te bespeuren, zoo als de Persen, de Indiërs en Egyptenaren, de Pheniciërs, en vooral de Grieken en Romeinen. Vrij uitvoerig wordt ook over de wijsbegeerte, zoo als deze bloeide onder de beide laatste volken, gehandeld. Met fiksche trekken wordt de opkomst en het toppunt der wereldheerschappij van Rome geteekend, en het allengs toenemend inwendig verval van den Romeinschen Staat, tot dat hij ten laatste in puin stortte en te gronde ging. Eindelijk gaat aan de behandeling van het eigenlijk onderwerp nog eene breede schets vooraf van Israëls geschiedenis en godsdienst.
Zulk eene uitvoerige Inleiding achten wij goed en noodig voor een werk als wij voor ons hebben, vooral indien dit de aanvang is eener algemeene Kerkgeschiedenis. In het bijzonder is eene duidelijke voorstelling van het Heidendom der oude wereld een eerste vereischte, om den strijd tusschen het Christendom en Heidendom goed te verstaan. Veelal, wanneer er sprake is van de Evangelie-prediking der Apostelen en hunner opvolgers aan Heidenen, wordt er gedacht aan de Heidenen van den tegenwoordigen tijd, ruwe, onbeschaafde volken. Maar deze komen in geene vergelijking met de Heidenen uit den tijd van de optrede des Christendoms in de wereld. Toen ging juist beschaving en zin voor kunsten en wetenschappen

{==550==} {>>pagina-aanduiding<<}
gepaard met de dienst der afgoden. Eene geheel andere taak had, b.v., paulus op den Areopagus en te Corinthe te vervullen dan onze tegenwoordige zendelingen in de Heidenwereld. Dit is zeer juist aangewezen door hagenbach in zijne Kerkgeschiedenis der eerste eeuwen.
Minder noodig schijnt het ons toe, dat ook de geschiedenis van Israël zoo uitvoerig behandeld is. Het zou voldoende zijn geweest hier de hoofdpunten aan te stippen, en meer dan geschied is het wezen der Mozaïsche godsdienst in het licht te stellen. Wanneer wij nu, na die lange wandeling door de Heidenwereld en het Jodendom, eindelijk tot het Hoofdstuk zijn genaderd, dat tot opschrift draagt: Het nieuwe Godsrijk, dan zien wij ons zonderling verrast dit onderwerp in niet meer dan drie bladzijden te zien afgehandeld. Van den aard des Christendoms, tegenover de vroeger beschreven godsdiensten, vernemen wij niets. In zeer algemeene omtrekken wordt het beeld van den christus geschetst en voortgespoed naar de geschiedenis der uitbreiding van het Godsrijk. En ook hier missen wij veel wat wij hadden gewacht en gewenscht. Wie de Apostelen zijn, hunne roeping, hun karakter, hunne vorming, wordt in het geheel niet vermeld, en daarentegen worden wel de onzekere overleveringen omtrent enkelen hunner medegedeeld. Geheel het Apostolische tijdvak wordt wederom in vijf bladzijden afgehandeld.
Zietdaar enkele aanmerkingen, die wij op dit werk hebben te maken. Het is geschreven voor allen, die belang stellen in de gemeente van hunnen Heer. Voor de zoodanigen is het bij uitnemendheid geschikt, en munt zelfs boven andere werken van deze soort door bevalligen en boeijenden vorm uit. Wat de vertaling aangaat, daarvoor hebben wij niets dan lof. Op eenige weinige onnaauwkeurigheden na, die wij hier en daar aantroffen, is zij zuiver, en geeft de kracht van het oorspronkelijke, den hier en daar verheven stijl op eene wijze terug, die den Vertaler eer aandoet. Weinig evenwel zal de kerkgeschiedkundige wetenschap met dit werk gewonnen hebben. Al te duidelijk is het toch, dat de historische kritiek de pen van den Schrijver niet heeft bestuurd. Onder anderen blijkt dit, wanneer het visioen van konstantijn den Groote wordt medegedeeld, en kritsler zich vergenoegt den geschiedschrijver eusebius te laten spreken, zonder een enkel woord van

{==551==} {>>pagina-aanduiding<<}
toelichting bij zijn verhaal te voegen. Dit ééne voorbeeld kan met vele anderen worden vermeerderd, doch reeds genoeg ter aankondiging van dit werk, en ter aanwijzing van de plaats die het toekomt in de literatuur van de Kerkgeschiedenis der drie eerste eeuwen.
-R-




Verspreide Leerredenen van J.J. van Oosterzee. 1843-1855. Te Rotterdam, bij van der Meer en Verbruggen. 1856. In gr. 8vo. X en 484 bl. f 3-75.

Deze bundel verspreide Leerredenen houdt zich niet aan het gewone twaalftal, maar bevat niet minder dan zeventien preken, waaronder oude bekenden, als: Aärons dood, Oudejaarsavond 1848, Rome's Overwinnaar, Een oude Strijd, De slaande Engel, Bedreigd maar veilig, Bijbelbeschouwing, Winterbeschouwing (de beide laatste vroeger uitgegeven onder den titel Natuur en Schrift). De Uitgevers hebben gezorgd, dat wie reeds in het bezit waren van deze leerredenen, de overige, die deels in periodieke geschriften zijn opgenomen, deels alleen voor vrienden gedrukt en door andere vrienden afgeschreven zijn, afzonderlijk kunnen verkrijgen. Die overige nu zijn: Afscheidsrede te Eemnes, Hebr. xiii:8; De zaligheid der hongerigen en dorstigen naar geregtigheid, Matth. v:6; Klein geloof, Matth. xiv:28-32; Het licht in den nacht, Lucas ii:8-12; Het éénige rustpunt, Psalm lxxiii:25, 26; Eene Avondmaalsvraag, Joh. v:6; Christelijke Morgenbetrachting, Rom. xiii:12a; Naäman de Syriër, 2 Kon. v:1-19; De Brief aan Philémon.
Belangrijk is zeker deze bundel, omdat hij ons den gevierden prediker van stap tot stap gedurende een tijdperk van 12 jaren laat volgen, en ons de ontwikkeling van den man doet gadeslaan. Die ontwikkeling is intusschen zeer natuurlijk en geleidelijk. Wie de eerste leerredenen van dezen bundel leest, zegt, zoo hij der zake kundig is: zietdaar den arbeid van een veelbegaafd, geleerd, dichterlijk, gevoelig meer dan verstandig, goedhartig meer dan stoïsch man - en van wie zich zoo in 1843 deed kennen, moest in onzen tijd na 12 jaren wel dat komen wat nu van hem gekomen is: bij hem moest langzamerhand eene steeds meer besliste overhelling tot de orthodoxie zich openbaren, maar dat op zulk eene wijze als

{==552==} {>>pagina-aanduiding<<}
wij het tegenwoordig meer vinden, namelijk, dat het systeem niet tot zijne consequentie komt; veel wat orthodox en piëtistisch is kan v. oosterzee aantrekken uit oorzake van zijne vurige verbeelding en zijn lust om meer te gevoelen dan te denken - maar juist verbeelding en gevoel verhinderen hem om op-en-top een calvijn te worden. Dat er in den vorm van 's mans leerredenen niet zoo heel veel verandering zou komen, was ook te voorzien. Natuurlijk maken jaren en ondervindingen den mensch wat kalmer, maar bij sommige gedeelten gaat de man met zijne rijke verbeelding nog wel op het terrein van valsch vernuft. Doch in den grond der zaak is, behalve het dikwijls verlaten van de stationnaire drievoudige verdeeling, weinig wijziging in de preekmanier gekomen. Meent ge dat v.o. meer naar de ware stem der kritiek had moeten luisteren: wenschen mogt gij het zeker; maar 't zou bijna bovenmenschelijk geweest zijn, waar een ontelbaar auditorium wekelijks prees, eene enkele lakende stem met de meeste aandacht aan te hooren.
Zoo kan het oordeel over dezen bundel kort wezen: hij bevat Leerredenen van Dr. j.j. van oosterzee - hare groote voortreffelijkheid en hare zwakkere zijde zijn bekend.
Noodig zal 't niet zijn die beide leerrede voor en leerrede na aan te toonen. Dat zou op den duur vervelend worden. Nuttig blijft het altijd voor jonge en oude predikers, iedere preek van zoo groot een man als v.o. te bestuderen, op zijn kiezen van teksten, zijne inleidingen, zijne dispositiën, zijn stijl en zijne taal naauwkeurig te letten; maar overbodig wordt het voor de openbare kritiek om hem onophoudelijk op zijne homiletische zonden te wijzen; ééns heeft hij bij de aankondiging van ten kate's preken in de Jaarboeken voor Wetenschappelijke Theologie eene soort van homiletische geloofsbelijdenis afgelegd, en daaruit ziet ieder, dat het gevoel bij den man ook op dit gebied voorzitter is; de meesten die het bovenaan stellen, komen zoo goed niet teregt als hij: ja, 't mag wel een wonder heeten, dat hij zoo teregt komt. Doch wie kan in ernst disputeren met iemand, die, b.v., de waarde en den eisch van den tekst hoog roemt, maar toch meent, dat het in sommige gevallen geoorloofd is dien als motto te gebruiken, die zoo goed eene geheele preek op een tekst kan bouwen, en toch de vrijheid neemt om der gemeente luchtkasteelen aan te bieden, zoo als de Winterbeschouwing en vooral het licht in den nacht, waar Lukas ii:8-12

{==553==} {>>pagina-aanduiding<<}
als tekst wordt voorgelezen, en per allegoriam 's Heeren geboorte als een licht in den nacht van onkunde, zonde, onheil en dood wordt aangewezen. Hetzelfde geldt van de Avondmaalsvraag en van Naäman's genezing. Hier echter geen homiletische excurs over een punt, dat nog zoo weinig vast staat; want zouden de tekstvereerders ook niet te ver gaan, en, menige analogie op geestelijk gebied voorbijziende, niet vele schoone teksten onbruikbaar maken, of zoo te gebruiken, dat maar 2% van de toehoorders de gansch partieuliere omstandigheid, die naauwkeurig wordt behandeld, bij zich zelf weêrvindt? - Gezwegen dan ook ditmaal van onverdedigbare disposities, gelijk bij de behandeling van den Brief aan Philémon, die belangrijk heet voor onze Christelijke kennis, voor ons Christelijk geloof, voor ons Christelijk leven. Vraagt ge niet ieder oogenblik: waarom dit in I en niet in II, of in II en niet in III, enz.?
Maar wat schandelijk zou zijn om te zwijgen? Als Ref. niet, ondanks alles wat de kritiek gebiedt te laken, met de hoogste ingenomenheid melding maakte van al den zegen dien zijn gemoed heeft ontvangen door de lezing van deze preken. Daar is er niet ééne, die hij niet gelezen heeft met vrucht voor zijn Christelijk leven. Meestal was hij verbaasd en opgetogen. Wat schat van kennis in dat hoofd! wat rijkdom van godsdienstig gevoel in dat hart! wat ernstige nadruk! wat levendigheid en heerschappij over alle vormen! Het strekt ons Vaderland tot eer, dat v.o. nu zoo vele jaren lang de gevierde redenaar is geweest, maar het strekt ons Vaderland tot oneer, niet dat sommigen met openhartigheid op 's mans gebreken wijzen, maar dat zij dit doen op een toon, die getuigt dat men zijne heerlijke redenaarsgaven geheel voorbijziet. Ref. heeft misschien op iedere preek honderd zoowel groote als kleine aanmerkingen, maar ook in iedere preek vindt hij wel duizend of tien-duizend schoonheden. Die over het kleingeloof van Petrus spant, zijns achtens, de kroon.
Ééne lofspraak nog. Menschen van gevoel en van fantasie, die in onzen tijd meest der orthodoxe rigting zijn toegedaan, vervallen op den preekstoel ligt tot (wij zullen maar zeggen) geestelijke aardigheden; woordspelingen loopen daar ook veel onder. Dan zegt men ter hunner verdediging: ‘dat behoort nu tot 's mans persoonlijkheid!’ maar v.o. bewijst, dat hij zijn best doet om dat kenmerkende in zijne persoonlijkheid uit te

{==554==} {>>pagina-aanduiding<<}
wisschen - en wèl hem! In de zeventien leerredenen vindt men maar ééne aardigheid van dat genre. Ref. wil nu maar niet spreken van een elisa's aandrang, een elisa's hulp, een elisa's hart, hoewel die manier van uitdrukken ook wel eens een glimlach kan opwekken. Maar hij bedoelt deze periode (bl. 447): Och, Gel.! het verschilt zoo onbedenkelijk veel, of men een Testament leest - vergeef[t] mij dat ik een zonderlinge, maar juiste uitdrukking overneem - met het oog van een Notaris, of met het oog van een Erfgenaam! Ziet, v.o. maakt nog zijn excuus, en dat mag ook wel. Ja, de meesten hooren dit wel gaarne, want het gebrek aan lust in de eenvoudige leer der waarheid kan op allerhande manieren worden aangevuld - en - eene preek met zulke aardigheden amuseert - maar laat ons ernstig zijn! Die aardigheden, zoo als Ref. maar ééne bij v.o. vond, doch die gansch niet uitheemsch zijn onder de menschen van zekere rigting, nemen de meeste goede vrucht der prediking weg. Die leerrede kreeg stellig den naam van de ‘Notarispreek’, er werd braaf gelagchen door ouden en jongen, juist dewijl zij zoo iets in eene preek hoorden, maar om nu als een erfgenaam te gaan lezen: daartoe kwam niemand. Wonder toch, les extrêmes se touchent! Waar men alleen hoogen ernst verwacht, vindt men dien vaak doormengd met scherts en luim. Zou 't ook zijn dat de natuur boven de leer gaat, en terwijl deze beveelt van alle kermisgrappen een afschuw te hebben, gene toch iets dergelijks vordert, en ze nu geeft en zoekt ter plaatse waar zij volstrekt niet te pas komen? Het kwaad is zoo erg en schandelijk,
dat Ref. ook bij de minste aanleiding er toe er op wijzen wil, en zich nogmaals verblijdt dat v. oosterzee maar éénmaal de heiligheid van den kansel uit het oog verliest. Daartegenover staat nu de geheele bundel ten bewijze, dat de man van smaak en van ernst op eene andere wijze de gemeente kan stichten en ook vermaken. Want, in waarheid, gij moet wel bevooroordeeld zijn, zoo deze zeventien Leerredenen u niet een schat van geestelijk vermaak en van onwaardeerbare stichting opleveren.




Twee Adressen aan de Algemeene Synode der Nederlandsche Hervormde Kerk, ter indiening bij hare aanstaande Julij-
{==555==} {>>pagina-aanduiding<<}

vergadering in gereedheid gebracht door Mr. is. da costa. Te Amsterdam, bij H. de Hoogh. 1857. In gr. 8vo. 8 bl. f :-10.

Het eerste dezer adressen begeert van de Synode: ‘opheffing der verplichtheid voor de genen die naar het Leeraarsampt in de Nederlandsche Hervormde Kerk staan, om hunne opleiding bij eene Nederlandsche Theologische Faculteit, met name eene onzer Nederlandsche Hoogescholen, ontfangen te hebben’; het tweede verlangt ‘een onbepaalde verdaging van de aangekondigde herziening der Nederduitsche Bijbelvertaling.’
Wij hebben de lijst van de leden der Synode op dit oogenblik niet voor ons; doch zoo ver ons geheugen reikt, komt daarop niemand voor, die met den Heer d.c. instemt. Onder zulke omstandigheden kunnen zijne adressen bezwaarlijk als ernstig gemeende verzoekschriften beschouwd worden, maar moet men ze nemen voor bloote reservatiën van regt. Als zoodanig staan ze d.c. zeker volkomen vrij; maar kunnen ze hem en de zijnen ook luttel baten. De Synode zal, vertrouwen wij, het eerste adres afwijzen, wijl men op een kerkelijk examen wel iemands aangeleerde kennis, maar noch zijne algemeene wetenschappelijke vorming en ontwikkeling, noch zijne voor een predikant zóó noodzakelijke wereld- en menschenkennis, gelijk men die alleen op universiteiten verkrijgen kan, vermag te beoordeelen: - wèl keuren wij 't hoogst wenschelijk, dat bij eene nieuwe regeling van 't hooger onderwijs een wat naauwlettender zedelijk toezigt en tucht worde ingevoerd, ten einde de wereld- en menschenkennis der studerende jongelingschap niet in zondenkennis verbastere; - de Synode zal, vertrouwen wij, ook het tweede adres afwijzen, wijl de ware eerbied voor den Bijbel toch wel daarin zal gelegen zijn, dat men hem overeenkomstig de meening zijner schrijvers versta, 't geen met de oude Statenvertaling niet wel mogelijk is, en wijl niet iederéén zóó van den partijgeest doortrokken is als de Heer d.c., die geene vertaling des Bijbels mogelijk acht, zonder dat het aan toon, gang en gehalte daarvan blijken zou, of men rationalist dan supranaturalist ware, ja, die zelfs eene zóó geheel partijlooze (en dus de éénig waarheidlievende) bearbeiding der letter voor ‘bloot en dood werktuiglijk’ verklaart. In dit tweede adres wordt ook de qualifieatie der Synode tot het instellen eener Bijbelvertaling betwijfeld, als

{==556==} {>>pagina-aanduiding<<}
zijnde zij ‘een administratief kerkelijk lichaam’. Zij is dat, ja, maar niet alleen; want door Art. 11 van het Algemeen Reglement is haar o.a. ook de handhaving der Christelijke en Hervormde leer en de vermeerdering der Godsdienstige kennis toevertrouwd.
Intusschen kan men altoos ook van zijne tegenpartij nog wel wat leeren. Dat onze Bijbelvertalers zich aan den textus receptus zullen moeten houden, is ons van den beginne af een aanstoot geweest. Wij verlangen, evenzeer als d.c., van hen ‘geen vertaling met schikking nog naar dwaalbegrippen van hunnen tijd’; ‘geen Bijbelvertaling voor het volk, terwijl zij voor zich zelve eene nog andere en betere kennen’. En dat ‘de taal, in welke de overzetting geschiedt, een zoo bijkomstig punt is geacht, dat de bepaalde zorg daarover als een latere arbeid, na voltooijing der herziening zelve, aan twee Reviseurs is overgelaten’, achten wij mede eene niet onbillijke grieve. Met dit een en ander - al is 't op den wenk van haren antagonist - te verhelpen, toone de Synode eene wijze edelmoedigheid!
Dan, op den omslag der beide genoemde adressen ontmoeten we nog een derde adres: Aan den Koning. 't Is van dezen opmerkelijken inhoud: ‘Moge het Uwer Majesteits Regering behagen kennis te nemen van de voor Kerk en Natie gewichtige aangelegenheden, in beide Adressen besproken. Verre ligt voorzeker van den Ondergeteekende het denkbeeld, om in het inwendige van Godsdienstaangelegenheden de tusschenkomst van den Staat te verlangen. Met een des te geruster gemoed brengt hij bij U.M. den ernstigen wensch en het nederig verzoek in, dat bij name de bij Adres I gevraagde opheffing der bepalingen, waardoor de Nederlandsche Hervormde Kerk zich aan de Oppermacht der Wetenschap van onze Lands Academiën heeft prijs gegeven, door den zedelijken invloed van U.M.s Regering ondersteund en bevorderd moge worden.’
Als wij wèl zien, wil de Heer d.c., dat Z.M.s Regering aan de letter van het ‘geen jus in sacra’ getrouw blijve, maar ten gunste van ééne Godsdienstige rigting het beginsel door zijdelingschen invloed krenke. Of dat eerlijk, en dus Christelijk, gehandeld zou zijn? Wij hebben betere gedachten van Z.M.s Regering.
v.p.






{==557==} {>>pagina-aanduiding<<}

Verslag aan den Minister van Oorlog, over den Schelpkalk en de Schelpkalkbranderijen in Nederland, door J.P. de Bordes, 1sten Luitenant der genie, Adjudant in de 1ste inspectie van fortificatiën, en Dr. J.W. Gunning, Lector in de Scheikunde aan de Hoogeschool te Utrecht. Te 's Gravenhage, bij van Weelden en Mingelen. 1857. In gr. 8vo. 78 en III bl. en 1 uitsl. plaat. f 1-:

In vele landen, die aan zee gelegen zijn, en geene kalkrotsen bezitten, gebruikt men sinds langen tijd de door de zee op het strand geworpen schelpen, om daaruit kalk voor metselwerk te bereiden. Deze kalk, onder den naam van schelpkalk bekend, maakt in ons Vaderland eene algemeen bekende en veelvuldig gebruikte bouwstof uit, over wier waarde, in vergelijking met die van den steenkalk, de meeningen echter zeer uiteenloopen. Gewoonlijk achtte men den schelpkalk als van minder goede hoedanigheid dan de steenkalk; doch men wist zich van de oorzaak hiervan geene rekenschap te geven, zoodat de Haarlemsche Maatschappij van Wetenschappen in 1815 het noodig oordeelde daaromtrent eene prijsvraag uit te schrijven. Het met goud bekroonde antwoord hierop, van de hand van den Hoogleeraar john, te Berlijn, verspreidde eenig licht over deze zaak. Het bleek uit zijne analyses van schelpen, dat, gelijk men vroeger reeds meende, deze grootendeels uit koolzuren kalk bestaan; dat zij alzoo een zeer werkzamen kalk konden opleveren; doch dat, waarschijnlijk ten gevolge van onvolkomen branding, de daarvan verkregen kalk vele onwerkzame bestanddeelen bevat.
Er heerschte echter in dit opzigt een groot verschil tusschen de schelpkalken, op onderscheiden plaatsen bereid. Het Ministerie van Oorlog, dat eene aanzienlijke hoeveelheid kalk behoefde tot uitvoering der verdedigingswerken van ons land, trachtte door onderscheiden bepalingen zich van de deugdelijkheid van den kalk te verzekeren. In den loop der tijden heeft men daartoe van Regeringswege verschillende voorschriften voor schelpkalkmortels gegeven; doch ten einde eens voor altijd een zekeren grondslag te hebben, en ten einde de oorzaak te vinden, waarom de schelpenbranderijen met zulk uitstekend materiaal zoo mageren kalk opleveren, heeft het

{==558==} {>>pagina-aanduiding<<}
Ministerie van Oorlog in het vorige jaar de H.H. de bordes en gunning uitgenoodigd, daaromtrent een uitvoerig onderzoek in het werk te stellen. Den uitslag van dat onderzoek vindt men in het bovengenoemde Verslag, dat op last van het Ministerie gedrukt is.
Na een kort en vlugtig historisch overzigt, onderzoeken de Schrijvers de schelpen, die op de Nederlandsche kusten gevonden en voor de kalkbranderij gebruikt worden. Van deze, hoewel grootendeels uit de schalen van Mactra solida en Cardium edule bestaande, onderscheidt men in den handel: de Akerslootsche, Texelsche, Beverwijksche, Alkmaarder, Haarlemsche, Leydsche, Maassluissche en Wieringer schelpen, die onderscheiden waarde hebben. Vier dezer soorten, genomen zoo als zij in de ovens geladen worden, zijn door hen scheikundig onderzocht. Zij vonden daarbij in twee soorten van Akerslootsche, in Texelsche en in Leydsche schelpen: 95,07,- 91.52, - 91.36, - 97.10 ten 100 koolzuren kalk; zoodat de schelpen geacht kunnen worden uit nagenoeg zuiveren koolzuren kalk te bestaan met sporen van andere zouten; terwijl het overige grootendeels wordt uitgemaakt door ingemengd zand, dat van 0.8 tot bijna 7% bedraagt. - De schelpen leveren dus eene goede grondstof op voor den kalk, daar de koolzure kalk bij branding zijn koolzuur verliest en kalk terug laat. Ook het fijne zand is niet geheel onwerkzaam, in zoo verre het bij de hitte van den oven, met behulp der geringe hoeveelheid alcaliën uit de schelpen, gedeeltelijk in oplosbaar kiezelzuur wordt veranderd.
In de tweede plaats komt de brandstof, waarmede de schelpen gebrand worden, in aanmerking, en zoo veel te meer, omdat de ovens zoodanig zijn ingerigt, dat de asch der brandstof met den kalk vermengd wordt. Die brandstof is in de meeste ovens ligte turf, afkomstig uit de hooge veenen in Drenthe en Overijssel. - Van twee dier aschsoorten wordt bl. 14 eene analyse medegedeeld, waaruit blijkt, dat de zamenstelling dezer asch zeer verschillend kan wezen. In de eene toch vonden zij 26% zand, 27.7% aluinaarde en geen spoor van ijzer-oxyde, en in de andere 9.5% zand, 7.5 aluinaarde en 41.3% ijzer-oxyde. Hieruit volgt, dat de aard der mortels ook door de ingemengde aschsoorten gewijzigd kan worden; doch gelukkig is die wijziging slechts zeer gering, omdat de

{==559==} {>>pagina-aanduiding<<}
hoeveelheid asch in verhouding tot den kalk uiterst klein is.
Uitvoerig worden daarna in het Verslag de ovens en de wijzen van branden beschreven en afgebeeld. De gemetselde ovens hebben den vorm van een afgeknotten kegel, of van dezen, geplaatst op een cilinder. - Men vindt onderaan in de ovenmuren overwelfde gaten (monden genaamd) tot aanvoer van lucht. Voorts zijn daarin twee openingen, eene boven, om den oven te laden, en eene beneden, om dien te lossen. De oven wordt geladen met afwisselende lagen turf en schelpen, en bij de branding worden de benedenste lagen turf aangestoken. Als de turf verbrand is, worden de gebrande schelpen uit den oven gehaald, en deze kan op nieuw geladen worden.
Op welke wijze dit alles nu ingerigt is, en het branden en blusschen geschiedt in eenigen onzer voornaamste kalk-ovens, namelijk te Katwijk, aan de Dedemsvaart en te Zwartsluis, zulks wordt in het Verslag breedvoerig uiteengezet en vergeleken.
Daarna komt het Verslag tot de zamenstelling van eenige ongebluschte en gebluschte schelpkalken.
Door scheikundig onderzoek is gebleken, dat de kalk op de genoemde wijze verkregen, zeer verschillend kan zijn, en dat zijne zamenstelling niet in verband staat tot de hoeveelheid koolzuren kalk in de schelpen bevat. Terwijl de meest onzuivere der onderzochte schelpsoorten, bij volkomen branding, een kalk moest opleveren, die 85.5% aan vrijen kalk bevatte, vindt men dat alleen de beste kalk te Katwijk gemaakt, en ééne soort, aan de Dedemsvaart gebrand (met 78.4 en 83.9% kalk), eenigzins daartoe naderen. De overige onderzochte soorten bevatten veel minder vrijen kalk, namelijk 47.5 - 53.8 - 58.3%. - De oorzaken hiervan zoeken d.b. en g.:1o. in de slechte inrigting der ovens en de daardoor te weeg gebragte onvoldoende branding, en 2o. in de vermenging van den achterblijvenden kalk met de asch der brandstof, hoezeer de laatste oorzaak slechts van geringe beteekenis is.
Ten einde uit de scheikundige zamenstelling van den kalk tot zijne hoedanigheid te kunnen besluiten, doen zij opmerken, dat men bij den kalkmortel drie soorten van bestanddeelen kan onderscheiden, werkzame, onwerkzame en nadeelige bestanddeelen. - Tot de eerste rubriek behooren, behalve

{==560==} {>>pagina-aanduiding<<}
den kalk zelven, het oplosbaar kiezelzuur en de alcalien, waarvan het eerste den kalk hydraulische eigenschappen mededeelt, d.i. in staat stelt, om onder water hard te worden. Hoewel nu de hydraulische kalk, bij welken dit vermogen voornamelijk vereischt wordt, eene veel grootere hoeveelheid oplosbaar kiezelzuur bevat, dan de schelpkalk, zoo is toch deze rijker hieraan dan de vette steenkalk, zoodat de schelpkalken op zich zelve met zand als luchtmortel gebruikt, een krachtiger mortel geven dan vette steenkalken (bl. 27). Deze uitkomst der scheikundige analyse wordt op merkwaardige wijze bevestigd door proeven, vóór eenige jaren door den Heer de bordes genomen, om de waarde van den schelpkalk en den vetten Luikschen kalk te bepalen als bestanddeelen des mortels.
Onder de onwerkzame bestanddeelen van den schelpkalk rangschikken de Schrijvers in de eerste plaats den koolzuren kalk, wiens aanwezen een gevolg is van onvolkomen verbranding. Vervolgens brengen zij daartoe aluinaarde, ijzeroxyde en magnesia, wier invloeden echter nog niet geheel bekend zijn.
Nadeelige bestanddeelen eindelijk zijn vooral keukenzout en gips; vooral het eerste, dat bij ontleding tot vorming van Chloorcalcium aanleiding geeft, en daardoor den kalk steeds vochtig houdt. Het is daarom van belang, dat de schelpen vóór het branden behoorlijk uitgeregend zijn, zoodat al het zeewater goed is afgespoeld. Om diezelfde reden behoort men ook nimmer den kalk met zout water te blusschen.
Uit hunne onderzoekingen nu leiden de Schrijvers deze gevolgtrekkingen af:
Een hoofdgebrek bij de ovens is, dat de toevoer van lucht tot de brandstof niet voldoende is. Deze toevoer is noodig, zoowel om den warmtegraad te verhoogen, als om door den opstijgenden luchtstroom het koolzuur van den koolzuren kalk te helpen uitdrijven.
Ten anderen is de minder goede hoedanigheid van den kalk een gevolg van de ontoereikende hoeveelheid en van de slechte hoedanigheid der brandstof.
De bewijzen van dit slechte branden vindt men, behalve in het bovengenoemde, ook in de geringe uitzetting van den kalk bij het blusschen.
Eindelijk geschiedt ook dit blusschen gebrekkig, want bij

{==561==} {>>pagina-aanduiding<<}
zekere hoeveelheid kalk wordt altijd eene standvastige hoeveelheid water gevoegd, terwijl integendeel die toevoeging geregeld moest worden naar het gehalte aan vrijen kalk in den schelpkalk aanwezig. Bij al de onderzochte monsters was 10 tot 16% water te veel bij den kalk gevoegd.
Dit blusschen aan den oven is ook nadeelig, omdat de versteening door het oplosbare kiezelzuur dan reeds terstond, vóór het gebruik van den mortel, aanvangt; omdat de gebluschte kalk snel koolzuur uit de lucht aantrekt; en hierdoor de hoeveelheid onwerkzame bestanddeelen vergroot; omdat eindelijk hierdoor het vervoer van den kalk onnoodig verzwaard wordt.
Dien ten gevolge stellen de Schrijvers aan de Regering voor, om den schelpkalk levendig (beter levend) op de landswerken te doen leveren, hem streng te doen keuren, en voor de keuring een minimum van werkzame bestanddeelen des kalks te bepalen. - Die keuring kan alleen door een scheikundig onderzoek geschieden.
De wijze waarop die keuring moet geschieden, wordt in eene Bijlage nader ontwikkeld, terwijl men in even zoo veel andere Bijlagen vindt opgegeven, de bijzonderheden van het scheikundig onderzoek, de overzigten in tafels van de onderzochte stoffen; een verslag van proeven genomen ter vergelijking van mortels van vetten Luikschen kalk met mortels van schelpkalk; en eene proef van bepaling van de zamenstelling der mortels van schelpkalk.
Uit het gegeven overzigt ziet de lezer dezer bladzijden, dat het Verslag der H.H. d.b. en g. belangrijke zaken bevat, en nuttige wenken aan de kalkbranders geeft. Te regt heeft daarom het Ministerie van Oorlog dit verslag doen drukken en verkrijgbaar gesteld. Hierdoor zal het welligt - wat wij van harte wenschen - kunnen medewerken, om de schelpbranders eene betere bereiding van schelpkalk te doen aannemen, en om de slechte mortels van 's lands werken te doen weren.

r.

Archief. Vroegere en latere Mededeelingen, voornamelijk in betrekking tot Zeeland. Uitgegeven door het Zeeuwsch Genootschap der Wetenschappen. II. Te Middelburg, bij de Ge-
{==562==} {>>pagina-aanduiding<<}
broeders Abrahams. 1856. In gr. 8vo. IV en 71 bl., met gelith. platen. f 1-50.

Jammer, dat de vroegste bewoners van ons land niet in staat waren de voorvallen van hunne dagen te boek te stellen. Daardoor zijn de tijden vóór christus ten eenenmale onbekend. En wat wij van het Romeinsche en Frankische tijdvak weten, berust op de schrale en gebrekkige berigten van vreemden. Eerst met de komst der Christen-zendelingen gaat eenig meerder licht op, hoewel de eigenlijke Historie van nog later tijd begint. Uit de hier en daar ontdekte overblijfsels, inzonderheid uit de in oude begraafplaatsen gevonden munten heeft men beproefd het ontbrekende eenigermate aan te vullen. Walcherens Noorderstrand leverde daarvan een grooten voorraad. Zijn de nehalennia's eene prooi der vlammen geworden, Domburg's omtrek verschaft bij voortduring nieuwe penningen en andere gedenkstukken uit de grijze Oudheid en latere dagen, die van zijnen vroegeren bloei getuigen, en voor de kennis van hetgeen op onzen bodem plaats had, van gewigt zijn.
De Heer rethaan macaré, die in 1837 van de gevonden munten een verslag had uitgebragt, heeft in de Algemeene Vergadering van het Zeeuwsch Genootschap van den 5den April 1854 over den sints eerstgenoemd jaar nieuw verkregen oogst eene tweede Verhandeling voorgedragen, die door de zorg van het Genootschap thans het licht ziet. Aan de Verhandeling gaat een onderzoek vooraf: of van de vroeger bij Domburg gelegen plaats ook eenig Gedenkschrift of Charter melding maakt? Het gevoelen van van asch van wijck en dresselhuis, die er de in den togt van juliaan voorkomende Castra Herculis door verstaan, wordt verworpen, op grond dat die aan den mond des Rijns moet gezocht worden, en er nicts van hetgeen aan eene Romeinsche legerplaats doet denken, gevonden is. De Schrijver verstaat er liever het beroemde Witlam door. Doch het ‘emporium juxta ostium Mosae fluminis’ blijft een groot bezwaar. Is het te denken, dat gelijktijdige Schrijvers den stroom die bij Domburg in zee stort, onder den mond der Maas zullen begrepen hebben? Hunne woorden wijzen naar den Briel of Goeree, waar, gelijk bekend is, in 1618 de grondslagen eener stad ontdekt zijn.
Tot de beschouwing zelve der gevonden munten overgaande,

{==563==} {>>pagina-aanduiding<<}
behandelt de Heer macaré eerst die uit het Romeinsche tijdvak, met uitzondering van sommigen, van geene groote waarde als te veel uitgesleten. De jongste zijn van den Keizer tetricus, onder of kort na wiens regering het oude Domburg verwoest schijnt.
Talrijker en beter bewaard, ook zeer zeldzame en onuitgegevene, zijn de gevondene uit het Frankische tijdvak; die op de bij de beschrijving gevoegde afbeeldingen de eerste plaats innemen, ten deele uit het overgangstijdperk der nabootsing van de Romeinsche Keizerlijke munt, waaraan het volk alleen waarde toekende, ten deele van verschillende grootte uit den tijd, waarin de Frankische Koningen gouden munt lieten slaan met hunne beeldtenis en met den naam der muntmeesters voorzien. Een aantal van 185 stuks houdt de Heer macaré voor munten van het oude Koningrijk Kent afkomstig, die elders zeldzaam voorkomen. Zij pleiten, met de reeds vroeger in het bezit van het Genootschap zijnde Angel-Saksische munten, voor een druk verkeer met de tegenoverliggende Brittannische kust.
De vervalsching en vermindering van gehalte door de menigvuldige muntmeesters van het Merovingische tijdvak begaan, had de gouden munt alle vertrouwen doen verliezen, en tot het slaan van kleine zilveren munten doen besluiten, tot dat de Karolingische Vorsten in plaats van de gouden de zilveren munt wettelijk invoerden. Zoo van de eerste die als overgangspenningen van het eene tot het andere muntstelsel zijn te beschouwen, als van die na het Edikt van Verneuil in 755, dat het gewigt der munt bepaalde, geslagen, zijn er van pepijn van herstal af, een aantal van karel den Groote, tot Keizer lotharius gevonden.
Nu volgt eene nieuwe tusschenruimte van meer dan drie eeuwen, waaruit alle munten ontbreken. De naastvolgende zijn van de dertiende eeuw, meest Vlaamsche. Die uit de vijftiende eeuw, en een sixpence van Koningin elizabeth van Engeland kunnen door schipbreuk of andere toevallige oorzaken aan het Walchersche strand geraakt zijn. Uit het vinden van al deze munten der dertiende eeuw om en bij de begraafplaats wordt afgeleid, dat die oude begraafplaats ook door de nieuwe bevolking is gebruikt, dat de vroegere gewoonte om geld bij de lijken te leggen, nog in die eeuw stand hield,

{==564==} {>>pagina-aanduiding<<}
en dat de begraafplaats, die nu op het strand ligt, en door de golven bespoeld wordt, toen nog aan de binnenzijde der duinen was gelegen. Dit laatste wordt bevestigd door de in de nabijheid der graven bestaande sporen van woningen, waaronder putten tot vergaârbakken van regen. Nevens een welgevormden schedel, waarover wijlen de Hoogleeraar p.j. de fremery een verslag heeft uitgebragt, zijn onderscheiden voorwerpen tot huiselijk gebruik en lijfsieraad ontdekt, waarvan de beschrijvingen en afbeeldingen hier mede gegeven worden, en waaruit de Schrijver besluit, dat de vroegere bevolking behoord heeft tot een schoon menschengeslacht (uit een enkelen schedel, die nog van een vreemdeling kan geweest zijn, dit op te maken, is voorbarig), niet rijk, maar ook in zijne behoefte beperkt, van handel en vischvangst levende, eenvoudig, kuisch en niet bijgeloovig.
Uit de beide tusschenruimten, waarvan de munten gemist worden, zal volgen, dat het oude Domburg omstreeks het jaar 273 verdwenen is, onder de Frankische Vorsten op nieuw gebloeid heeft, om met het jaar 874 andermaal, ten gevolge van den inval en de verwoesting der Noormannen, te verdwijnen, en eerst in den aanvang der dertiende eeuw het hoofd weêr op te beuren. Eene handvest van floris III bewijst het bestaan van Domburg in 1223.
Gelijk de Verhandeling van den Heer macaré, wiens verdiensten in de numismatiek ook door vreemden erkend zijn, voor de penningkundigen een aangenaam geschenk zijn zal, zoo is ook de lithographische uitvoering der goed afgebeelde munten loffelijk. Van Nr. 24, Plaat I, ontbreken v/z de eerste drie letters.





Geschiedenis der stad Zutphen, van de vroegste tijden tot 1795. Door Mr. R.W. Tadama, Lid der Staten van Gelderland, Kantonregter en Lid van den Gemeenteraad te Zutphen. Met platen en kaart. Te Arnhem, bij Is. An. Nijhoff en Zoon. Te Zutphen, bij Willem Thieme. 1856. In gr. 8vo. XVI en 352 bl. f 3-:

Bestaan er van vele grootere en kleinere steden van ons land geschiedkundige beschrijvingen, van anderen ontbreken zij,

{==565==} {>>pagina-aanduiding<<}
hetzij door het gemis of verloren gaan van de noodige bescheiden, hetzij door gebrek aan lust of tijd tot het onderzoeken en bewerken van oude oorkonden vereischt. Zulk eene stedebeschrijving is echter niet alleen voor de inwoners een aangenaam en nuttig geschenk, maar ook van groot belang voor de Geschiedenis des Vaderlands. Eerst wanneer er over de onderscheidene Gewesten en steden van ons land het noodige licht is opgegaan, wordt eene volledige volksgeschiedenis mogelijk. Het stedelijk Archief van Zutphen, welks oudere stukken gelukkig voor het grootste gedeelte aan de Spaansche woede in 1572 ontkomen zijn, werd ter regeling toevertrouwd aan een man die daartoe, uit hoofde van de door hem bekleede betrekkingen, allezins bevoegd was, en van wiens arbeid tot het zamenstellen, uit de gevonden kostbare bouwstoffen, van eene geschiedkundige beschrijving der stad, men, in aanmerking genomen wat van zijne hand het licht ziet, veel mogt verwachten. Aan die verwachting is aanvankelijk voldaan. De Heer tadama heeft, behalve van hetgeen in het Archief aanwezig is, gebruik gemaakt van 't geen omtrent Zutphen geschreven is, dat echter niet veel is, en van belangrijke stukken uit particuliere en Provinciale verzamelingen, en biedt de vrucht van zijne vlijt aan in deze Geschiedenis zijner woonplaats, die, zoo zijne bezigheden het hem toelaten, zal gevolgd worden door een tweede Stuk: de beschrijving behelzende van kerken, torens, gebouwen, beroemde mannen, enz. Dit eerste, dat ook als een op zich zelf staand werk kan worden aangemerkt, vermeldt de lotgevallen der stad van de vroegste tijden tot de revolutie van 1795, die aan de zelfstandigheid van Zutphen als souvereine stad, even als aan die van de andere steden des lands, een einde maakte.
In de beide eerste Hoofdstukken, die als eene Inleiding op de Geschiedenis der stad te beschouwen zijn, wordt over hare ligging, naamsoorsprong, de vroegste bewoners van haren bodem, hunne lotgevallen, regeringsvorm, en de invoering des Christendoms tot den tijd van het ontstaan van het Graafschap gehandeld. De Schrijver houdt, overeenkomstig het meest aangenomen gevoelen, de fossa drusiana voor den tegenwoordigen IJssel van het punt zijner scheiding van den Rijn tot aan Doesburg, en wederlegt de meening van hen die de gracht tusschen Doesburg en Zutphen ter verbinding van den

{==566==} {>>pagina-aanduiding<<}
IJssel met den Berkel (de fabelachtige Nabalia), en die ze tusschen IJssel en Vecht plaatsen. Tegen het laatste gevoelen pleit, behalve het door tadama aangevoerde, zoo wel en nog meer dan tegen het vorige, het zeggen van tacitus, dat germanicus met zijne schepen den Rijn uitkomende de drusus-gracht instevende, en het gemis van sporen eener gracht tusschen Vecht en IJssel. Minder gereedelijk kunnen wij hem bijvallen in zijne gedachten, dat de IJsselstreken toen schaars bewoond waren, en de Romeinen zich aldaar niet zullen gevestigd hebben, op grond dat anders drusus zijn werk niet zoo rustig had kunnen voltooijen. Want tegen dit bewijs staat over: dat de Romeinen met de Batavieren, een niet minder magtigen volksstam dan de Bructeren, Sicambren en Marsen, toch in vrede leefden, en dat de nabijheid der Romeinsche legioenen de bewoners van Rijn, Waal en IJssel van zelf gestemd heeft tot vreedzamer zin, dan de van de groote stroomen verder afgelegene en minder gemakkelijk te bereiken stammen. Dat de Elterberg en Monferland met Romeinsche kasteelen bezet, en dat aan dergelijke door drusus tot bescherming van den IJssel gestichte sterkten Deventer, Zutphen en Doesburg hunnen oorsprong verschuldigd zijn, wordt door den Schrijver verworpen, omdat de Romeinen, sinds de nederlaag van varus hen van het hopelooze hunner pogingen tot onderwerping der Germanen overtuigd had, den Rijn tot grens hadden aangenomen. Maar dat de overwinning der Germanen, die zij veel meer aan list dan aan dapperheid te danken hadden, niettegenstaande den aanvankelijk bij de Romeinen verwekten schrik, hunnen moed en hunne hoop niet had uitgebluscht, toonden de krijgstogten van tiberius en germanicus ver over den Rijn naar de Lippe, Eems, Wezer tot aan de Elbe. Ongetwijfeld geschiedden die togten in de eerste plaats om
wraak te nemen over den dood hunner landgenooten; maar indien de uitslag in het algemeen gunstiger geweest ware, is het dan te denken, dat de veroveringzuchtige Romeinen, in strijd met hunne gewone handelwijze jegens vreemde volken, de gelegenheid om hunne vijanden ten onder te brengen zouden hebben laten glippen, en zich angstig achter de hun door den Schrijver gestelde grens zouden teruggetrokken hebben? Bij de voortdurend vijandige houding van de Cherusken en hunne bondgenooten, werd, vooral na de zware door ger-
{==567==} {>>pagina-aanduiding<<}

manicus en caecina geledene verliezen, zouden wij zeggen, het aanleggen of onderhouden van sterkten tot beveiliging van drusus' werk, en tot bescherming van den terugtogt, in geval van nederlaag, dringend geboden. De Heer tadama ontkent dit laatste niet, ofschoon hij het bestaan van Romeinsche overblijfsels aan den regter-oever des Rijns, met uitzondering van het kasteel Flevum, betwist. Waar lagen de pontes longi en het kasteel Aliso dan? Het bestaan van Romeinsche sterkten aan den IJssel, komt ons, met het oog op het doel dat drusus bij het graven zijner gracht had, en het veelvuldig gebruik dat de Romeinen in hunne krijgstogten tegen Germanië daarvan maakten, hoogst waarschijnlijk voor.
Voor de oudste bekende inwoners van het Zutphensche zijn vermoedelijk de het eerst door tacitus vermelde Chamaven te houden, die in het groote volksverbond der Franken opgenomen, na hun vertrek door de Saksen en Anglen gevolgd werden. Na dezer overtogt naar Engeland werd de IJssel de grensscheiding van de achtergeblevene Saksen. Zij hadden steden noch dorpen, kenden handel noch nijverheid, maar legden zich op landbouw en veeteelt toe. Onder hen verkondigde lebuïnus het Evangelie, stichtte te Wilp tegenover Deventer en in deze stad kerken, was vervolgens met zijn vriend marcellinus in Twenthe bezig, terwijl na zijn afsterven ludger het begonnen werk voortzette en te Wichmond eene kapel bouwde. Ten slotte wordt over de instellingen der Saksen en de verandering door en sinds karel den Groote daarin gebragt, over de ligging en de Graven van Hameland, over wittekind en zijne afstammelingen, vooral over de snoode adela, volgens den Schrijver al te zwart gekleurd, veel lezenswaardigs medegedeeld.
Met welke zorg ook deze Hoofdstukken bewerkt zijn, en welk licht zij ook over de vroegere gesteldheid der IJsselstreken en hare eerste bewoners verspreiden, zoo betwijfelen wij echter, of zij in eene Geschiedenis van de stad Zutphen behooren. Van haar bestaan verneemt men in al dien tijd, zelfs nog in de dagen van de invoering van het Christendom, niets. Vóór het jaar 1059 komt zij onder de benaming van oppidum niet voor, en verkreeg 132 jaren later stadsregten. Van het eerstgenoemde jaar dient dus hare Geschiedenis aan te vangen;

{==568==} {>>pagina-aanduiding<<}
wat voorafgaat heeft op het Gewest in het algemeen, bijzonder op de aan den IJssel grenzende oorden betrekking.
Aanvankelijk stond Zutphen onder Erfheeren of Graven, over wier in het duister schuilende afkomst de uiteenloopende gevoelens medegedeeld en beoordeeld worden, van 1031-1138; sinds dien tijd onder de Graven en Hertogen van Gelre, onder wier bestuur de stad in uitgebreidheid en vermogen zeer toenam. Zij dreef langs den Rijn en naar het Noorden een aanzienlijken handel, die onder de Hertogen uit het Huis van gulik van 1371-1423 tot een hoogen trap van bloei steeg, en eene welvaart aanbragt, die den invloed harer burgers op den gang des Bestuurs, door op verschillende tijden verkregene privilegiën, steeds vermeerderde. Daarentegen had de stad ook haar deel in de door krijg en onlusten, vooral door de groote verdeeldheid tusschen de adellijke geslachten der heeckerens en bronkhorsten veroorzaakte schaden, terwijl de verzending van den IJssel, ten gevolge van den St. Elizabethsvloed, welke het meeste water van den Rijn in de Waal afleidde, den handel deed afnemen.
Deerlijk leed de stad in de Spaansche tijden. De moord van 1572, waarbij 500 menschen het leven verloren, is niet toe te schrijven aan de toomelooze drift der soldaten, maar aan een te voren beraamd ontwerp, om door den schrik voor een dergelijk lot de overige steden te doen bukken. Volgens alva's schrijven aan den Koning, ‘had hij zijn zoon bevel gegeven om geen man in de stad in het leven te laten, en die op sommige plaatsen in den brand te steken, omdat hij zich herinnerd had, dat de brand van Duren den Keizer in éénen dag meester van Gelderland gemaakt had.’ Sinds lag de stad tot een roof der Spanjaarden. De Pacificatie van Gend bragt alleen eene kortstondige verademing aan. In 1583 geraakte zij weder in 's vijands magt, die er op nieuw zoo huis hield, dat bij hare verovering door maurits, in 1591, twee derden der woningen in puin lagen. Het herstel kwam langzaam; de handel was bijna geheel verloopen, en de voorslagen en pogingen tot verbetering van het vaarwater werden door provincialen en stedelijken naijver verijdeld. Doch in hare vruchtbare landouwen vond de stad het niet te ontnemen middel tot opbeuring.
Gelijk zij in het Staatkundige de zijde der Stadhouders hield,

{==569==} {>>pagina-aanduiding<<}
zoo kleefde zij bij de godsdienstgeschillen van den aanvang der zestiende eeuw de partij der Contraremonstranten aan. Dat hare beide Predikanten, baudart en damman, daartoe ijverig hebben gewerkt, is wel buiten twijfel. Maar onjuist wordt van beide gezegd: dat zij op de Synode eene hoogst gewigtige rol gespeeld, en onder de Bijbelvertalers behoord hebben. Alleen damman was lid der Dordsche Synode, en niet hij, die evenwel onder de Reviseurs benoemd was, maar zijn ambtgenoot was een der overzetters. - De regering der stad was oligarchisch: de Magistraat vulde zich zelf aan, de leden werden voor hun leven benoemd, verdeelden de openvallende ambten onder zich, en oefenden met de wetgevende de regterlijke magt zonder hooger beroep uit. Daarin kwam verandering na de gebeurtenissen van 1672. Van het in dat jaar met Zutphen voorgevallene wordt, volgens eene Memorie op last van den Magistraat tot zijne verdediging opgesteld, een niet onbelangrijk verslag gegeven. Het regerings-reglement van 1675 liet de aan- en afstelling van de leden des stedelijken bestuurs geheel aan den Stadhouder. Na zijnen dood kwam de keuze van den Magistraat aan de gansche burgerij. Doch bij de reactie van 1717 behaalde de aristokratie de overhand, ofschoon in voorvallende vacaturen de vrije keus van Schepenen bij het volk bleef. De verdeeldheden hielden echter niet voor goed op. Gelijk elders in ons Vaderland braken zij op nieuw in 1747, en vooral in en na het jaar 1780 te Zutphen met kracht los. Over het toen gebeurde velt tadama een onpartijdig en gematigd oordeel. Te regt merkt hij aan: ‘dat de zucht naar verbetering van den hoogst gebrekkigen regeringsvorm, ook bij de beste en bezadigste lieden van overigens verschillende denkwijze, sterk was toegenomen. Maar er geschiedde niets ter voldoening van den algemeenen wensch. In plaats van de handen ter verbetering van het bestaande kwaad ineen te slaan,
scheurde zich de natie in twee partijen.’ De zegepraal der eene in 1787 bragt geen herstel aan. ‘Gelukkig’ - zegt de Schrijver - ‘ware het voor ons Vaderland geweest, indien de Oranjepartij na de overwinning eene verstandige matiging had betoond: velen der verstandigste Patriotten toch, die wel het gebrekkig Staatsverdrag wilden verbeteren, maar van het hollen der demokratie hoe langer zoo meer afkeer kregen, wilden niets liever dan de hand tot eene

{==570==} {>>pagina-aanduiding<<}
verzoening uitsteken. Toen men hun den terugkeer onmogelijk maakte, voegden zij zich uit nood bij de hevige demokratie, en spanden al hunne krachten in om het Bewind door eene stilzwijgende, maar voortdurende oppositie te verlammen, tot dat het zoo gehate Bestuur eindelijk, van buiten door den vijand bestookt, en van binnen tegengewerkt, onder al die slagen bezweek.’ Ware de Fransche omwenteling niet tusschen beide gekomen, men had van den tijd de bezadiging der gemoederen, en bij eendragtige zamenwerking de afschaffing van de grootste misbruiken, en de invoering van de noodzakelijkste verbeteringen mogen hopen.
Wij hebben gemeend ons tot een algemeen overzigt en tot enkele opmerkingen te moeten bepalen. Eene beoordeeling van een werk dat grootendeels uit onuitgegevene stukken is opgetrokken, kwam niet te pas. Inzonderheid voor Zutphens bewoners zal de naamlijst in Bijlage van Schepenen der stad van het jaar 1212 af, een aangenaam toevoegsel zijn. De van der capellen komen er reeds in 1373, en de schimmelpennincks in 1421 op voor. Drie platen versieren dit Deel, voorstellende, de eerste: het oude Raadhuis en een overblijfsel van 's Gravenhof; de tweede: een plattegrond der stad vóór het jaar 1572, ook in de vroegste uitgave van guicciardini's werk te vinden; de derde: eene afbeelding der stad in hare uiterlijke gedaante tusschen 1593 en 1604, en van den toenmaligen regtshandel.
Den verdienstelijken Schrijver worde tijd en gelegenheid vergund, om door de bewerking en uitgave van het Vervolg zijnen belangrijken arbeid te voltooijen!





Mr. B.H. Lulofs' Taalkundige Werken. Herzien door Dr. A. de Jager. I. - Kakographie. Derde druk. Onder den afzonderlijken titel: Kakographie, of Opstellen met deze en gene feilen in taal en stijl, benevens eenige taalkundige aanteekeningen, door Mr. B.H. Lulofs, Hoogleeraar, enz. enz. (Ten gebruike bij akademische en soortgelijke lessen). Derde druk. Herzien door Dr. A. de Jager. Te Groningen, bij J. Oomkens, J. zoon. 1857. In post 8vo. IV en 141 bl. Bij int. f :-80; buiten int. f 1-:

Wijlen Prof. lulofs leeft in onze letterkundige wereld nog

{==571==} {>>pagina-aanduiding<<}
in eervolle gedachtenis. Hij verdient dat ook om den grooten ijver en de ongemeene werkzaamheid waardoor hij zich op het gebied van onze taalstudie onderscheidde. Wie weet niet, dat hij door grondige wetenschap en uitnemende gaven voor de uiterlijke welsprekendheid een nieuw leven onder de kweekelingen der Groningsche Hoogeschool wist op te wekken; en wien zijn de vele, meestal lijvige, boekdeelen onbekend, waardoor hij de beoefening van onze taal ook in ruimer kring zocht te bevorderen! En toch meenen wij het er voor te moeten houden, dat zijne werkzaamheid niet veel blijvende vruchten zal opleveren; ja wij twijfelen zelfs, of hij op den duur eene plaats zal innemen onder de mannen die in waarheid kunnen gezegd worden opbouwers van het Nederlandsch geweest te zijn. De reden hiervan ligt, naar ons oordeel, in zeker gebrek aan 't geen wij gewoon zijn smaak te noemen, in zeker gemis aan fijn gevoel voor het welstandige en schoone, waardoor zijne schrijfwijze doorgaans omslagtig is, met vreemde en soms wonderlijk aangebragte sieraden overladen, en bij een jagt maken op zoogenaamd vernuftige spelingen met woorden en denkbeelden, in dikwijls lange en ingewikkelde volzinnen, een bont mengsel van ernst en boert vertoont; zijn stijl is niet zelden ontsierd door hetgeen men gewoonlijk barok noemt. De beide eerste zinsneden van de Voorrede, die het bovenstaande boekje opent, kunnen zelfs hiervan ten bewijze verstrekken. Het is dit eigenaardige, aan het zonderlinge grenzende, waaraan wij het toeschrijven, dat de bekwame man, bij eene groote mate van zelfstandigheid, in zijn bedrijvig leven wel eens aanstoot gegeven en nog al tegenspraak gevonden heeft. Reeds zijn eerst optreden als openbaar redenaar en schrijver in 1817 - getuige de treurige strijd tusschen hem en den waarlijk gematigden recensent zijner intreê-oratie in ons Tijdschrift gevoerd! - heeft hem allerlei letterkundige verdrietelijkheden en kwellingen berokkend, waarvan hij ook in zijne verdere
loopbaan niet bevrijd gebleven is.
En nogtans leert de ondervinding, dat zijne geschriften, meer bepaald voor het onderwijs bestemd, op den duur gewaardeerd worden, en koopers, of wat hier wel hetzelfde zegt, beoefenaars vinden, een verschijnsel, dat in de nuttige strekking en het praktisch gehalte er van voldoende verklaring vindt. De Uitgever heeft althans een derden druk, in een eenigzins gewij-
{==572==} {>>pagina-aanduiding<<}
zigd formaat, van 's mans ‘Taalkundige Werken’ durven ondernemen, en om deze onderneming wèl te doen slagen, heeft hij haar onder het toezigt gesteld van den bekwamen taalgeleerde, Dr. a. de jager. Dat is voorzeker een verstandig besluit; wij nemen alleen de vrijheid te vragen: wat de uitdrukking herzien, op den titel, beteekent? Wij hadden gewenscht en ook verwacht, dat de Heer de jager, al ware het met weinige woorden, zich over het aandeel had uitgelaten, dat hij aan die herziening gehad heeft, maar wij zijn in deze verwachting te leur gesteld. Eene doorloopende raadpleging van den eersten druk (de tweede is ons niet ter hand) heeft ons doen zien, dat de voorname inhoud in den derden druk onveranderd gebleven is, terwijl de afdeelingen, waarin hij is gesplitst, alleen door daarboven gestelde nommers onderscheiden zijn. Deze onderscheiding heeft mede plaats in de ‘Aanteekeningen en Taalkundige opmerkingen’, waarvan bovendien enkele gedeelten, soms geheele bladzijden, zijn weggelaten. Of deze veranderingen door den Schrijver reeds in den tweeden druk gemaakt zijn, dan of ze aan den herziener moeten toegeschreven worden, kunnen wij niet beoordeelen. En is deze derde druk met de genoemde veranderingen niet meer dan een getrouwe overdruk van den tweeden, gelijk wij wel zouden vermoeden, dan komt het werk der ‘herziening’ neder op het corrigeren van de drukproeven en op eene enkele noot op bl. 122, waarin de Nederlandsche spraakkunsten vermeld worden, die na de eerste
uitgave van het werk verschenen zijn!
Doch hoe het hiermede ook zij, 't is zeer mogelijk, dat de Heer de jager, òf uit eigen overtuiging, òf op uitdrukkelijk verlangen van den Uitgever, zich geene veranderingen in den oorspronkelijken arbeid van den Auteur heeft willen of durven veroorloven, 't zij uit eerbied voor 's mans zelfstandigheid, 't zij uit vrees om het gebruik van zijn werk bij het onderwijs te bemoeijelijken: wij voor ons zouden, bij eene beschouwing der zaak op zich zelve, wel wenschen, dat de bekwame taalkenner den pligt van herziener niet zoo naauw had beperkt. Naar ons oordel zouden, om maar eens iets te noemen, vele zoogenaamde Anglicismen, Gallicismen en Germanismen, die de Auteur niet bij anderen gevonden, maar zelf bedacht heeft, zonder schade hebben kunnen wegvallen, omdat ze te grof zijn, dan dat ze door iemand zullen worden begaan, terwijl

{==573==} {>>pagina-aanduiding<<}
het opnemen van andere taalzonden, die ook afgescheiden van een vreemd taaleigen, door levende schrijvers van naam onder ons bedreven en dus met zeker gezag bekleed worden, de nuttige strekking van eene Kakografie voor Nederlanders van onze dagen zou hebben verhoogd. Men stuit niet alleen in vertaalde, maar ook in oorspronkelijke werken van onzen tijd op verkeerdheden in taal en stijl, die, zestien jaren geleden, òf geheel onbekend, òf veel minder bekend waren; wij noemen alleen ter proeve uitdrukkingen als: ‘iets op het oog hebben - iets in het leven roepen - hij kan niet eenmaal lezen (ne legere quidem scit) - spoorloos verdwijnen - rond het kruis geschaard, rond de tafel zitten - schoon als zij was - de omgevingen van eene stad, van een hof - en niet het minst het gebruiken van het woord ‘zin’ in de meest verschillende beteekenissen! Hoe meer eene Kakografie beantwoordt aan de behoefte eener natie, in den tijd waarin zij geschreven en uitgegeven wordt, des te grooter nut zal zij stichten. Intusschen zal ook de arbeid van wijlen den verdienstelijken Hoogleeraar gelijk hij daar ligt, met veel vrucht kunnen gebruikt worden.




Reis om de wereld naar Japan. Door W. Heine. Naar het Hoogduitsch. Met 10 platen. Te Rotterdam, bij H. Nijgh. 1856. In roijaal 8vo. XIII en 486 bl., met gelith. titelvignet. f 10-:

Wie ooit met belangstelling den blik gerigt heeft naar Japan - dat land met zijne eigenaardige, sedert eeuwen, naar het schijnt, onveranderde beschaving, die zich onafhankelijk van onze Westersche beschaving, ja zelfs lang vóór deze ontwikkeld heeft - wie ooit gezocht heeft meer over dit merkwaardige land te weten, dan wat het nationaal gevoel van den Nederlander streelt, dat zijne natie alleen daarmede in aanraking mogt komen, die zal voorzeker met genoegen het aan het hoofd dezes vermelde werk in handen nemen. En wanneer hij daarin eene levendige schildering verwacht van de volks-eigenaardigheden in zeden en gebruiken, in levenswijze en in kleederdragt - hij zal zich niet bedrogen vinden. Van den landschapschilder mogt men verwachten, dat,

{==574==} {>>pagina-aanduiding<<}
wanneer hij de pen greep, deze even goed zou schilderen als het penseel, welks voortbrengselen de hooge goedkeuring mogten wegdragen van bevoegde, in het opvatten van de eigenaardige natuurschoonheden geoefende beoordeelaars als alex. von humboldt. Wie gaarne reisbeschrijvingen leest, en de Vertaler verzekert ons, dat de smaak daarin hier te lande heerschende is - hoewel het ons menigmaal voorgekomen is, dat die smaak meer aan den vroegeren tijd of aan zijne nog thans levende vertegenwoordigers eigen was en is - dien bevelen wij dit boek ten zeerste aan. Zelfs zij, die reisbeschrijvingen dor en vervelend plegen te vinden, zoo als wij er vele kennen, zullen zich door de lezing daarvan aangetrokken vinden, want de Schrijver verstaat de kunst om door afwisseling van wetenswaardige mededeelingen met aardige bijzonderheden de aandacht levendig te houden. Wie overigens met belangstelling den gang der beschaving bespied heeft, zoo als zij sedert de eerste geschiedenis der menschheid van het Oosten naar het Westen voortgegaan is - wien het niet ontgaan is, dat zij alleen in die rigting voortgaande, gestadig nieuwe middelen in zich zelve vond tot voortdurende ontwikkeling, die zal zich getroffen gevoeld hebben, door de omstandigheid, dat juist van Amerika - als het ware het Westelijke aanhangsel van Europa - de eerste poging uitgegaan is, om de in zijne vormen verstijfde beschaving van Japan met een nieuw leven te bezielen. De pogingen, waarvan het voor ons liggende werk zelf een gevolg is, - want de Schrijver verzelde de bekende Amerikaansche expeditie - vinden wij hier ook vermeld, en daarbij komen vele eigenaardigheden van het Japansche volk uit, die men in andere werken over Japan bezwaarlijk vinden zal. Verder vinden we beschrijvingen van andere plaatsen, die de expeditie aandeed, waaronder die van Hong-kong, de Lioe-kioe-eilanden en Post Famine uitstekend genoemd mogen worden. Door het geheele werk heerscht eene frischheid van opvatting
der natuur, die, zoo als de Vertaler te regt aanmerkt, den Schr. bijzonder eigen is, zoodat het werk ook ten onzent allezins de belangstelling waardig is, die von humboldt den Schr. verzekerde, dat het in Duitschland vinden zou.
Druk, papier en verdere typographische uitvoering zijn lofwaardig, zoodat het werk eene eereplaats, die het in menige bibliotheek verdient, waardig bekleeden kan. Daarbij gaan

{==575==} {>>pagina-aanduiding<<}
we echter uit van de vooronderstelling, dat niet in alle exemplaren het titelblad los en vele bladzijden bemorst en verkreukeld zijn, zoo als in het ter aankondiging toegezondene. Ook willen we niet onopgemerkt laten, dat de telling van de bladzijden hier en daar verkeerd is, en dat op bl. 161 de regels tamelijk verward staan.
In de vertaling komen, helaas! vrij wat Germanismen voor, wat zeker minder te verwonderen is bij de meeste tegenwoordige uitgaven, dan wanneer het oordeel in dit opzigt gunstiger zijn kon. Wij willen geene lijst van de onhollandsche woorden en uitdrukkingen aanleggen, die ons hier voorkwamen; alleen moeten we opmerken, dat ‘zischen’ (bl. 134) geheel Duitsch is, en dat men zich bezwaarlijk eene voorstelling zal kunnen maken van ‘purperkleurige mutsen, die uit eene geel zijden stof bestaan’. Dat ‘augenscheinlich’ niet met ‘oogenschijnlijk’ vertaald kan worden, sedert het woord ‘schijnen’ in het Hollandsch zijne oorspronkelijke beteekenis van ‘blijken’, ‘zigtbaar zijn’ verloren heeft (nog overig in ‘verschijnen’), wenschen wij hiermede allen Vertalers onder het oog te brengen. Het woord beteekent ‘blijkbaar’, en nergens is dit misschien zoo duidelijk als in de volgende zinsnede (bl. 254), waar van een dief gesproken wordt, die van eene gelegenheid om zich uit de voeten te maken, gebruik maakt: ‘oogenschijnlijk zeer verheugd, dat hij er zoo goed afgekomen was.’
z.

s.

De kunst van Declameren. Naar het Fransch van J.M. Larive. Te Leeuwarden, bij G.T.N. Suringar. 1856. In post 8vo. XII en 196 bl. f 1-80.

Onder de uitheemsche lettervruchten, die door middel van de snelpers van den Heer suringar, in den loop des vorigen jaars, op onzen bodem zijn overgeplant, en zulks ook werkelijk verdienen, bekleedt bovenstaand werkje van den eens zoo beroemden Franschen tooneelspeler larive zeker niet de minste plaats. - Voor zoo veel de jammerlijk verwarde staat van het exemplaar, dat wij ontvingen, ons zulks vergunde, hebben wij de lezing er van met groot genoegen ten einde gebragt, en hier en daar veel van den geestigen en in zijn vak doorkneedden Schrijver geleerd.

{==576==} {>>pagina-aanduiding<<}

De kunst van declameren, is zijn boek getiteld. Trouwens, wij moeten het met dien titel zoo heel streng niet nemen. Larive zelf toch heeft, - en zulks lag noch in zijn wil, noch in zijn vermogen - geen volledig handboek voor de reciteeren declameerkunst willen geven; hij bedoelde iets anders en... welligt iets beters. Larive was tooneelspeler, en als zoodanig putte hij uit de bron zijner eigene veeljarige ondervinding. Tot leermeesteres en leidsvrouw had hij zich, gelijk hij zelf zegt (Inleiding, bl. 3), van den aanvang af de natuur gekozen, en wat hij ons dus over de declameerkunst mededeelt, betreft hoofdzakelijk hetgeen hij aan hare hand, gedurende een tal van jaren, heeft leeren opmerken, zoo in zich zelv' als in anderen. 't Is dus als 't ware zijn Levensboek, dat hier voor ons ligt opengeslagen, geschreven met al de levendigheid, losheid en bevalligheid den Franschman eigen, en hier en daar doorspekt met allerlei niet onaardige, soms vrij belangrijke anekdoten. Onder zijn nederigen uiterlijken schijn echter verbergt het boekske een wezenlijken schat van hoogst nuttige en belangrijke lessen en wenken, welke aan een ieder, die zich op uiterlijke voordragt toelegt of wenscht toe te leggen, uitnemend kunnen te stade komen. Bovendien heeft de tijd waarin larive leefde, altijd zijne eigenaardige belangrijkheid. Al lezende verplaatst men zich onwillekeurig in de dagen van lekain en Mlle clairon, die gouden eeuw der tooneelspeelkunst, toen men haar nog als kunst beoefende, en zij, niet gelijk heden ten dage, zich vernederd zag de rol te spelen

einer tüchtige Kuh, die mit Butter versorgt - 

en in dit opzigt mag ook larive zelf als waar Muster gelden, daar hij gloeide en leefde voor de kunst, en haar wezenlijk om haars zelf wil lief had.
Wij juichen dan ook van harte den Heer suringar toe, dat hij, op raad van zijn onvergetelijken vriend, wijlen den Hoogleeraar van der hoeven, die de kunst van wel te spreken zoo bij uitnemendheid verstond, heeft kunnen besluiten den wel wat verouderden larive, in Nederduitsch gewaad, zijnen landgenooten aan te bieden, en dat hij zich niet heeft ontzien, zelf het moeijelijk werk der vertaling op zich te nemen. Zooveel wij oordeelen kunnen, is de Heer suringar in dien arbeid uitmuntend geslaagd, en heeft hij er zich volle aan-
{==577==} {>>pagina-aanduiding<<}
spraak door verworven op den dank van ons letterlievend publiek.
Moge hij door een ruim debiet zijne waarlijk niet geringe moeite, aan de vertolking van larive besteed, beloond zien, en zijn arbeid er iets aan toebrengen, dat de ware welsprekendheid onder ons beter dan tot nu toe gekend en meer algemeen beoefend worde.
Aan alle Redenaars, Rederijkers, Tooneelspelers - ook aan den Kanselredenaar bevelen wij larive dringend ter lezing aan. Voor laatstgenoemden valt hier en daar nog wel iets te leeren.

b.




Albrecht Holm, een tafereel uit den Hervormingstijd, door Friedrich von Uechtritz. Naar het Hoogduitsch, door Dr. E.J. Diest Lorgion. Twee Deelen. Te Groningen, bij A.L. Scholtens. 1857. In gr. 8vo. XII en 626 bl. f 5-50.

De oorspronkelijke Roman, die onder den titel: Albrecht Holm in Duitschland is in het licht verschenen, telt niet minder dan zeven Deelen. Geen wonder, dat er in ons land geen enkele uitgever was te vinden, die den druk eener vertaling wilde op zich nemen. Wij twijfelen zeer of zulk een vertaalde Roman in zeven Deelen wel veel lezers zou hebben gevonden. Zoo hoog stond die Roman bij Dr. diest lorgion aangeschreven, dat hij niet alleen naar een uitgever voor de vertaalde zeven deelen heeft gezocht, maar zich ook de niet geringe moeite heeft getroost, om den roman te verkorten en tot twee octavo-Deelen te brengen. Dit alles in aanmerking genomen, afgaande op de ingenomenheid van eene hoogst beschaafde en ontwikkelde vrouw, die het werk aan Dr. d. lorgion had aangeprezen, afgaande op het oordeel van den Schrijver zelven, ging ik met goede verwachting aan het lezen, hopende hier een vernieuwd bewijs te vinden, dat de Roman-literatuur van Duitschland in onze dagen een nieuw tijdperk van bloei is ingegaan, getuige de beide romans van ludwig en freitag. Maar, ik moet het gul bekennen, ik heb mij teleurgesteld gevonden, de lezing heeft mij veel geduld gekost en bitter weinig genoegen geschonken. Een roman moet een beeld zijn van het leven, natuurlijkheid is zijn eerste vereischte, sterk sprekende

{==578==} {>>pagina-aanduiding<<}
karakters, die belang inboezemen, sympathie of antipathie opwekken, waarheden aanschouwelijk voorgesteld, gesteund en gestaafd door ervaring, bewezen door de uitkomst, zietdaar het een en ander wat wij daarin vooral zullen zoeken. In den Roman van d. lorgion ontbreken die hoofdvereischten, òf geheel, òf worden slechts zelden aangetroffen. De twee helden van het stuk, albrecht holm en agnes breitinger, zijn hoogst onnatuurlijke personen. Moge de beschrijving van agnes eenige ingenomenheid voor haar kunnen doen ontstaan, albrecht wekt, vooral in den beginne, afkeer, bijna zouden wij zeggen walging op.
Het was vroeger de gewoonte, dat in een roman de liefde altijd de hoofdrol speelde. Dat telkens wederkeerend thema heeft die literatuur in discrediet gebragt; in onzen tijd heeft men begrepen, dat amor op het wereldtooneel zeer goed een weinig op den achtergrond kan treden, en toch de aandacht der lezers kan geboeid blijven en het verheven doel van den waren roman worden bereikt. Het verhaal, dat wij voor ons hebben, behoort nog geheel en al tot de oude soort. De liefde is hier schering en inslag, de draad waarom zich alles beweegt. Reeds in het eerste Hoofdstuk merken we waar het heen moet. Wij zien ons binnengeleid in eene visite van jonge meisjes, ten huize van agnes, dochter van den burgemeester breitinger. Wij zouden vermoeden, dat de beide ouders van agnes niet meer in leven waren, of elders woonden, en dit huis het eigendom der schoone dochter was (want agnes is natuurlijk schoon, wel niet volmaakt, maar toch nog al bekoorlijk); neen! het vervolg leert ons, dat agnes hare vriendinnen eigenlijk ten huize van haren vader ontving. Die vader is een uiterst zwak, en wankelmoedig, en vreesachtig man, geheel onder de harde pantoffel zijner vrouw, die uit hare ziekenkamer het gansche huis en al de handelingen van haren echtgenoot bestuurt, en blindelings zich laat leiden door de inblazingen van een fanatieken priester.
Gedurende genoemde namiddag-visite wordt de aandacht der meisjes getrokken, door de aankomst van twee ruiters aan de vlak daartegenover liggende herberg. De een is christoph holm, de vader, de andere albrecht, zijn zoon. Terstond heeft er eene verbleeking plaats bij agnes, die naar het raam is gevlogen en den zoon herkent; en wederkeerig bij dezen,

{==579==} {>>pagina-aanduiding<<}
die agnes heeft opgemerkt. Beiden hadden elkaâr vroeger op een bal ontmoet, en daar was de liefdevlam in beider hart ontstoken. Zoo zijn wij in dit eerste Hoofdstuk al dadelijk op het gebied, waarop de Schrijver ons hebben wil. De draad is vastgeknoopt en wordt nu voortgesponnen; maar hoe? - Albrecht kan tot zijn spijt geen kamer aan de straat bekomen, om van daar de burgemeesters-woning in het oog te houden. Agnes slaapt den ganschen nacht niet; maar den volgenden morgen, zeer vroeg, terwijl ook albrecht reeds op de bank voor de deur zit, staat agnes voor het raam, zorgvuldig met het hoofd achter de bloemen verborgen; dit laatste wordt ons bij herhaling verzekerd. Natuurlijk klopt haar hart en hijgt haar boezem. Nu moeten beiden tot elkaâr worden gebragt. Dit is spoedig gevonden. Het doel van de reis des vaders noopt hem juist een bezoek bij den burgemeester te brengen. Ongelukkig heeft dat bezoek den toorn van den ouden man ten gevolge, en het besluit om den volgenden morgen reeds te vertrekken. De zoon moet op het tooneel blijven, dat spreekt van zelf. Hij vindt uitvlugten om niet met den vader meê te reizen, en is spoedig weêr aan de deur van den burgemeester. Binnengelaten, gedraagt hij zich als een echt verliefde zot. De burgemeester is in den tuin, bezig - met kersen te plukken; daar zoekt albrecht hem op; natuurlijk is agnes er ook. De burgervader vraagt verschooning voor de wanorde van zijn tuin: de tuinman is ziek. En nu biedt de heldhaftige minnaar aan, om den volgenden dag voor - tuinman te komen spelen, met de stille hoop, dat zijne aangebeden schoone daar dan wel eens wandelen zal. Agnes openbaart eene dergelijke soort van verliefdheid. De burgemeester zal met albrecht een broodje eten; de dochter maakt het
souper in orde, en haar minnend hart doet haar zelf het rookvleesch snijden voor den fieren jongman.
Weinige dagen duurt het slechts, en reeds heeft eene formele liefdesverklaring, gepaard met omhelzingen, en een kus op de lokken, en dergelijke theatrale eigenaardigheden meer, plaats. De zaak is geklonken.
Doch nu spreekt het ook van zelf, dat het geluk der geliefden zijn hoogste toppunt heeft bereikt, en van alle kanten moet worden bedreigd. De moeder komt in het spel, aangezet door pater schellhorn; zij ontdekt de liefde harer dochter

{==580==} {>>pagina-aanduiding<<}
voor albrecht, en geraakt in woede, bij het vernemen, dat deze een ketter is. De dochter wordt opgesloten. Onze held komt er achter door eene omgekochte dienstmeid, die hem tevens de gelegenheid bezorgt, om 's avonds agnes te bezoeken en achter het tralievenster met haar te spreken. Hier vangt nu eene geregelde conferentie aan, over niets meer of minder dan de leer der Roomsche Kerk en die van luther. Albrecht op een ladder, met de ellebogen op het kozijn, en agnes achter de tralies, waardoor zij wel elkaâr de hand kunnen toereiken, maar waardoor geen Bijbel kan worden heengestoken. Deze moet in reepen worden gesneden, en zal dus zeker een groote foliant zijn geweest. Waarschijnlijk waren de 12o uitgaven, waarvan Dr. tichler in zijn Zwingli spreekt, toen nog alleen in Zwitserland bekend. Hoe het zij, agnes ontvangt den Bijbel en begint dagelijks te leeren, terwijl onze ridder in zijn logement ijverig studeert in de leer der Hervormers, waarvan hij eigenlijk, ofschoon met hart en ziel hunne zaak toegedaan, tot nog toe bitter weinig weet. Beiden komen meer en meer tot helderheid, en agnes wordt voor het Protestantisme gewonnen. Maar nu vangt eerst regt de worsteling aan tusschen moeder en dochter. De geheime zamenkomsten met albrecht worden door de moeder ontdekt; daarvan is het gevolg, dat agnes naar een klooster wordt gezonden. Pater schellhorn weet daarenboven de moeder te bewegen hare dochter te ontërven en een aanzienlijke som aan dat klooster te vermaken. Doch ziet! juist terwijl zij gereed is het testament te onderteekenen in tegenwoordigheid der noodige getuigen - hoe toevallig!! - krijgt ze een hevig toeval, dat haar vooreerst belet, de pen op het papier te zetten.
Ik zal niet verder gaan met den loop van het verhaal te schetsen. Tot geruststelling der lezers kan ik er bijvoegen, dat beiden, na ontelbare wederwaardigheden, scheidingen, doodverklaring van agnes, andere liefde van albrecht - in het eind elkaâr toch nog - krijgen. Zoo wonderlijk en fantastisch kunnen de lezers het zich niet voorstellen, of het zou nog hunne verwachting overtreffen. De eene treffende en verrassende gebeurtenis volgt hier op de andere. Voor een groot deel is deze aaneenschakeling van verrassingen toe te schrijven, aan de wijze waarop de Hollandsche Albrecht Holm is in het

{==581==} {>>pagina-aanduiding<<}
leven geroepen. Zonder twijfel zal elk keerpunt van het verhaal, in den oorspronkelijken roman van zeven Deelen, op eene voldoende wijze zijn voorbereid, zoodat de overgangen minder plotseling en onnatuurlijk schijnen. De Vertaler, of liever Omwerker, wilde hij eenigzins getrouw blijven aan het oorspronkelijke, moest wel den gang, door von uechtritz aan het verhaal gegeven, overnemen, en hierdoor is het geheele aanzien van het boek wat al te romantisch, en dien ten gevolge bizar geworden. Een roman, hebben wij gezegd, moet een beeld zijn van het werkelijk leven: of deze roman het werkelijk leven in den Hervormingstijd wedergeeft, daaraan zouden wij zeer twijfelen. Zoo mist hij dan ook den stempel der waarheid, en zal den lezer, die niet met de tijden, waarin hij ons verplaatst, bekend is, weinig vertrouwen inboezemen voor de juiste voorstelling der karakters en toestanden, welke hij ons te aanschouwen geeft. Voor onzen tijd acht ik dezen roman ongeschikt. Vóór vijftig jaren zou hij misschien meer ingang gevonden hebben. Wie met den Hervormingstijd wil bekend worden, raden wij aan: Het Huis Lauernesse, van toussaint, of de Tafereelen van ter haar te lezen, en als hij ze reeds gelezen heeft, ze nog eens ter hand te nemen. Zeker blijft daaruit meer vrucht over, dan uit de lezing van Albrecht Holm, den ridderlijken minnaar van agnes, den kampvechter voor, den lijder door het Protestantisme. Doch er zijn ook lezers, en vooral lezeressen, die geen vrede hebben met een boek, dat hunne verbeelding niet opwekt en prikkelt, hunne zenuwen niet in beweging brengt, zoodat zij er slapelooze nachten door krijgen; die daarom nooit een geschiedkundig werk in handen nemen, en met wier kennis van de geschiedenis het treurig is gesteld. Denzulken bevelen wij dit boek aan, in de hoop, dat daardoor
misschien eenige belangstelling bij hen zal worden opgewekt voor den gewigtigen tijd, die een keerpunt mag worden genoemd in de geschiedenis van het Christendom.

-R-




Waarheid in Beelden. Tot bevordering van een goeden geest en geluk in de zamenleving. Door P. Cool. Te Harlingen, bij J.F.V. Behrns. 1857. In post 8vo. VIII en 198 bl. f 1-80.

De titel mogt niet verraden, dat men hier slechts ‘Nuts-
{==582==} {>>pagina-aanduiding<<}
voorlezingen’ ontvangt. Zóó wilde het, niet de Schrijver, maar de Uitgever. En zij die titel nu ook al eens wat hoog van klank, na de lezing zeggen we: hij is toch niet te hoog. 't Is met der daad waarheid, en waarheid in beelden, wat c. ons aanbiedt: echte levenswijsheid in aangenamen vorm. 't Eenige wat wij op zijnen anders gekuischten en toch lossen en levendigen stijl hebben af te dingen, is, dat er hier en daar - met name bij die stipt gemarqueerde verdeelingen - iets, zij 't dan ook weinig, van den preektoon aan is blijven hangen. Ook de nog al talrijk voorkomende verkortingen z.g. en d.g. voor zoogenaamd en dusgenaamd ('t geen op zich zelv' reeds in eene redevoering niet al te wèl luidt), zijn in een werk van smaak tamelijk smakeloos aangebragt. Maar voor 't overige: zoo de S. ergens de geestigheid en kernigheid der voormalige Hollandsche, Duitsche en Engelsche Spectators hoogelijk roemt, wij schromen niet hem zelven in dit genre eene eereplaats toe te kennen. Zijne beste recensie vindt hij in Matth. xiii:52: ‘Een iegelijk Schriftgeleerde in het koningrijk der hemelen onderwezen, is gelijk een heer des huizes, die uit zijnen schat nieuwe en oude dingen voortbrengt.’
De voorlezingen zijn tien in getal: I. De burgerstaat beschouwd als een menschelijk ligchaam. II. Harmonie in de zamenleving. III. Crediet buiten den handel. IV. Gebruik en Misbruik van het Vergeetboek. V. Het gesticht voor oogkranken. VI. De veranderingziekte. VII. De kunst van te zwijgen. VIII. Een nieuwe spaarvereeniging. IX. De gulden middelweg. X. De tegenspoeden van het nuttige. Uit de VIIe kiezen wij eene kleine proeve:
‘Het gebeurt dikwerf, dat ons ongezocht van anderen iets ter ooren komt, waarvan wij zeker zijn, dat, als wij het in den huiselijken of vriendenkring mededeelen, verwonderde oogen ons zullen aanstaren, of eene schaterende uitbarsting van gelach onze belooning zal zijn. Eene gevaarlijke verzoeking! Want wiens eigenliefde voelt er zich niet door gestreeld, als allen zoo belangstellend naar hem luisteren? Wie verheugt zich niet als hij ook eens iets tot amusement van het gezelschap kan bijdragen? Men wil immers ongaarne voor stil doorgaan; een conversabel mensch staat zoo hoog aangeschreven. Daarenboven, men weet vooraf, dat als men het vertelt, het ten minste een uur stof tot discours zal geven, en aan

{==583==} {>>pagina-aanduiding<<}
eene anders misschien vervelende bijeenkomst leven en vrolijkheid bijzetten. Wien brandt het nu niet op de tong? - Doch neen, men houdt het in; want men heeft zich vast voorgenomen het te verzwijgen; het zou den naaste in zijnen goeden naam kunnen krenken of in zijne betrekking benadeelen; het zou hem welligt aan de algemeene verachting of bespotting bloot stellen. Dan ziet! de toon der bijeenkomst wordt vrijer, luchtiger; zij, voor wie wij achting koesteren en aan wie wij ons gewoon zijn te spiegelen, gaan ons nu ook voor in het ophalen en uitweiden over de dwaasheden en gebreken van anderen; nu fluistert eene stem daar binnen ons: “ei, zeg het maar; de aardigheid is al te mooi om te zwijgen; niemand duidt het u ten kwade; ieder zal u veeleer te hartelijker voor uw aangenaam bijzijn bedanken: als gij het niet vertelt, doet het een ander; 't zal toch wel ruchtbaar worden; wat is er ook veel aan dien persoon gelegen?” Gij gevoelt het, dan is het een kunst om te zwijgen. Nog erger wordt het, als men iets tegen den persoon heeft, van wien men iets weet; als hij het een of ander van ons heeft ruchtbaar gemaakt; of als hij onze mededinger is. O, als nu ook nog de wangunst, laat staan de wraakzucht in 't spel komt, - welk eene spierkracht wordt er dan vereischt, om den mond gesloten te houden!’
De uitvoering verdient lof. Het boekske doet zich met zijn netten omslag, porseleinen titel, helder papier en aangename letter zeer aanlokkend voor. Dat die letter echter wel wat veel uitgesleten is, doet aan een eerstbeginnend Uitgever denken. Hier en daar mist men een enkel woord; maar anders zijn de drukfeilen, gelukkig! weinige. Den Heere behrns alzoo een ruim debiet!

v.p.




De laatste der Spaansche Ridders, Don Juan van Oostenrijk. Een Historisch-Romantisch Verhaal, door A. Nauta. Te Amsterdam, bij Gebroeders Diederichs. 1853. In gr. 8vo. 336 bl., met gelith. titel en vignet. f 3-25.

Emilia van Nassau, Prinses van Portugal. Een Historisch-Romantisch Verhaal, door A. Nauta. Te Amsterdam, bij Ge-
{==584==} {>>pagina-aanduiding<<}
broeders Diederichs. 1854. In gr. 8vo. 328 bl., met gelith. titel en vignet. f 3-25.

Er zijn bijna vier jaren verloopen sedert beide bovenstaande romans van denzelfden Auteur het licht hebben gezien, en eerst eenige maanden geleden werden zij aan ons Tijdschrift ter aankondiging toegezonden. Wij begrijpen de reden van deze vertraging niet, en de eenige oorzaak, die wij daarvoor als de geldige meenen te kunnen aannemen, is de begeerte der Uitgevers, om misschien nog eenmaal eenen arbeid onder de aandacht van het publiek te brengen, die wel denkelijk reeds der vergetelheid was prijs gegeven. Hoe verstandig die wensch in het belang der Uitgevers ook mag wezen, toch gelooven wij, dat eene onpartijdige kritiek hun het middel tot bereiking van het beoogde doel moeijelijk aan de hand zal kunnen geven. Ref. ten minste gevoelt zich na de lectuur niet genoopt, deze beide quasi-historische romans een aanbevelend woord op hunne verdere reize mede te geven. Hij zou de laatste zijn om het oordeel te onderschrijven, dat een paar jaren geleden in het Amsterdamsch Handelsblad over den arbeid van den Heer nauta werd uitgesproken, waar men zich niet ontzag dezen Auteur ‘den vaderlandschen historischen romanschrijver bij uitnemendheid’ te noemen! Ref. dacht op dien oogenblik aan Mevr. bosboom-toussaint, den Heer van lennep, kinderman, drost en oltmans, en waar hij twijfelde aan 't hoofd van den criticus, daar werd die twijfel weggenomen, toen hij den naam der Uitgevers in verband bragt met dien der Courantiers. Van dien oogenblik verloren de boek-aankondigingen in het Handelsblad voor Ref. hunne waarde; daar hij immer strijdt voor eene onpartijdige kritiek, en wars is van alle onverdiende opvijzeling, in wiens belang dan ook.
Toch heeft de ongunstige opinie omtrent dezen Auteur, uit dien hoofde opgevat, Ref. niet gepraedisponeerd bij de lezing van dezen arbeid.
De Auteur heeft ééne gave, namelijk deze, dat hij thema's weet te kiezen voor eene historisch-romantische behandeling uitnemend geschikt. Hoe hij die stoffe bewerkt, wij laten 't voor zijne verantwoording; ons kwam die bewerking beneden

{==585==} {>>pagina-aanduiding<<}
het onderwerp voor. Don juan van oostenrijk, de held van Lepante, is een ware romanheld; zijne figuur, de geschiedenis van zijn leven, boeit, zelfs waar dit alles behalve boeijend wordt voorgesteld. Emilia van nassau, des grooten Zwijgers dochter, sloot een huwelijk met een Prins zonder land en een Vorst zonder kroon, dat vooral een flink en der zake kundig Romanschrijver eene uitmuntende stoffe zou hebben geleverd, om eene schilderij te geven van het hofleven ten tijde van maurits. Hier vindt men van beide belangwekkende personen niets anders dan een chronologisch gevolgd levensverhaal, nu en dan afgewisseld door natuur- en plaatsbeschrijvingen, die voor alles getuigen van de belezenheid en 't goed geheugen van den Auteur.
't Is dan ook daarom, dat wij de geschiedenis der Mooren in den ‘Don juan’, de beschrijving van Portugal in de ‘Emilia van Nassau’ 't best geslaagd vinden. De nevenfiguren, vooral diegenen welke geen historisch crediet hebben, kunnen, except het costuum, even goed voor negentiende als voor zestiende eeuwers doorgaan. De dialoog is gebrekkig, en mist geheel het eigendommelijke van het tijdperk, of de Auteur zou dat moeten willen zoeken in de titulatuur, die in 't oneindige herhaald wordt, en die bij den Heer nauta zeer geliefd schijnt te wezen.
De uitvoering is goed. 't Is het eenige goede, dat wij dan ook zeggen kunnen van een paar werken, die geene verdienste genoeg bezitten, om zoo geruimen tijd na hunne verschijning op nieuw onder de aandacht van het publiek gebragt te worden.




Korte Schets tot de Geschiedenis der Nederlandsche Letterkunde. Door Prof. L.G. Visscher. Te Utrecht, bij W.F. Dannenfelser. 1857. In post 8vo. IV, 80, 92, 72 en 78 bl. f 3-:

Voor Korte Schels vinden wij dit ons toegezonden werk van den Utrechtschen Hoogleeraar wel wat uitvoerig. In zulk een kort bestek eene plaats in te ruimen aan eene bloemlezing uit de werken der helden onzer literatuur, en tevens de zaken historisch en kritisch te behandelen, is schier onmogelijk.

{==586==} {>>pagina-aanduiding<<}
Wanneer wij het boekje inzien, bemerken wij spoedig dat de Hooggeleerde Schrijver dit zelf ook heeft begrepen; ten minste als hij bij het behandelen van een of anderen dichter of proza-schrijver wat uitvoerig is te werk gegaan, wat veel regels aan proeven van diens letterkundige producten gewijd heeft, dan moet een ander dit weder ontgelden, en ofschoon hij niets minder verdient dan zijn voorganger, zich met eene zeer luchtige behandeling tevreden stellen. Uit het treurspel van Mw. van winter, geb. van merken, Beleg en ontzet der stad Leiden, en uit de Cleopatra, van de Baronesse de lannoy, worden proeven medegedeeld, welke te zamen zestien bladzijden uit ons boekje beslaan; aan die citaten willen wij gaarne den lof schenken, dien zij verdienen, maar wat doen wij met zulke groote aanhalingen in eene Korte Schets tot de Geschiedenis onzer Letterkunde? Dit begrijpen wij niet, vooral wanneer wij eenige bladzijden vroeger bij de behandeling van onzen grooten antonides en van den teregt hoog geschatten rotgans zien, dat de Schrijver er zich met een Franschen slag afmaakt, en aan deze beide Koryphaeën onzer dichtkunde te zamen ééne bladzijde druks wijdt, zonder uit hunne werken eenige proeve mede te deelen. Willem sluiter, de Geldersche cats, moet zich met eene behandeling in zeven regels tevreden stellen. Hoe moeten wij nu zulk eene wijze van behandeling noemen? - Wijzen wij er eerst nog op, hoe Prof. visscher verscheiden namen noemt, en de dichters wien zij toebehooren, behandelt, welke in eene Korte Schets der Nederlandsche Letterkunde zeer goed konden gemist worden, maar daarentegen er vrij wat overslaat, die zelfs in de kortst mogelijke schets verdienden genoemd en geprezen te
worden: onzen bevalligen daniël joncktijs heeft de Hoogleeraar niet eens genoemd; onzen j. van paffenrode, die zich als dichter zulk een welverdienden roem verwierf, en door zijne tijdgenooten zoo hoog geschat werd, dat in 1711 een twaalfde druk van zijne Gedichten noodig was, die daarenboven zich door zijn Der Grieken en Romeynen Wapenhandel als goed prozaschrijver heeft doen kennen, heeft de Schrijver dezer Schets over 't hoofd gezien. Deze zaken te zamen geven ons regt de wijze van behandeling slordig te noemen. Voor het overige heeft de Hoogleeraar zijne beschouwingen los gesteld, zoodat

{==587==} {>>pagina-aanduiding<<}
zij zich zeer goed laten lezen, en dit, benevens menig blijk van scherpzinnigheid in 't beoordeelen onzer letterkundigen gegeven, maakt de goede zijde van het boekje uit. Voor wie eigenlijk de Korte Schets dienstig zal zijn, zien wij niet in; voor den eenen zal zij te lang, voor den anderen te kort zijn. Wie zich voor een examen, b.v., zeer beknopt het geheel onzer letterkundige geschiedenis wil voor oogen stellen, heeft aan de 321 bladzijden van dit boekje veel te veel, en voor hem die zich aan eene meer naauwgezette studie dier geschiedenis wil wijden, bevat de Korte Schets veel te weinig. - De uitgave van den Heer dannenfelser verdient lof.

d.

Verzameling van Engelsche Gesprekken over de voornaamste onderwerpen der zamenleving, met aanwijzing der juiste uitspraak. Zoo voor schoolgebruik als voor eigene beoefening (sic). Door L. Hakbijl, Onderwijzer te Rotterdam. Tweede (natuurlijk!) verbeterde druk. Te Amsterdam, bij Hendrik Frijlink. 1857. In post 8vo. VIII en 167 bl. f :-90.

Zoo wel voor schoolgebruik als voor eigene oefening is dit boekje zeker zeer bruikbaar en leerzaam. Maar veel munt het toch niet uit boven andere dergelijke; het is op de gewone, en wel minder goede wijze in de wereld gebragt. De grieve namelijk, die ik tegen de meeste makers van schoolboeken heb, moet ik ook tegen den werkzamen Schrijver van het bovenstaande inbrengen. Men rekent het te ligt, of maakt het zich te gemakkelijk. In plaats van voor zulk eene verzameling van gesprekken vooraf bij het dagelijksche verkeer met leerlingen die phrases bijeen te brengen, welke voor den eerstbeginnende de meeste moeijelijkheid opleveren, slaat men een minder praktischen, maar korteren weg in. Men zet zich dadelijk aan het schrijven, en bedenkt gesprekken, en komt er dan als van zelf toe, om andere dergelijke boekjes tot leiddraad te nemen, en eindigt meestal met ze te compileren, hier wat bij te voegen, daar wat weg te laten, de rangschikking wat te veranderen, en enkele fouten te verbeteren. Van daar dat al die Méthodes familières, Manuels de conversation, en hoe men ze verder heet, in Frankrijk, Duitschland en ons land meestal denzelfden stempel dragen. De oude slender wordt

{==588==} {>>pagina-aanduiding<<}
steeds gevolgd, dezelfde rubrieken behouden, en eene systematische volgorde of methodische indeeling zelden gevonden. Zoo heeft dit van den Heer hakbijl eene frappante gelijkenis met een Duitsch broêrtje, van witcomb en fischer, te Berlijn bij b. behr uitgekomen. Het is echter uitgebreider, welke aanvulling waarschijnlijk weder uit andere ontleend is, ten minste als ik de Leichte Gespräche in de Praktische Englische Sprachlehre van g. van den berg, te Hamburg bij schuberth en comp., inzie, vermoed ik, dat zijn uitgebreider werk, Orthoepie getititeld, veel overeenkomst met dat van hakbijl hebben zal. En bovendien door die meerdere uitgebreidheid hebben wij ook zoo veel meer expressies, die geene de minste moeijelijkheid opleveren, en gerust weggelaten hadden kunnen zijn.
De Heer h. heeft naast den Engelschen tekst, de aanwijzing van de uitspraak gevoegd met Hollandsche letters en klanken, eene methode, die, hoe slecht ze in theorie ook schijne, in de praktijk toch blijkt niet kwaad te zijn, en voor den eerstbeginnende groot gemak oplevert. Maar die uitspraak is geheel naar walker, en dus verkeerd, waar deze verkeerd is, wat, gelijk men weet, in sommige opzigten het geval is. De vooropgezondene ‘Teregtwijzingen omtrent de uitspraak’ zijn zeer onvolledig, en zoo eigenaardig aan enkele woorden vastgeknoopt, dat ze zeer geschikt zijn, om den leerling in de war te brengen.
Nogtans een goede mond vol Engelsch is zeer goed uit deze gesprekken te leeren, en wie van deze leerwijze houdt, durven wij het boekje aanbevelen. Want, wat de hoofdzaak betreft, de Heer hakbijl is bekend als ervaren in de Engelsche taal, en een tal van idiomata des dagelijkschen levens heeft hij in zijn boekje opgenomen. Hier en daar heeft hij zelfs zijn model in kleinigheden verbeterd. Aangezien ik geen collega van den S. ben, heb ik niet angstig naar fouten gezocht; enkele expressies, die ik liever anders gewenscht had, zal ik hier niet optellen.
De Heer frijlink heeft formaat en druk net genoeg gemaakt, dat ik hem een ruim debiet toewensch, en dat zal ook wel gaan, daar er toch in dit genre niet veel beters bestaat.

d-d.


{==589==} {>>pagina-aanduiding<<}

Korte mededeelingen.

Bij den Boekhandelaar h. höveker, te Amsterdam, is onlangs eene vertaalde preek van adolphe monod uitgekomen. Zij draagt ten opschrift: Het hart van den mensch, door God gevraagd, naar aanleiding van den tekst, Spr. xxiii:26: Mijn zoon! geef mij uw hart. Behoeft monod te worden gekarakteriseerd? Ieder kent hem immers, vooral na zijn dood; zijn arbeid is de uitdrukking zijner persoonlijkheid. Onder de goede orthodoxen (er zijn ook minder goeden en slechten) bekleedt m. eene eerste plaats, en zoo is het ook met zijn kanselwerk. Een rijk genot zal daarom deze preek schenken aan hen, die zich in de denkbeelden van den uitstekenden redenaar kunnen vinden, en vrede hebben met uitdrukkingen als deze: ‘De God die ons hart verlangt, is de God die ons in de Schrift geopenbaard wordt - de God van jezus christus, de God, Vader, Zoon en Heilige Geest’ (bl. 6); of iets verder: ‘ofschoon Hij (God) de zonde zoozeer haat, dat Hij ons de straf, die wij verdiend hadden, niet kon kwijtschelden, dan juist door die offerande zijns Zoons’; of op bl. 7, waar christus genoemd wordt de God-mensch, dien wij kunnen beminnen, zooals wij een broeder, een vriend beminnen, en die tevens, door eene wonderdadige, heerlijke, voor ons onbegrijpelijke vereeniging, de eeuwige God is’; of op bl. 8: ‘uitgenomen den God jezus christus, is er geen God, die ons’, enz. Wien dit twee- of drie-godendom, zoo on-Evangelisch, zoo inconsequent - want nu eens wordt jezus God genoemd, dan weder God-mensch, en van zijnen Vader gesproken - wien deze verwarring van begrippen niet tegen de borst stuit, hij zal de vertaling dezer preek met vreugd begroeten. Wien het gelukt, bij helderder denkbeelden omtrent de waarheid des
Evangelies, zich over zulke steenen des aanstoots heen te zetten, hij zal veel in deze rede vinden, wat het hart goed doet en heentrekt tot Hem, die in christus het hart van al zijne kinderen vraagt. Op ons maakte monod's preek den smartelijken indruk, dat wij dachten: hoeveel meer had zulk een vroom Christen en uitstekend redenaar kunnen zijn en hoeveel beter kunnen werken, indien zijne opvatting van het Christendom redelijker, zuiverder, grondiger ware geweest.

{==590==} {>>pagina-aanduiding<<}

Het zevende Deel, 2de Stuk, van het Tijdschrift China behelst de volgende artikelen: de oorlog in China; Hoau, een nieuwe Zendingpost van het Rijnsch-Zendelinggenootschap in China; de Chinezen in Australië; gützlaff's grondbeginselen; twee brieven van den zendeling grimm; eene toespraak van Mr. j. de neufville in eene bijeenkomst van het China-Comité te Amsterdam op 19 Jan. 1857.

Wat zullen wij doen? Een woord voor de zaak van Bijbel en Zending, uitgesproken te Harlingen, op 22 Maart 1857, door j.w.th. lublink weddik, Evang.-Luth. Predikant aldaar. - Deze rede, gedeeltelijk ten voordeele van het Ned. Bijbelgenootschap uitgegeven (te Harlingen, bij j. riesberg), beantwoordt de vraag, die zij ten titel voert, op de volgende wijze. Het eerste, wat door ons gedaan moet worden, is: lezen in Gods Woord in onze eigene huizen; vervolgens moeten wij leven naar Gods Woord in onzen wandel; verder, werken met Gods Woord in onze roeping; voorts: hopen op Gods Woord in onze gebeden; eindelijk: overwinnen door Gods Woord in onze toekomst. - Behalve de verwarring van Heilige Schrift en Woord Gods, behalve onnaauwkeurigheid van uitdrukking in de opgaaf van deel 3 en 5, ter wille der euphonie, behalve woorden als verledenheid, pogingen inspannen, en dergelijken, bevat deze preek veel goeds en kan zij met stichting worden gelezen.

Den 11den Jan. 1857 werd de Heer j.p. nonhebel (die met den Doctors-titel als WelEerw. ZeerGel. wordt onderscheiden) door zijnen voorganger en vriend j.b. nijhoff te Vaassen bevestigd. De leerrede, door den laatsten gehouden over 2 Cor. ii:14-17, is in het licht verschenen onder den titel: Gods genadig welgevallen in den getrouwen Evangelie-dienaar, hoedanig ook de uitwerking zijner prediking wezen moge. Met bijzondere ingenomenheid lazen wij deze preek tot het einde toe. In vele opzigten is zij een model van eene bevestigings-preek. De inhoud is juist, het ambt van den Evangelie-dienaar wordt er in zijne uitnemende waarde en moeijelijkheid voorgesteld, zonder dat dit laatste wordt overdreven. Behalve eene enkele maal, waar van zoenverdienste sprake is, ontmoetten wij geene uitdrukkingen of voorstellingen, die getuigden van de rigting waartoe de Heer nijhoff behoort. Wel komen wij op tegen

{==591==} {>>pagina-aanduiding<<}
‘uitbreiding des Evangelies’, als of het Evangelie door paulus hoe langer hoe grooter werd gemaakt. Doch de Heer n. is niet de eenige die zich schuldig maakt aan het misbruik van dat woord. Wordt er door hem steeds in dien geest en op die wijze gepredikt, dan kan hij der gemeente tot veel zegen zijn.

Onder de nieuwe tijdschriften, welke dit jaar zijn in het licht verschenen, behoort dat hetwelk ten titel voert: Mededeelingen van wege het Nederlandsche Zendelinggenootschap, uitgegeven door Bestuurders van het Genootschap. Reeds twee Afleveringen zijn daarvan verschenen. De eerste werd ons ter aankondiging toegezonden. Zij bevat een levensberigt en eene afbeelding van den zendeling van de velde van capellen; het verslag eener bezoekreis naar de Sangi-eilanden door den bovengenoemden zendeling, en een inleidend woord van de redactie. Met veel zorg is dit eerste No. bewerkt. Het beveelt zich door vorm en inhoud aan allen aan, die belangstellen in de zendingszaak, terwijl het zeer geschikt is om hen, die te weinig bekend zijn met den arbeid van het Nederlandsch Zendelinggenootschap, op de hoogte te brengen van hetgeen er in onze dagen geschiedt tot uitbreiding van het Christendom, en hen tot deelneming aan die hoogst gewigtige zaak te bewegen.

Een onlangs in het licht gegeven Adres aan alle (I. al) mijne Hervormde Geloofsgenooten, onverschillig van welke rigting, ter bevordering van een algemeen kerkelijk belang, door laïcus, te 's Gravenhage, bij h.j. gerretzen, draagt eenen bijna gelijkluidenden titel als een berucht, vóór 30 jaren aan de ‘Hervormde Geloofsgenooten’ gerigt ‘Adres’, maar betreft geheel iets anders. Terwijl het laatst aangeduide zich in de bres stelde voor de handhaving der kerkelijke regtzinnigheid, wil ‘Laïcus’ de Hervormden hebben aangespoord tot een algemeen petitionnement aan de Hervormde Synode, ter uitvoering van dat gedeelte van Art. 23 van het Alg. Regl. voor de Herv. Kerk, hetwelk het ‘regt tot benoeming van ouderlingen en diakenen, en tot beroeping van predikanten’ verklaart te ‘berusten bij de gemeente’. Het officiële Blad der Nederlandsche Hervormde Kerk heeft medegedeeld, dat de zaak, in dit Adres besproken, ter Synode is behandeld, en dat de Kerkvergadering haar, benevens de daaromtrent ingekomen verzoek-
{==592==} {>>pagina-aanduiding<<}
schriften, heeft gesteld in handen van hare Algemeene Commissie, tot berigt en raad ten volgenden jare. Wij zullen het oordeel niet vooruitloopen, door de hoogste vergadering der Ned. Herv. Kerk gevraagd; maar 't komt ons niet twijfelachtig voor, of de Synode te kiezen hebbe tusschen deze twee: eerlijke uitvoering van Art. 23, Alg. Regl., of intrekking van het geïncrimineerde gedeelte er van. Of Ref. dat Art. wenschelijk of niet wenschelijk acht, doet hier niets ter zake; dit alleen zij gezegd, dat, even weinig als er keuze is tusschen: òf gemengde scholen, òf vervallen-verklaring
van Art. 194 der Grondwet, - zoo ook een noodzakelijk alternatief, òf de toekenning van het stemregt aan de Hervormde Gemeente, òf de intrekking van Art. 23 des Alg. Regl. vordert.

Onder den titel: Men moet niet van Godsdienst veranderen, ziet een eenvoudig stukje het licht bij de Wed. borleffs en ten have, te Amsterdam. Het is uit het Fransch vertaald, en een tweede druk. De prijs is 10 cts., bij 25-tallen 6 cts., en bij 50-tallen 5 cts. De inhoud is zeer geschikt, en de titel met oordeel gekozen.

Couranten en tijdschriften (o.a. het Stuivers-Magazijn) hebben in de laatste maanden allerlei dwaasheden uitgestald over botsingen van kometen tegen onzen aardbol, en het vergaan der wereld. Men weet niet, of men zich meer moet bedroeven dan vrolijk maken over de onzinnigheden, die de menschen zich laten op de mouw spelden, over de ligtgeloovigheid ook van hen, die in andere opzigten nog al tamelijk ontwikkeld zijn. Populaire schriften, in welke gezonde denkbeelden worden voorgedragen aangaande den bouw van het wereldstelsel, vallen binnen de kennisneming van dit Tijdschrift; maar wat eigenlijk wetenschappelijk astronomisch is, kan door ons slechts worden aangekondigd. Zulks is dan ook het geval met een in het Hoogduitsch door een onzer kundige landgenooten uitgegeven geschrift: Bahnbestimmung der Kometen. III 1846, für die Wiedererscheinung in den Jahren 1851 und 1857, mit Rücksicht auf die Störungen der Planeten. Von Dr. p. van galen, Lector der Mathematik und Nautik, u.s.w. Zu Rotterdam, bei a. baedeker. 1857. In 4to. 16 bl. f 1.- De verdienstelijke arbeid, door Dr. van galen aan die komeet besteed, behoort te meer

{==593==} {>>pagina-aanduiding<<}
alleen aan de sterrekundige wereld, dewijl dit hemelligchaam niet met het bloote oog kan worden gezien. Ook met het gewapende heeft men de komeet in 1851 niet kunnen vinden, en mist dus de verbeteringen, welke de bepaling van hare baan bij de waarneming zou hebben kunnen ondergaan. De berekenaar is dus genoodzaakt geweest om de voorspelling van hare terugkomst in de nabijheid der aarde in het loopende jaar te gronden op de onderstelling van de juistheid der berekening voor 1851. Blijkens de ephemeride voor 1 Mei-24 Aug. dezes jaars staat de komeet veel te digt bij de zon om waargenomen te kunnen worden. Voor 's hands beloont zich de genomen moeite dus slechts in zoo ver, als voorgewerkt is voor eene volgende terugkomst, die in de lente van 1862 zal plaats hebben, aangenomen dat de grondslagen goed zijn, op welke de bepaling der elementen voor 1851 en 1857 is gevestigd.

De Heer iz. j. lion gaf bij den Uitgever h.c. susan, c.h.z. dit jaar de Wet op de Jagt en Visscherij uit (13 Junij 1857, Staatsbl., No. 87). Hij wenscht, volgens den titel, de Wet toe te lichten uit de beraadslaging, en uit de jurisprudentie. Wij gelooven, dat hem het eerste gelukt is, maar dat het tweede totaal is mislukt, daar wij al zeer weinig aantreffen van de legio arresten over die zoo dikwijls veranderde wet. Schrapt dus van den titel af: en uit de jurisprudentie van den Hoogen Raad der Nederlanden, en ge hebt een aardig, bruikbaar overzigt van de beraadslagingen; de Heer lion schreef voor jagers en visschers, de laatsten vooral kunnen er zich meê amuseren als ze lang moeten wachten eer ze beet hebben.

Prof. bouman moge er zich over bedroeven, Prof. van gilse zal zich verheugen, dat wij twee Hollandsche Dissertatiën aankondigen, de eene van Mr. h.m. van den andel, over de Ontëigening ten algemeenen nutte, volgens de Wet van 28 Augustus 1851, te Leiden, bij p.h.v.d. heuvel, 1857; de andere van n.j. van ijsselsteyn, over den invloed van de Kerkelijke Wetgeving der Middeleeuwen op den Regtstoestand in Nederland. Beide proefschriften verdienen den onbepaaldsten lof. De eerstgenoemde monographie is een voortreffelijke Commentaar op de Ontëigenings-Wet, die van goede, gezette studie getuigt. Het werk van den Heer van ijsselsteyn was het strcven naar de

{==594==} {>>pagina-aanduiding<<}
vervulling van eene vrij gewaagde poging; een werk, dat, wil het aan zijn doel beantwoorden, jaren studie vereischt, in den nog vaak donkeren weg van de geschiedenis der Middeleeuwen. Wij zouden onregtvaardig zijn als wij beweerden, dat de Schrijver in alle détails was doorgedrongen; integendeel, hij leverde slechts cenige bouwstoffen, vooral wat de proees-orde betreft, waarop het kanonieke regt van beslissenden invloed was; doch die bouwstoffen zijn zeer belangrijk, en wij hopen, dat hij nog eenmaal lust gevoele, die voor het publiek uit te werken, en alzoo de regtswetenschap te verrijken, die, wat de geschiedenis der Middeleeuwen betreft, bij ons zeer verwaarloosd is.

Van luttenberg's Chronologische Verzameling van Wetten en Besluiten, betrekkelijk het openbaar Bestuur in de Nederlanden, voortgezet door den Heer l.n. schuurman, verscheen bij den uitgever w.e.j. tjeenk willink, te Zwolle, weder een Deel, inhoudende het gecodificeerde in 1839. De onbeperkte lof, vroeger reeds aan den arbeid des Verzamelaars toegekend, die aan ijver en volharding, kennis en onderscheidingsgave paart, wenschen wij ook op dit Deel toegepast te zien, waarvan eene meer uitvoerige aanprijzing deels onmogelijk is, deels buiten de grenzen van dit Tijdschrift ligt.

Scirtopodes toetste ‘de Oranje-Woorden’ aan de waarheid, d.i. aan datgeen, wat hij voor waarheid houdt. Hij prijst de Oranjewoorden zeer, doch bestrijdt het een en ander wat hem te liberaal voorkomt. Wij willen al die quaestiën van Staatsregt niet beoordeelen. De ministeriële verantwoordelijkheid in verband met het rex non potest male facere, zou alleen bladen kunnen vullen, en dat is ons de brochure eigenlijk niet..... waard. Het geschrijf deed ons aan göthe denken, als hij zegt: ‘de menschen staan geblinddoekt met een hamer in de hand aan den muur, en slaan in het wilde toc, doch ieder denkt, dat hij den spijker op den kop slaat.’ In de politiek is dit al zeer waar!

Mr. h.o. feith schreef eene zeer zorgvuldig bewerkte brochure over het Muntregt der Ommelanden. Zij getuigt van zeer veel studie en kennis. Elk die er belang in stelt, zij ze aanbevolen. Het onderwerp, eene specialiteit, is ons niet grondig genoeg bekend om in meer détails hierover te treden, en wij zwijgen liever, dan geleerden onzin te verkoopen!

Wat men uit Zeewater maken kan. Door j.w. gunning. Met houtgravuren. Te Haarlem, bij a.c. kruseman. 1857. f :-50. - Met ingenomenheid namen we kennis van deze belangrijke schets, behoorende tot de reeds gunstig bekende Nijverheids-Bibliotheek. De S. geeft een beknopt, maar geleidelijk, helder en zaakrijk overzigt van 't ontstaan en de zamenstelling van 't zeewater, de bereiding en technische verwerking van 't keukenzout, dat

{==595==} {>>pagina-aanduiding<<}
het oplevert, en de geschiedenis der scheikundige industrie, voor zoo verre zij met het zout als grondstof zamenhangt. Een gewigtig onderwerp dus voor bewoners van een land als 't onze, ‘aan wier en dras ontweld’, waarvan o zoo velen zeker niet vermoeden, welk eene onuitputtelijke goudmijn er in ‘den schoot der zilte baren’ verholen ligt. We wenschen, ook in 't belang onzer inlandsche nijverheid, deze schets in veler handen. Zulke geschriften zijn beter voedsel voor den geest dan de ontelbare romans en beuzelingen van den dag. Nog vaak hopen we den kundigen Schrijver, die op nieuw 't bewijs heeft geleverd het talent te bezitten om de resultaten zijner wetenschap op echt populaire wijze openbaar te maken, op een terrein, waar hij zoo wèl t'huis blijkt, te ontmoeten. Moge hij bij voortduring in ruime mate 't zijne bijdragen tot de verspreiding van wat de Engelschen verstaan onder hun kort en bondig ‘useful knowledge’! Niet te vergeefs is het dáár in 't Eldorado der industrie 't maatschappelijk wachtwoord geworden, dat ‘useful knowledge’!

Wie iets meer begeert te weten van eene veel besprokene zelfstandigheid, die bestemd schijnt om eene belangrijke plaats te bekleeden in de geschiedenis der nijverheid, zal bevrediging vinden in den derden, vermeerderden druk der Korte Beschrijving over de aanwending en het nut van het Waterglas, bijeenverzameld uit wetenschappelijke tijdschriften en opgaven van scheikundigen, door Gebr. marius, te Arnhem, die we hier aankondigen. 't Boekje beantwoordt aan het doel waartoe het is bestemd, en is gratis voor belanghebbenden te bekomen bij de genoemde firma en hare Agenten, die tevens het Waterglas en alle in deze beschrijving voorkomende stoffen op aanvrage afleveren.

Bij den Boekhandelaar g.t.n. suringar zijn in twee kartonnen bandjes de vijf Deelen van v.d. palm's Oratorische Werken (à f 8-:) in het licht verschenen. De uitvoering is bijzonder net - en de inhoud? Wie hem niet kent mogc zich schamen. De eenige v.d. palm heeft men dikwijls gezegd, en waarlijk, in deze werken blijkt hij de eenige te zijn. Nog meer, zeggen wij vrijmoedig, dan in zijne preken. Niet dat wij ook deze niet hoog, zeer hoog zouden waarderen, maar men is op het veld der homiletiek vooruitgegaan, en iedere tijd heeft zijne eigenaardige behoefte in dit genre, hoewel wij, door dit te zeggen, niets willen te kort doen aan de eenvoudige, zuivere, mannelijke welsprekendheid, die zich ook in die preken verheerlijkt. Maar in de Oratorische Werken zijn meest stukken bepaald voor dien tijd, waarin v.d. palm ze schreef. Die waren vroeger, die zijn nu vooral niet meer voor verbctering vatbaar. Ééns kon er maar eene lijkrede op borger en kemper worden gehouden, ééns maar gesproken worden aan beeckman's graf, maar iedere tekst kan heden weêr worden bepreekt, en die bepreking kan profiteren van den voornitgang. Daarom behagen ons het minst in deze bundels die stukken,

{==596==} {>>pagina-aanduiding<<}
welke niet bepaald tot éénen tijd behooren, als: over job, over mahomet, over david. Daarbij hindert ons de gedachte: v.d. palm zou dat nu anders gezegd hebben - en die gedachte komt bij de lijkrede op van de perre niet te pas. Wil iemand aan een student, of predikant, of degelijk vriend een cadeau van blijvende waarde geven - hij schenke deze bundeltjes. Ieder Nederlander moest er meê willen pronken op zijne boekenplankjes - en ze dan lezen ook.

De Heer j.j.a. goeverneur levert veel werk af; meer echter als leverancier, dan als fabrijkant. Twee artikelen, van hem afkomstig, liggen weder voor ons: 1o. de veertiende jaargang van De Huisvriend, gemengde [wél gemengd!] lectuur voor Burgers in stad en land, en 2o. Uit alle werelddeelen. Losse [wél los!] schetsen en schilderingen tot bevordering van landen- en volkenkennis, naar het Hoogduitsch van a. berthelt.
Het zal voorzeker moeite genoeg kosten, om jaarlijks zulk een groot, compres gedrukt boekdeel bij elkander te krijgen als De Huisvriend. Die noodzakelijkheid, welke hij echter zich zelf oplegt, en de lezers, die hij zich voorstelt, zullen den Redacteur wel eens noodzaken, om niet al te scherp toe te zien. Maar, mij dunkt, De Huisvriend ontwikkelt zich met de jaren niet voordeelig. Aardige stukjes zijn dun gezaaid, en tamelijk flaauwe in overvloed. Wij kunnen er alleen van zeggen, dat hij sommige menschen amuseren, en hier en daar eenige wetenswaardige bijzonderheid leeren zal.
Van No. 2 is de Heer g. slechts de vertaler, en het oorspronkelijke is ook al eene compilatie. Wij vinden er allerlei geographischc en ethnographische anekdoten uit alle werelddeelen. Zelf weet de Vertaler wel, ‘dat hierdoor de eigenlijke geographische wetenschap nog niet dadelijk veel bevorderd wordt’, gelijk hij in zijne Voorrede erkent. - Het is niet mogelijk, om die bonte verzameling, van verschillende auteurs afkomstig, met weinig woorden te karakteriseren. Zeker is het waar, dat er zeer vele op zich zelf belangrijke en soms boeijende fragmenten in voorkomen; maar soms ook ontzettend schrale en oppervlakkige beschrijvingen en erge flaauwheden (vooral de eerste Hoofdstukjes). - Over het geheel zijn de afdeelingen veel te kort en te afgebroken, zoo als wel het geval moet worden met fragmenten uit allerlei reisbeschrijvingen uitgeligt. Hier en daar ware eene beschrijvende verklaring vooraf, of eene herhaalde voorstelling van hetzelfde onderwerp van eene andere hand, aan de duidelijkheid zeer bevorderlijk en noodig geweest. Ook zijn de Duitsche taaije volzinnen dikwijls niet tot behoorlijk Hollandsch omgewerkt.
Waarom levert de Heer g. niet meer oorspronkelijks? Als hij er den tijd toe neemt kan hij het beter.






{==597==} {>>pagina-aanduiding<<}

Boekbeschouwing.

Geschiedenis der jongste Theologie, in hare hoofdtrekken geschetst door Karl Schwarz, buitengew. Hoogl. der Theol. te Halle. Naar de tweede uitgave uit het Hoogd. vertaald door Chr. Krabbe, Pred. te Leyden. Met een woord tot inleiding en aanbeveling van J.H. Scholten, Hoogl. te Leyden. Te Leyden, bij P. Engels. 1857. In gr. 8vo. 324 bl. f 3-:

Allereerst protesteren wij tegen den titel van dit voortreffelijk werk, waarmede het Duitsche Zur Geschichte der neuesten Theologie ons wordt aangeboden. Het bevat immers geene eigenlijke geschiedenis van de jongste Theologie, gelijk zij beoefend is in de geheele Christelijke wereld. Het bepaalt zich alleen tot het Protestantsche Duitschland, en de enkele buitenlandsche Theologen, die in de Protestantsch-Duitsche-Theologische beweging eenigzins betrokken werden, als martensen, schweizer, niermeijer, en anderen, worden er naauwelijks meer dan met name vermeld. En van dit aldus zeer beperkte gebied moet men nog aftrekken de exegetische, de historische en de praktische Theologie, behalve in zoo ver het noodig was deze vakken in verband te brengen met de speculatieve dogmatiek der laatste twintig jaren, welke eigenlijk het leidend hoofd-idée is dezer Geschiedenis, de draad, waaraan de S. zich vasthoudt. Maar ook alzoo is de naam ‘Geschiedenis’ ruim genoeg voor een werk, dat hoofdzakelijk bestaat uit eene aaneenschakeling van monographieën, namelijk van beoordeelende verslagen over de gewigtigste verschijnselen van boekwerken en schrijvers op het aangewezen deel der Theologie. Het is verdeeld in drie Boeken, getiteld: I. Inleiding. II. Het historisch-kritische proces. III. Het filosofisch-dogmatische proces. Tot het eerste Boek behooren hegel, schleiermacher, neander, de wette, en ook, als hoofd der reactie, hengstenberg. Tot het tweede: strauss met zijne tegenschrijvers, en de Tübinger school met hare tegenpartij. Tot het derde: feuerbach, rothe en hunne tegenschrijvers, alsmede de reactie van het

{==598==} {>>pagina-aanduiding<<}
zoogenaamde nieuw-Lutherdom door kliefoth, vilmar, kaiinis, en anderen.
De lezing van dit voortreffelijk werk, zoo als wij het nog eens noemen, en dat met het volste regt door Prof. scholten wordt aanbevolen, laat niet te min een zeer onaangenamen indruk na bij den lezer, wiens hart warm klopt voor Protestantisme, Christendom en den tijd, waarin hij leeft. Gij vraagt dikwijls onder het lezen bij u zelven: Is dat Theologie? Is dat Christendom? Gij vreest voor Duitschland, voor het Protestantisme, voor de Kerk van christus, wanneer gij leest hoe het vroegere rationalisme werd vervangen door Pantheïsme, Atheïsme, Autotheïsme, die weder bestreden worden door het rigoristische, het vol Roomsche sympathieën optredende nieuw-Luthersche Confessionalisme. Ja, zelfs verliest gij schier de hooge achting, welke wakkere, bemiddelende mannen, als neander, tholuck, ullmann, schenkel, hundeshagen, en dergelijke, u hadden ingeboezemd, wanneer gij uw oog versterkt met het fijne glas van schwarz, en veel van uwe hoop, op deze mannen gebouwd, gaat verloren.
En toch bevelen wij onzen Theologen de lezing van dit werk allezins aan. Wij begrijpen, dat het in Duitschland noodig was er eene tweede uitgave van te bezorgen. Onpartijdig in de groote theologische beweging van zijn land en zijnen tijd is de S. niet; zijne rigting is gematigd; zijn terrein, waarop hij zich het best beweegt, is de Religions-Philosophie; zijne sympathie wendt zich niet naar de abstracte en transcendentale philosophen, maar het meest naar baur en rothe, en van daar moet men ook zijn beslisten afkeer beoordeelen van alle proeven tot bemiddeling, door ullmann en zijne geestverwanten genomen. Wij zijn het daarin, evenzoo als in vele andere punten, gelijk ook Prof. scholten en de Heer krabbe, met den S. niet eens, maar mogen onze aandacht niet weigeren aan het eigen talent, dat hij bezit, om de schaduwzijden van een speculatief stelsel aan te wijzen, of het gebrekkige van veler pogingen om een verkeerd begrepen geestelijk leven met de dialectische eischen der philosophie in overeenstemming te brengen. Daarom vooral heeft het boek een zeer groot nut van eene negatieve zijde. Het waarschuwt ons, wat wij niet zoeken moeten, dat wij ons vooral niet te ver moeten wagen op de grondelooze diepten der speculatie, waarin zoo

{==599==} {>>pagina-aanduiding<<}
vele groote geesten verzwolgen zijn. Aan den anderen kant waarschuwt het ons om het vrije onderzoek niet aan banden te leggen; het wijst ons op het vreeselijk gevaar van karakterloos te worden, en als de besliste confessionelen te kruipen voor de meerderen om tiran te zijn voor de minderen. Wij zijn door de lezing van dit werk te meer overtuigd geworden, dat de grond aller kwalen, waaraan niet alleen de speculatieve dogmatiek, maar de geheele Theologie, zoowel in Duitschland, als elders, ja, waaraan het Christendom der negentiende eeuw lijdt, de hoogmoed is, of wil men dien grond anders noemen, het gebrek aan nederigheid. In Duitschland komt dit gebrek bijzonder uit. Of wien ergert niet menigmaal de onbeschaamd uit de hoogte geslingerde banvloek van den vlasbaard in de wetenschap tegen de eerwaardigste Theologen? Wie walgt niet van de soms tot monomanie gestegen zelfvergoding, gepaard met onverdiende verguizing van anderen, die de werken van een strauss, feuerbach, bruno bauer, hengstenberg, kliefoth en zoo vele kampioenen in het rijk des geestes ontsieren? Onwillekeurig fluisteren wij hun menigmaal toe: Geleerde mannen, diepdenkende hoofden, wij willen u gaarne, als wij er u dienst meê doen, deze namen geven; maar vergeet toch niet de woorden des Heeren: Wie het koningrijk Gods niet ontvangt als een kindeke, zal het geenszins ingaan. De meeste van u zij gelijk de minste. Zalig zijn de armen van geest, want derzulken is het koningrijk der hemelen. Leert van mij, want ik ben nederig en zachtmoedig van harte!
Gelijk er reeds in de tegenwoordigheid des Heeren onder zijne discipelen twist ontstond, wie hunner de meeste was of zou zijn, even zoo is de verzoeking groot voor den theoloog nog van onze dagen om geestelijken hoogmoed aan te kweeken, en daardoor te vervallen in de gebreken van arrogantie en pedanterie, van bespotting en verbluffing van andersdenkenden, die niet mede vliegen kunnen of willen, van coquetteren met geleerde taal, zwierige taal, gespierde taal, vernuftige taal, enz. enz., alle gebreken, die wij naar waarheid met den eenen eenvoudigen naam verwaandheid plegen te kenschetsen. Jammer, dat wij, Theologen, nog altijd op de kinderen moeten worden gewezen om bescheidenheid te leeren, hoewel de negentiende eeuw het reeds vroeg genoeg aan de kinderen

{==600==} {>>pagina-aanduiding<<}
inprent, dat zij hunne waarde als menschen moeten gevoelen. Maar gelukkig, dat het Christendom niet staat of valt met de Theologie, en de Theologie niet met de dogmatiek. Anders zou de vrome ziel, die argeloos bij de wijzen raad kwam vragen, wanhopig moeten heengaan en geene rust voor zijn gemoed vinden; anders zou de vrome dorps-predikant naauwelijks eenig onbetwijfeld voedsel kunnen leveren voor de zielen zijner kudde. Maar ook in dezen geldt het woord des Heeren: Den kinderkens wordt meermalen geopenbaard wat den wijzen en verstandigen wordt verborgen gehouden. Wij zegenen onzen tijd, die door zijne grondige exegetische en historische studiën een vasten bodem zoekt te verwerven, om niet af te dwalen op de doolpaden der speculatie, terwijl hij in het leven nict minder dan vroeger ons de schoonste voorbeelden levert van zelfopofferende liefde bij Christelijke mannen en vrouwen, die de Apostolische tijden herinneren. Wij hopen op eene heerlijke ontwikkeling der Christelijke moraal, want wij kunnen niet gelooven, dat de booze geesten, welke het ligchaam van christus zijn binnengedrongen, en speculatieve pedanterie, Jezuïtisch Confessionalisme, gevoellooze scepsis, zielenmoordende kritiek, Farizeeuwsche werkheiligheid mogen heeten, niet moeten zwichten voor Hem, die de duivelen uitdreef. De Christelijke moraal leert ons als beginsel en hoofddoel de liefde kennen; maar wanneer het blijkt, dat deze eisch te hoog is, en dat Theologen zelven haar niet weten te beoefenen, zou het dan niet goed zijn, dat men bij voorkeur zich maar toelegde op nederigheid, als eene eerste voorbereiding tot die volmaking, welke men zoekt? Wij gelooven toch, dat er geene vruchten der liefde kunnen geplukt worden van een boom, die niet eerst de bloesems der nederigheid gedragen heeft.
Maar wij vergeten schier, dat wij eene aankondiging eener vertaling hebben te leveren. Wij noemen de vertaling van den Heer krabbe goed, hier en daar zeer vloeijend, doch niet overal met even veel zorg behandeld. Wij hebben gestuit op enkele Germanismen, die ons verwonderden bij een Hollander, welke deze feilen niet zoo ligt begaat als de bewoner der Noord-Oostelijke gewesten van Nederland. Maar de taal zelve! Hoe overladen van kunsttermen! Wel stemmen wij toe, dat de Vertaler woorden als inhaerentie, immanentie, enz. enz. on-
{==601==} {>>pagina-aanduiding<<}
mogelijk in onze spraak kon wedergeven, gelijk men ook geene gelijkluidende Duitsche woorden daarvoor uitgevonden heeft; doch meenen, dat hij door vertaling of korte omschrijving van andere termen, b.v. palingenesie, realisering en derg. zijnen stijl werkelijk zou hebben verbeterd.
Het aangekondigde werk is een onschatbaar boek voor theologen, en wel de zoodanigen, die met de jongste Duitsche Theologie bekend zijn. Andere lezers zullen er weinig aan hebben.






Kerkhistorisch Archief, verzameld door N.C. Kist en W. Moll, Hoogleeraren te Leiden en te Amsterdam. Eerste Deel. Tweede Stuk. Te Amsterdam, bij P.N. van Kampen. 1856. In gr. 8vo. f 1-30.

Te lang zijn wij in gebreke gebleven, om verslag te doen van dit Tweede Stuk van het nieuw begonnen Kerkhistorisch Archief, dat reeds ten vorigen jare verschenen is, dan dat wij geene poging zouden aanwenden, om ons daarover te verontschuldigen. Het Eerste Stuk, in 1855 uitgegeven, hadden wij naauwelijks aangekondigd (Vaderl. Letteroef., 1856, bl. 413-416), of dit Tweede werd ons ter hand gesteld. Wij verblijdden ons over die ontvangst, omdat zij ons ten bewijze scheen te verstrekken van het plan, om dezen arbeid geregeld voort te zetten, en namen ons voor, om, eer wij van den inhoud berigt gaven aan onze lezers, de uitgave van het Derde en Vierde Stuk af te wachten, vooral omdat de Uitgevers verzekerden, dat er van dit Archief jaarlijks drie of vier Stukken, te zamen één Deel vormende, het licht zouden zien. Onze verwachting echter is tot dus verre teleurgesteld, en het Derde Stuk is thans, na verloop van een geheel jaar, nog niet verschenen. Waaraan deze vertraging is toe te schrijven, weten wij niet; maar wij betreuren haar met allen, die belang stellen in de geleerde onderzoekingen onzer geschiedkundige Godgeleerden. Wel bestaat er geene reden tot het vermoeden, dat de arbeid, naauwelijks met ijver, zoo 't scheen, hervat, reeds zou zijn gestaakt geworden; maar het blijkt toch duidelijk genocg, dat er op de geregelde uitgave geene rekening kan

{==602==} {>>pagina-aanduiding<<}
worden gemaakt. Misschien, wij vreezen het, is ook de aftrek niet zóó groot, dat de Uitgever er door aangemoedigd wordt, om haast te maken. Zeker is de belangstelling in de beoefening der Kerkelijke Geschiedenis onder onze Godgeleerden in de laatste jaren niet toegenomen, en kwijnt zij meer of minder onder de uitlegkundige en dogmatische tijdvragen, die thans aan de orde van den dag zijn. Ook valt het niet te ontkennen, dat het niet alles even belangrijk is, wat ons, vaak met groote inspanning, wordt opgedischt, en dat zich soms de vraag aan ons voordoet, of de kostbare tijd, daaraan besteed, niet misschien nuttiger had kunnen gebruikt worden. Maar, hoe dit zij, wij wenschen te zeer den bloei en vooruitgang van onze Godgeleerde letterkunde, ook op geschiedkundig gebied, om niet te begeeren, dat het Kerkhistorisch Archief meer regelmatig worde voortgezet. En daarom stellen wij het verslag, dat wij ons van dit Tweede Stuk hadden voorgenomen te geven, dan ook niet langer uit.
Het belangrijkste opstel, dat hier voorkomt, is van de hand van Prof. kist. Men herinnert zich, dat hij, reeds vóór eenige jaren, onder den titel: De literatuur betreffende de Waldenzen, eene zoo veel mogelijk volledige opgave heeft medegedeeld van alle geschriften, door welke de oorsprong, de belijdenis, de gebruiken, de telkens veranderde toestand, en inzonderheid de hoogst treffende lotgevallen van dit zoo merkwaardige volk op eenigerlei wijze in het licht gesteld, of min of meer uitvoerig behandeld zijn (Ned. Archief voor Kerk. Geschied., D. VI, bl. 109-132). Er is echter sedert dien tijd van lieverlede een nieuw licht over de geschiedenis der Waldenzen opgegaan, vooral ten gevolge van de onvermoeide pogingen, door dieckhoff en herzog aangewend. En zoo scheen thans eene herziening van dien vroegeren arbeid, eene meer volledige en beoordeelende opgave van alle geschriften, in welke over de Waldenzen gehandeld is, en door welke hun toestand en hunne geschiedenis in verschillende tijden en plaatsen zijn toegelicht, niet langer te mogen ontbreken. Daaraan hebben wij dan nu het opstel te danken, getiteld: Kritiek en Literatuur van de Geschiedenis der Waldenzen (bl. 209-270), en afkomstig van de bekwame hand des genoemden Hoogleeraars, waarvan het eerste gedeelte hier voorkomt en het vervolg beloofd is. Wij vinden hier vermeld: I. de eigene schriftelijke gedenk-
{==603==} {>>pagina-aanduiding<<}
stukken der oude Waldenzen, gerangschikt in drie klassen, naar mate zij behooren tot de oud-Waldenzische periode, of hunnen oorsprong ontleenen uit de verbindtenis der Waldenzen met de Hussitische secten, of grootendeels eerst aan de Kerkhervorming der xvide eeuw verschuldigd zijn; II. de vroegste besluiten, op hoog gezag tegen de Waldenzen uitgevaardigd; III. de Roomsche Schrijvers over de Waldenzen, tot op den tijd
der Kerkhervorming; IV. de geschriften, die uitsluitend op de Waldenzen van Boheme en Moravië, anders ook Pikarden genoemd, betrekking hebben. Een schat van literarische geleerdheid is hier in betrekkelijk weinige bladzijden opééngehoopt, zoodat wij den rijkdom en de volledigheid der opgave slechts bewonderen kunnen, met den wensch, dat nu nog de opgave van de Waldenzische literatuur sedert de Kerkhervorming, in een volgend Stuk, dit belangrijk opstel waardiglijk bekroonen moge.
De overige opstellen zijn beknopter en ook minder belangrijk, maar daarom nog de plaats die zij beslaan, niet onwaardig. Wij zwijgen van bladvullingen, waaronder een paar bladen uit het album van Steven van Remen, beschreven door joh. bugenhagen en ph. melanthon (bl. 271-274), medegedeeld door Prof. moll, en nog iets over een penning van Aquileja, door Prof. kist (bl. 343, 344). Maar onze aandacht werd getrokken door hetgeen de Heer campbell mededeelt in zijne Bijdrage tot de kennis van hetgeen door de Christelijke liefde gedaan is tot zedelijke verbetering van gevallen vrouwen (bl. 274-287); en vooral door het uittreksel, dat Prof. moll levert, uit een boekwerkje der vijftiende eeuw, getiteld: De negen Kwelduivels der Pastoors (bl. 288-298). Gelijk die bijdrage van wege hare zeldzaamheid merkwaardig is, zoo getuigt dat uittreksel van den veelzins treurigen toestand der kerk en geestelijkheid in de xvde eeuw, vooral in Noord-Duitschland. Beide opstellen hebben dit met elkander gemeen, dat de stof ontleend is aan de schatten, die de Koninklijke Bibliotheek te 's Hage bevat. Minder hoog zijn wij ingenomen met de merkwaardige aanteekeningen van nic. voetius, zoon van den Utrechtschen Hoogleeraar gisb. voetius, van 1657 tot 1666 predikant te Meeuwen, overgenomen uit het oorspronkelijk kerkeraads-actenboek der gemeente van Meeuwen (bl. 299-318). Zij schijnen reeds geruimen tijd in de portefeuille van het Archief gerust te hebben,

{==604==} {>>pagina-aanduiding<<}
en hadden, zonder schade, vrij wat kunnen ingekort zijn. Dit geldt evenzeer van hetgeen Dr. m.a.g. vorstman aangaande het klooster Steyn of Emmaus bij Gouda mededeelt in uittreksels uit een handschrift, uit dat klooster afkomstig (bl. 327-342). Ook de Kerkelijke herinneringen uit het jaar 1566, van Prof. van vloten, die vervolgd zullen worden (bl. 319-326), missen voor ons, tot nog toe, de belangrijkheid, die zij, blijkens hare plaatsing, schijnen gehad te hebben in het oog der Verzamelaars. Met het oog op deze bijdragen herhalen wij, wat wij vroeger zeiden, en ook anderen ons hebben nagezegd, dat enkel kleinere merkwaardigheden uit oude handschriften, vaak alleen merkwaardig omdat zij oud zijn, maar overigens vrij onbeduidend, het debiet en de waarde van dit Archief meer benadeelen dan bevorderen. De geëerde Redactie houde ons dezen wenk ten goede, en ga voort, vooral door de uitgave van hare eigene, meer uitvoerige en hoogst belangrijke opstellen, den tempel der wetenschap op te bouwen en het belangstellend publiek aan zich te verpligten!
Julij, 1857.




Practische Godgeleerdheid, of beschouwing van de Evangeliebediening, voornamelijk in de Nederlandsche Hervormde Kerk. Een Handboek bij de Academische Lessen. Door W. Muurling, Hoogleeraar te Groningen. Tweede Deel, Tweede Stuk. Te Groningen, bij J. Oomkens, J.zoon, Academiedrukker. 1857. In gr. 8vo. XIII en 216 bl. f 2-10.

Zoo heeft dan de Groninger school een compleet stel van eigen compendia, nu Prof. muurling zijne Practische Godgeleerdheid voltooid heeft. Wij wenschen er haar geluk mede, en zeggen voor de honderdste maal: 't is een opmerkelijk verschijnsel, een eenig verschijnsel in ons land.
Dit laatste Stuk behelst de pastoraal, de ecclesiastiek en de apostoliek. Wie het leest, zal niet genoeg de zorg kunnen waarderen, door den geleerden Schrijver er aan besteed. Het bewijst, dat hij onder de leuze: nonum prematur in annum, gewerkt heeft; 't is een net boek, uiterlijk en innerlijk, welke licht-, natuurlijk ook eene schaduwzijde oplevert, namelijk deze, dat onder 't herhaald overwerken de frischheid geleden heeft.
Vergeten mogen wij niet, dat het een Handboek bij de Academische Lessen is, 'tgeen veroorzaakt, dat het nu en dan

{==605==} {>>pagina-aanduiding<<}
niet aangenaam leest. Toch zal de lezer er vrij wat wetenswaardigs in vinden, en menige nieuwe of zeer juiste beschouwing. En wat niet nieuw is, wat men zelf wel eens gedacht of uitgesproken heeft, vindt men hier in zijn verband - en 't heeft een eigenaardig genoegen het oude bekende daarin aan te treffen. Daarenboven kan het niet uitblijven, of de lieve, vrome geest, waarvan iedere bladzijde getuigt, heeft een gunstigen invloed, zoodat wij iederen student in de godgeleerdheid en iederen predikant ten dringendste de naauwkeurige kennismaking met dit boek aanbevelen.
Eene andere zaak is het, of het ons als wetenschappelijk werk voldoet. Is de Groningsche rigting over 't algemeen niet gunstig voor het wetenschappelijke - dit moest te meer uitkomen waar het een vak van theologische wetenschap geldt, dat de allermeeste aanleiding geeft om te ontwijken, wat de Groningers als afgetrokken veroordeelen, en waarop zij dan ook weinig prijs stellen. En toch gelooven wij, dat, zonder te stemmen voor het aristokratische in de wetenschap, zoo als dat dikwijls begrepen is, als van zelf in de wetenschap zekere aristokratie moet heerschen. Er is te veel in het boek, dat men zoo heel gemakkelijk onder een pijpje bespreken kan; wij durven het woord onbeduidend haast niet bezigen. Maar, ons dunkt, een echt wetenschappelijk boek moet niet zoo gemakkelijk door den oningewijde kunnen gelezen en begrepen worden; er is nog eene andere diepte, dan die velen meenen te bezitten, wanneer zij met speculatieve woorden schermen. Ten minste, als het boek van muurling waarlijk eene ‘practische godgeleerdheid’ is, dan zijn wij geneigd om dit hoofdstuk in de encyclopaedie te schrappen en te verklaren: ‘Laat ons eerlijk zijn: die zaken zijn voor geene wetenschappelijke behandeling vatbaar!’ Maar dan nog willen wij iederen hoogleeraar in de godgeleerdheid bidden en smeeken, dat hij zoo uitvoerig en gezet die zaken met zijne studenten bespreke als Prof. muurling dit schijnt te doen; want maar al te veel wordt het vergeten: de Akademie vormt dienaren der kerk, en 't is niet waar, dat de praktijk alles kan leeren, hoewel zij in veel moet onderwijzen. Wordt er bij de geneesheeren des ligchaams niet aan praktische vorming gedacht? Immers overvloedig. Men zij zoo goed om toch het mindere, dat men voor de geneesheeren der ziel in dezen kan doen, niet te
verwaarloozen.


{==606==} {>>pagina-aanduiding<<}

Één ding is noodig. Uren van huiselijke Godsdienstoefening, in Beschouwingen over het Nieuwe Testament, voor iederen dag des jaars. Uit het Fransch van Napoleon Roussel. Te Amsterdam, bij W.H. Kirberger. 1856. In roijaal 8vo. 1020 bl. f 8-:

Het biddend Bijbellezen, of eenvoudige en stichtelijke Overdenkingen over het Nieuwe Testament. In het bijzonder geschikt voor de leiding der huiselijke Godsdienstoefening en overpeinzing in de binnenkamer. Naar het Engelsch van Richard Marks, Schrijver van den ‘Terugblik’. Te Utrecht, bij N. de Zwaan. 1856. In gr. 8vo. VIII en 538 bl. f 4-25.

Als Ref. alleen op het uitwendige afging, zoo zou hij het werk van roussel allervoortreffelijkst noemen. Het kan tot model dienen voor alle uitgevers; het is een schoon boekdeel; het papier is helder, al mogt het wat steviger zijn voor zulk een volumineus werk; de druk is bijzonder schoon, en geeft den Heer m.j. portielje aanspraak op hoogen lof; en kon ook eene sterker cartonsoort de talrijke bladen zamenhouden, er is gelegenheid om het werk gebonden te krijgen met kleine prijsverhooging. De prijs zelf is ook al zeer matig gesteld; en om dit alles brengen wij den Heer kirberger onzen lof en onze dankzegging.
Wat nu echter het werk aangaat... ja, Ref. loopt er hoog meê, want hij behoort nog tot die zwakken in den lande, welke hoog kunnen loopen met een boek, waarin voorkomt wat hem stuit, wel eens ergert. De exclusieve rigting van roussel is bekend; een aanprijzend Voorberigt van Ds. j.p. hasebroek zegt genoeg - en wij vinden dan ook den geest, dien deze namen doen verwachten. Maar dit doet ons genoegen, dat wij hier en daar zulke regt heldere denkbeelden ontwikkeld zien ten opzigte van zaken, die anders bij de bedoelde rigting het meest onwaar worden voorgesteld, en vermaningen hooren over gebreken, die iedereen dagelijks in de volgers der orthodoxie hinderen. Al vonden wij echter hiervan niets in het werk van roussel, zoo zouden wij toch doof moeten zijn voor alle Christelijke waarheid, wanneer wij niet verrukt waren over den ernst en de diepte, die wij in dit

{==607==} {>>pagina-aanduiding<<}
boek aantreffen. Roussel - zij zijn oog ook wat beneveld - is t'huis op het gebied des geestelijken levens, geheel t'huis, kent de wonden en de zwakten van het menschelijk hart, kent de gevaren en verzoekingen van het praktisch leven, is een zielen-doctor bij uitnemendheid - en dan moge hij ijveren voor leerstellingen, hij behoeft ze ons niet op te dringen, maar wel het waarachtig leven, dat in hem is - en dat nemen wij gaarne over.
Met dat al achten wij eene huiselijke lezing van het N.T., als hier wordt aanbevolen, daar het geheel wordt behandeld in 365 overdenkingen, verkeerd. Dit jaar hadden wij Paschen op 12 April; dus, volgens dit boek, te lezen: Lukas xiii:18-35. Is dat gepast?
Roussel's Één ding is noodig zal zijn weg wel vinden, want velen, die den Schrijver hun geestverwant noemen, zijn onverzadigbaar met stichtelijke lectuur. Wij bevelen het daarenboven den wèl-ontwikkelde aan, die (zoo als het heet) met oordeel des onderscheids weet te lezen; en gij, H.H. Predikanten of studenten in de theologie! kunt ge 't u aanschaffen, of later op eene auctie voor een prijsje magtig worden - laat de gelegenheid niet voorbijgaan - 't geeft vrij wat voor den preekstoel, en voor 't krankbed, en voor de katechisatie, vooral ook omdat het veel voor 't eigen hart geeft.
Zoo aanprijzend mag Ref. niet spreken van Het biddend Bijbellezen. Is dat een opgewarmd boek? De Voorrede van den Schrijver is geteekend 1830. Wij laten den orthodoxen geest nu daar, waarin het is geschreven, maar het is zeer oppervlakkig. Vraagt ge: ‘kan ik er dan niets goeds uit leeren?’ dan zeggen wij: ‘ja wel, zeer veel; breng alles maar in praktijk wat er in staat.’ Maar, waar zou het heen als alle boeken gedrukt moesten worden, waarvan wij dat kunnen zeggen?






Het Materialisme van den laatsten tijd bestreden, in eene Redevoering, gehouden bij [in] het Bataafsch Genootschap te Rotterdam, op den 21sten Nov. 1856, door K.M. Giltay. Te Rotterdam, bij M. Wijt en Zonen. 1856. In gr. 8vo. 23 bl. f :-30.

Lang heeft het boekske, welks titel we daar afschreven, op

{==608==} {>>pagina-aanduiding<<}
onze schrijftafel gezworven, zonder dat we in de gelegenheid waren om het gezet voor ons te nemen, ten einde ons naar pligt en geweten van de taak van Referent te kwijten; zoo lang zelfs, dat we schier vermoeden, dat het geschriftje reeds in den vloed van éphémère drukpers-producten is ondergegaan, en vreezen met onze aankondiging te laat te komen. Gaarne hadden we gewenscht met een enkel woord in de ‘Korte Mededeelingen’ het te lang gepleegd verzuim goed te maken; edoch de lezing van het stukje van den Heer g. heeft zoo veel en velerlei bezwaren en bedenkingen bij ons gewekt, dat we - vooral met het oog op de mogelijkheid, dat we in de met betrekking tot de toekomst van 't boekske gewaagde gissing hebben gedwaald - ons genoodzaakt zien om voor wat we te zeggen hebben, eene ruime plaats onder de rubriek Boekbeschouwing te vragen, ten einde het ongunstig oordeel, dat we hebben uit te brengen, behoorlijkerwijze te motiveren. De kortheidlievende Redactie zal, hopen we, om het gewigt der zaak, die we ter sprake moeten brengen, 't gebrek aan verhouding tusschen den omvang dezer recensie en de magerheid der ons toevertrouwde brochure wel willen voorbijzien. Nog ééne opmerking ga vooraf. Naar ons oordeel, ligt de arbeid van den Heer g. alleen als brochure en niet als redevoering onder 't bereik der openlijke kritiek. Wij toch kennen 't gehoor, waarvoor zij is uitgesproken, noch de eischen, die het aan zijne sprekers kan en mag rigten, en hebben er ook niet mede te maken. Misschien konden de hoorders veel van 't gebrekkige en oppervlakkige, dat eene redevoering over zulk een onderwerp, uit den aard der zaak, kenmerken moet, door eigen nadenken aanvullen en uitbreiden. Welligt hebben zij uit deze voordragt kunnen leeren op welk eene wijze het materialisme
niet moet worden bestreden. Ons blijft slechts de vraag te beantwoorden: of het beschaafd publiek - immers op geen ander dan dit had de S. bij de verspreiding van zijn werk in ruimer kring het oog? - door de uitgave dezer redevoering al of niet is gebaat.
‘Science oblige’ was de spreuk, die den Heer g. in de keuze van zijn onderwerp heeft geleid en bij de bearbeiding daarvan voor den geest zweefde. Ook wij loopen hoog met die spreuk. Gaarne althans kennen we ieder 't regt toe om, waar 't belangrijke vraagpunten des tijds geldt, openlijk voor

{==609==} {>>pagina-aanduiding<<}
zijne overtuiging, welke die dan ook zijn moge, uit te komen - mits hij inderdaad wat te zeggen hebbe en de kracht in zich gevoele om, zij 't dan ook ééne enkele schrede, nader te brengen tot de waarheid - anders: sapienti sat. Intusschen mogen we niet ontveinzen, dat we de variatiën op het thema ‘science oblige’, waarmede 't stuk aanvangt, den S. wel hadden willen schenken. Liever althans hadden we in de Inleiding, zoo al geen bepaald antwoord op de kinderlijk naïve vraag: ‘wat toch wel een materialist zij’, die wel op de lippen van deze of gene weetgierige lezeres zou kunnen zweven, dan toch eene heldere en zooveel mogelijk populaire uiteenzetting der punten in quaestie gevonden. Wel is waar, aan eene soort van definitie ontbreekt het niet (bl. 5); maar we zouden 't betwijfelen of de oningewijde er wel veel wijzer door zal worden. Ons kwam die bepaling voor te zijn onjuist en onvolledig. Al aanstonds komt de S. ruiterlijk met eene aantijging voor den dag, en dat wel op eene wijze, die den minkundige geen hoogen dunk van de eerlijkheid en bekwaamheid der wetenschappelijke tegenstanders van den Heer g. moet doen opvatten, en wanneer men zoo gelukkig is om des S. bedoeling te begrijpen, onwillekeurig 't vermoeden wekt als had hij de materialisten, alvorens hunne meeningen te bestrijden, een weinig willen zwart maken. Zoo wordt (bl. 4) beweerd: ‘dat de beoefenaars der wetenschap niet altijd hunne roeping hebben begrepen. In plaats van den zwakke te steunen, hebben zij dikwijls zonder aanleiding of regt dat gemoed verbrijzeld (?). In plaats van het geluk bevorderlijk te zijn, hebben zij denkbeelden gegeven, die, onwaar, het geluk verstoorden. In één woord, zij hebben de wetenschap en zichzelven prijs gegeven, veelal aan onkunde (?!!), somtijds aan kwade
trouw, altoos door niet te voldoen aan de eischen der humaniteit, van niets dan beproefde waarheid als resultaat van hun streven aan te bieden.’ Nu moge de zaakkundige lezer wel zoo ten naastenbij gevoelen, waar de S. heen wil; de vreemdeling op 't gebied der moderne wetenschappelijke litteratuur van Duitschland zal, dunkt ons, vreemd staan kijken bij 't vernemen dezer zeker niet alledaagsche acte van beschuldiging. Of meent de Heer g. althans eenige bekendheid met den geruchtmakenden strijd, die zulk eene krachtige beweging bij onze naburen heeft gewekt, te mogen veronderstellen? Maar, waartoe dan, vragen we,

{==610==} {>>pagina-aanduiding<<}
eene naamlijst van natuuronderzoekers materialisten (bl. 5)? Waartoe dan een omstandig verhaal van het in den jare 1854 op 't Congres van Geneeskundigen en Natuuronderzoekers te Göttingen voorgevallene, dat dan toch ook wel overbekend had mogen worden geacht? Wij althans hadden dit ad nauseam usque herkaauwde verhaal, hier, waar 't eene bestrijding van 't materialisme geldt, gaarne gemist; zelfs al ware de voorstelling der feiten minder onnaauwkeurig en de gevolgtrekking, die er uit wordt afgeleid, minder gewaagd. Het komt al spoedig uit, dat de S. ook al schrikkelijk bang is voor de materialisten, de bêtes noires onzer dagen. ‘Het is niet anders mogelijk’ - lezen we bl. 7 - ‘en ik heb er ook buitendien de zekerheid van, ook in ons land zijn de gevolgen (?) der straks genoemde materialistische geschriften niet geheel achterwege gebleven. Ieder, die zich krachtig genoeg voelt’ - dus ook de Heer giltay - ‘moet, volgens mijn inzien, de opneming dezer valsche begrippen bestrijden. En valsche begrippen zijn het: de wetenschap is niet in staat het bewustzijn uit het stof te verklaren. Integendeel, wij hebben menigen afdoenden grond om hare zelfstandigheid (der wetenschap?) aan te nemen. Science oblige. Ik stel mij voor, u dit in dit uur te bewijzen.’ Men ziet, het blijft nog een raadsel, wat er eigenlijk zal bewezen worden. Maar de genegen lezer zal er met eenig nadenken wel komen. En zoo niet; wat zwarigheid? De titel geeft immers in duidelijk kapitaal te lezen, dat het materialisme zal worden bestreden.
Mogten we onze bewondering niet onthouden aan het moedig zelfvertrouwen, dat uit de forsche, hoewel wat gerekte Inleiding spreekt, weldra moesten we ons verwonderen over de wijze waarop de S. heeft gemeend 't betoog, dat de uitgesproken beschuldiging van onwetenschappelijkheid, onkunde, kwade trouw, en inhumaniteit zal regtvaardigen, te moeten, of liever te mogen voeren. De geheele loop der voorafgegane redenering eischt met strenge noodzakelijkheid, dat er in dit betoog worde aangetoond, dat het bewustzijn met geene mogelijkheid uit de stof kan worden verklaard. De S. zelf schijnt dit dan ook te hebben gevoeld. Hij heeft echter begrepen, zich die taak gemakkelijk te moeten maken door eenvoudig dat met veelheid van woorden te beweren, waarvan hij 't bewijs, om goede redenen, moest schuldig blijven. De wijze

{==611==} {>>pagina-aanduiding<<}
waarop dat schijnbetoog wordt geleverd, is merkwaardig genoeg om er een oogenblik bij stil te staan. In de eerste plaats zal de kennis, die wij van het organische en het anorganische rijk bezitten, zoo het heet, worden gekarakteriseerd. Daartoe vergelijkt de Heer g. de kristallisatie in de onbewerktuigde natuur met de celvorming in de bewerktuigde. Wij laten de wetenschappelijke waarde dier beschouwingen, die, naar 't ons voorkomt, blijken dragen van des S. talent om eenvoudige zaken duister en verward te maken, voor 't oogenblik daar; ofschoon we gaarne erkennen, dat we eene enkele maal zijne bij uitnemendheid plastische wijze van voorstelling hebben bewonderd, namelijk, waar hij (bl. 12) de moedercel laat vervallen in twee of meer uit zich ontwikkelde dochteren, broedcellen. Maar boven alles merkwaardig is 't besluit, dat uit de opgesomde feiten wordt getrokken. De verschijnselen namelijk, die zich bij de kristalvorming voordoen, kunnen uit bekende wetten en krachten worden verklaard; de celvorming is voor zulk eene verklaring ten eenemale onvatbaar; ergo moet er in het bewerktuigde rijk eene eigene kracht, de levenskracht, bestaan. Zeker is deze wending, op zich zelf, nieuw noch verrassend, en toch gelooven we deze conclusie, in dit bijzonder geval, allermerkwaardigst te mogen noemen. Kan men zich iets belagchelijkers denken, dan bij eene bestrijding van 't materialisme den alouden Deus ex machina, de levenskracht, op zulk eene wijze ten tooneele te voeren? Kon de S. grooter onhandigheid begaan, dan zich in zulk een kamp te wapenen met eene hypothese, een geijkten term, die reeds, te regt of te onregt, zooveel aanstoot aan de wetenschappelijke wereld heeft gegeven? Zoo ergens, dan had hier dat woord althans zorgvuldig moeten worden vermeden. En toch om dat woord schijnt het maar te doen te zijn. Immers (bl. 14) worden eenige zinsneden van den Hoogl.
mulder, die eene verklaring der celvorming bevatten - blijkbaar omdat die geliefkoosde term daarin wordt gemist - als holle woorden geijkt. Nu,

Mit Worten lässt sich trefflich streiten - 

Jammer maar, dat het zinneloos spel, dat er met dat woord gedreven is, den materialisten zulk een geducht wapen in handen heeft gegeven; jammer maar, dat er ook onder de voorvechters van 't spiritualisme gevonden worden, wier regtzin-
{==612==} {>>pagina-aanduiding<<}
nigheid ten aanzien van 't leerstuk der levenskracht geenszins boven verdenking is verheven. Of kent de S., b.v., de plaats niet uit liebig's Chemische Briefe (3er Auflage, S. 18), waar ‘die Lebenskraft ein durchaus unbegreifliches, unbestimmtes Etwas’ wordt genoemd, ‘mit dem man alles erklärt was nicht begreiflich ist’? Maar, al wilden wij den S. ook toestemmen, dat met de mogelijk aanstaande zegepraal der hypothese eener levenskracht het materialisme onvermijdelijk vallen moet, dan nog blijven we ernstig tegen zijne redenering protesteren.
Te spreken van bekende en onbekende krachten, van verklaarbare en onverklaarbare verschijnselen, achten we meer dan onzinnig, dat noemen we spotten met de wetenschap. En letten we nu eens op de verklaring, die de Heer g. van het enkele geval, dat tot bewijs zal dienen, geeft (bl. 9): ‘In eene suikeroplossing zal onder gunstige omstandigheden een vast ligchaam van eene regelmatige gedaante, een kristal worden gevormd. Door de langzame uitdamping worden er in de opvolgende tijden slechts enkele suikerdeeltjes vrij, waardoor, als het ware, de tijd gegeven wordt om zich in die rigting door de reeds neêrgeslagene te doen aantrekken, in welke de moliculaire [moleculaire] attractie het sterkst is.’
Zou hiermede het verschijnsel werkelijk voldoende zijn opgehelderd? Zou er nu niets meer te verklaren overblijven? Maar wat is dan die moleculaire attractie? Wat is zwaartekracht? Wat verwantschap? Wat zijn ze anders dan geijkte termen, waardoor onbekende krachten worden aangeduid? Wanneer deze woorden eene verklaring moeten behelzen van de wording van het kristal, ‘het ligchaam dat bij (?) de niet organische natuur het zamengesteldst is in vorm en eigenschappen’ (bl. 10), dan verhindert ons niets in de wartaal, die we bl. 14 lezen, waar de vervorming (?) van het zaad - een verschijnsel dus behoorende tot het gebied der levenskracht - wordt besproken, eene verklaring der celvorming te zien. ‘In verschillende zaden’ - heet het t.a.p. - ‘bestaat chemisch volmaakt dezelfde stof. Die stof moet zich omzetten in suiker. Het ligchaam, dat zulks doet, de dyastase [diastase], wordt, bij de ontkieming, gevormd uit het planten-eiwit, en door haar de omzetting van het amylum bewerkt zijnde, geeft dit (?) aan de dextrine gelegenheid tot het ontstaan der cel.’ Arme lezers! en nog meer beklagenswaardige hoorders! die dergelijke perioden

{==613==} {>>pagina-aanduiding<<}
moeten doorworstelen, die u zulke schromelijke wanbegrippen als orakeltaal der wetenschap moet laten opdringen! Waarlijk de Heer g. had liever, dan zich als bestrijder van 't materialisme op te werpen, wat bescheidenheid van zijne tegenstanders moeten leeren. In stede van als met den vinger aan te wijzen, welke verschijnselen wij al of niet kunnen verklaren, moest hij liever met dubois reymond erkennen, dat de uitdrukking ‘kracht’, in welk een zin ook tot verklaring van eenig verschijnsel gebezigd, niets anders is dan ‘eine verstecktere Ausgeburt des unwiderstehlichen Hanges zur Personification, der uns eingeprägt ist; gleichsam ein rhetorischer Kunstgriff unseres Gehirns, das zur tropischen Wendung greift, weil ihm zum innern Ausdruck die Klarheit der Vorstellung fehlt.’ Zeker, 't valt niet moeijelijk om hoogst belangrijke quaestiën, waarover boekdeelen zijn volgeschreven, met eene enkele pennestreek uit te maken, en den onkundige door eene magt van geleerde termen en hoogklinkende phrasen te verbijsteren en te verblinden. Maar, we herhalen het, zulk eene pralerij, zulk een strijd met woorden achten we beneden de waardigheid van den man wien het met de wetenschap ernst is. En wat zullen we zeggen van hem, die, onder de leuze ‘science oblige’, hen, die in voor 't minst hoogst betwistbare punten met hem van meening verschillen, reeds a priori van onkunde en kwade trouw durft beschuldigen? Zou de welbegrepen zin dier spreuk niet veeleer eene krachtige drangrede in zich sluiten tot omzigtigheid in 't beoordeelen van andersdenkenden?
In het tweede deel der redevoering zal, wat de S. heeft beweerd, maar niet bewezen, dat namelijk het bewustzijn niet uit de stof kan worden verklaard, nader door wetenschappelijke feiten worden toegelicht.
We hadden ons gevleid hier althans het een en ander te zien ontwikkeld, dat op de besprokene quaestie betrekking heeft, maar op nieuw zagen we ons te leur gesteld. Wel verre toch van de grondstellingen van 't materialisme aan te tasten, trekt de S. te velde tegen meeningen, die tot den gevoerden strijd niets afdoen, en levert dus een gansch niet onaardig spiegelgevecht met een hersenschimmigen vijand, waarvan natuurlijk het materialisme niets te vreezen, het spiritualisme niets te hopen heeft. Wij willen den S. op

{==614==} {>>pagina-aanduiding<<}
den voet volgen. Na eenige algemeenheden over de organen en hunne verrigtingen, wordt op de overeenkomst die er tusschen de producten der organen bij onderscheidene klassen van dieren bestaat, niettegenstaande de aanmerkelijke verschillen in vorm en zamenstelling, welke die organen onderling aanbieden, gewezen. ‘Zoo scheidt de lever (bl. 18) overal waar dit orgaan aanwezig is, de gal af, eene dierlijke stof, die in (?) de verschillende diersoorten in caracteriserende zelfstandigheden weinig verschilt. Daar nu bij dergelijke aanmerkelijke afwijkingen nog zulke groote overeenkomst bestaat, zoude het de conclusie, dat de hersenen de oorzaak (?) der geestverrigtingen zijn, niet regtvaardigen: want bij de hoogere diersoorten, die het naast bij den mensch staan in organisatie, is de bouw der hersenen slechts in zeer weinige, eigenlijk in niet noemenswaardige opzigten afwijkend van die van den mensch.’ Wij willen den S. over deze laatste opmerking niet hard vallen; ofschoon wij meenden, dat o.a. de onderzoekingen van gratiolet hebben geleerd, dat die afwijkingen bij de anthropomorphen niet zoo geheel onbeduidend en wel degelijk noemenswaard zijn; maar we vragen: of die vergelijking tusschen de lever en de hersenen, zoo als ze hier wordt voorgedragen, en later (bl. 21), waar de S. vraagt: moeten dan de hersenen het bewustzijn afzonderen even als de lever de gal? wordt ontwikkeld, den minkundigen lezer niet op een dwaalspoor moet voeren? Zal hij niet uit die redenering opmaken, dat de tegenstanders van den Heer g. werkelijk de dwaasheid tot zulk een uiterste drijven, dat zij de hersenen als een afscheidend orgaan, het bewustzijn als een tastbaar product der hersenzelfstandigheid beschouwen? We weten zeer goed, dat het materialisme, in zijn ruwsten vorm, zich uitspraken heeft veroorloofd, die schijnbaar zulk een onzin verkondigen; maar de S. had kunnen en ook moeten weten, dat
de veel besprokene woorden van voigt, waarop hij bij zijne vergelijking het oog had: ‘die Gedanken stehen in demselben Verhältniss etwa zu dem Gehirn, wie die Galle zu der Leber’, u.s.w., wanneer men ze niet opzettelijk wil misverstaan, een geheel anderen zin verkrijgen, dan dien hij er hier in heeft gelegd. Moleschott, op wien de S. zich bij voorkeur beroept, had hem deswege beter kunnen inlichten. Indien hij zich de moeite had willen geven diens Kreislauf des Lebens te raadplegen, had

{==615==} {>>pagina-aanduiding<<}
hij (S. 402) de volgende omschrijving van de zooveel gerucht gemaakt hebbende uitspraak van voigt kunnen lezen: ‘das Hirn ist zur Erzeugung der Gedanken ebenso unerlässlich, wie die Leber zur Bereitung der Galle und die Niere zur Abscheidung des Harns. Der Gedanke ist aber so wenig eine Flüssigkeit, wie die Wärme oder der Schall. Der Gedanke ist eine Bewegung, eine Umsetzung des Hirnstoffs, die Gedankenthätigkeit ist eine ebenso nothwendige, ebenso unzertrennliche Eigenschaft des Gehirns, wie in allen Fällen die Kraft dem Stoff als inneres, unveräusserliches Merkmal innewohnt. Es ist so unmöglich dass ein unversehrtes Hirn nicht denkt, wie es unmöglich ist, dass der Gedanke einem anderen Stoff als dem Gehirn als seinem Träger angehöre.’ Gaarne laten wij het aan iederen onbevooroordeelde over om uit te maken, of er in goeden ernst van eene vergelijking tusschen de lever en de hersenen, in den zin van de door den Heer g. voorgedragene, sprake kan zijn; met andere woorden: of de S. zich hier al of niet van eerlijke wapenen bedient.
Intusschen willen we geenszins veronderstellen, dat de Heer g. met opzet zijnen tegenstanders meeningen zou toedichten, die hun vreemd zijn. Veel liever nemen we aan, dat de dwaling, waarin de S. hier vervalt, voortvloeit uit het gebrekkige zijner kennis van den eigenlijken aard van den gevoerden strijd en de vraagpunten waarover verschil van gevoelen bestaat. Het vervolg levert daarvan, dunkt ons, eene sterk sprekende proeve te meer.
Dat ook hier het veel bestredene, maar niettemin op zich zelf ware gezegde van moleschott: ‘kein Gedanke ohne Phosphor’, zou worden aangevallen, hadden we verwacht. Eene min of meer vernuftige spotternij met die woorden, schijnt van iedere bestrijding van 't materialisme onafscheidelijk. Ook de Heer g. laat zich hier een oogenblik tot ironie vervoeren, en vraagt: ‘of misschien ook niet de cholesterine even goed als de phosphorzure glycerin ammoniak deel heeft aan het produceren der geestvermogens?’ De ongepastheid dier vraag kan misschien ter wille der ironie - al is zij niet van de beste soort - worden voorbijgezien; maar 't blijft altijd voor 't minst hoogst bevreemdend, dat de S. moleschott de ongerijmde stellingen laat verkondigen: ‘dat de geest, de gedachte, het bewustzijn een gevolg en een produkt zijn van den

{==616==} {>>pagina-aanduiding<<}
phosphorus’ (bl. 18); dat de mate der geestvermogens in verhouding staat tot de hoeveelheid van in de hersenen aanwezigen vrijen (?) phosphorus (!) (bl. 19). In welk van 's mans werken toch staat die onzin gedrukt? Maar zou hier ook weder aan misverstand moeten gedacht worden. Heeft de S. die woorden: ‘ohne Phosphor kein Gedanke’, wel eens in hun verband en zamenhang gelezen? De redenering, waarvan ze een deel uitmaken, is zoo geleidelijk en juist, dat er redelijkerwijze niets tegen is in te brengen. Zonder haar geweld aan te doen, kunnen er geene dwaze gevolgtrekkingen uit worden afgeleid; allerminst de door den S. gemaakte. Wat toch beweert moleschott (Lehre der Nahrungsmittel fur das Volk, 2er Aufl., S. 120)? Eenvoudig dit: Als bestanddeel der hersenen treedt een eigenaardig phosphorhoudend vet op. Het is dus noodig dat haar voortdurend phosphorus worde toegevoerd; want door de verbinding van andere grondstoffen kan geen phosphorus tot stand komen. Hij wordt geleverd door bestanddeelen van het bloed (eiwit en vezelstof). De aard en hoedanigheid van 't gebruikte voedsel bepaalt voor een deel de stoffelijke zamenstelling der hersenen. Eiwitachtige voedingsmiddelen, inzonderheid die welke phosphorhoudend vet bevatten, zijn dus tot de instandhouding van dat orgaan onontbeerlijk. ‘An das phosphorhaltige Fett ist die Entstehung, folglich auch die Thätigkeit des Hirns geknüpft. Daher sagt man im Spass dass ein kluger Mann viel Phosphor im Gehirn habe. Denn im Ernste wird es kein Naturforscher meinen. Die Mischung eines Werkzeugs leidet unter dem zuviel so gut, wie unter dem zuwenig. Eine übermässige Zufuhr eines einzelnen Bestandtheils lassen die Gesetze regelmässiger Anziehung, welche die Ernährung der Gewebe bedingen, nicht
so leicht befürchten, während die Verrichtung leidet, wenn der Stoff in zu geringem Verhältniss vorhanden ist. Deshalb lässt sich bei grossen Denkern kein Ueberfluss an Phosphor annehmen. Und dennoch bleibt es wahr: ohne Phosphor kein Gedanke.’ Ziedaar dan welke waarde moleschott, blijkens zijne eigene woorden, aan den phosphorus als bestanddeel der hersenzelfstandigheid toekent. De hersenen houden op te denken, wanneer haar met het bloed geen phosphorus wordt toegevoerd. Wie zal het tegenspreken? Het bewustzijn geheel alleen van den phosphorus afhankelijk te stellen; de gedachte een gevolg te noemen van den phosphorus, zal wel bij niemand

{==617==} {>>pagina-aanduiding<<}
van gezonde hersenen opkomen. Dergelijke meeningen op het voetspoor van den Heer g. te bestrijden, mag wel heeten: nodum in scirpo quaerere. Zij hebben al zeer weinig met het Materialisme gemeen.
Evenmin staat de laatste door den S. geopperde bedenking met den gevoerden strijd in dadelijk verband. ‘Doch geheel alleen aan den phosphorus hebben zij het niet overgelaten’ - heet het nu weder, bl. 19. - ‘De grootte der hersenen werd ook in den arm genomen. Eenige weinige gewigtsbepalingen van hersenen bij groote mannen en eenvoudigen van geest hadden een grooter overwigt aangegeven in de betrekking tusschen het gewigt der hersenen en het gewigt van het geheele individu. Dat was een krachtig argument, volmaakter ontwikkeld orgaan, volmaakter productie!’ Wij wisten niet, dat de materialisten aan dit ‘krachtig argument’ zulk eene bijzondere waarde hechtten. Overigens zal er wel zoo heel veel niet tegen zijn te zeggen. 't Is trouwens een feit, dat in de hoofdzaak ook door het spiritualisme wordt erkend. Nagenoeg hetzelfde had de S., b.v., bij liebig kunnen lezen (Chem. Briefe, S. 471) in deze woorden: ‘die Wirkungen des Gehirns müssen im Verhältniss stehen zu der Masse des Gehirns.’ 't Is dan ook wel niet de moeite waardig, die op zich zelf zeer onschuldige meening te wederleggen. En toch poogt de Heer g. dit te doen door alweder een enkel voorbeeld aan te voeren, dat in dit bijzonder geval toch niets bewijzen kan. Het betoog des S. is hiermede ten einde. Hij meent genoeg te hebben gezegd om de ongegrondheid te bewijzen van de stelling, dat het verband tusschen de hersenen en de geestvermogens zich consequent laat doorvoeren (sic!), en maakt zich met een paar regels af van de belangrijke punten, die hier in de eerste plaats in aanmerking hadden behooren te komen; het onderzoek namelijk: of en in hoeverre bepaalde stoffelijke wijzigingen der hersenzelfstandigheid invloed op de geestvermogens oefenen, en omgekeerd of en in hoeverre de verrigtingen der hersenen op hare beurt mogen geacht worden op het organisme terug te werken. Ook wij meenen
genoeg te hebben gezegd om aan te toonen, dat het niet mogelijk is met minder zaakkennis en grooter oppervlakkigheid een hoogst gewigtig onderwerp te behandelen, dan hier is geschied. We kunnen althans met een gerust geweten ver-
{==618==} {>>pagina-aanduiding<<}
klaren, nimmer eenig geschrift meer onbevredigd uit de handen te hebben gelegd, dan deze bestrijding van 't materialisme. Misschien is de S. er volkomen in geslaagd, zijne tegenstanders bij de onkundige menigte in een verachtelijk en belagchelijk daglicht te stellen. Wat toch moet men van natuuronderzoekers, die zulke gedrogtelijke stellingen als de Heer g. hun toedicht, verdedigen, denken? Maar ook wat moet de man dien de wetenschap ter harte gaat, oordeelen over hem, die onder de leuze ‘science oblige’ met zulke wapenen aangegord, voor de goede zaak der waarheid in 't strijdperk durft treden?
Over het slot der redevoering moeten wij kort zijn. De S. spreekt hier niet zoozeer tot het verstand als wel tot het gevoel en de godsdienstige overtuiging. Jammer, dat dit stichtelijk slot wordt ontsierd door eenen onkieschen en daarom onstichtelijken aanval op zijne tegenstanders. De S. veronderstelt, bij wijze van vergelijking, ‘dat er in de loopbaan van de verste buitenplaneet, die we tot heden kennen, storingen plaats hebben, die slechts het gevolg kunnen zijn van een hemelligchaam tot ons zonnestelsel behoorende en hare baan nog verder dan Neptunus uitstrekkende; dat verder de loop, massa en afstand van dat onbekende hemelligchaam zijn bepaald, maar dat het teruggekaatste licht zoo zwak is, dat onze werktuigen niet in staat zijn dat hemelligchaam te doen opmerken; zoodat de stoffelijke waarneming niet voor de minder ingewijden, de zekerheid en juistheid der redenering kan bevestigen.’ Indien er dan iemand zijn mogt, die aan de waarheid van het bestaan van dat ligchaam twijfelde, dien zou de S. wetenschappelijken zin ontzeggen. Maar zoo iemand het zelfstandig bestaan van het zieleleven, waarvoor wij tot hiertoe geen materiëel substraat kunnen aantoonen, loochende, alleen daarom, omdat het niet kan worden aangetoond, dien ontzegt hij meer dan wetenschappelijken zin, dien ontzegt hij menschelijkheid (!); ‘want het wezen der menschen is zich hier onvoldaan naar betere wereld te keeren.’ Wij laten de vergelijking voor hetgeen zij is, maar letten slechts op de waarlijk verrassende conclusie waartoe de S. komt. Hoe nu; moet de wetenschap dan ook al de handen in den schoot leggen en instemmen met het geroep van: wachter! wat is er van den nacht? Wat beteekent het, dat het de taak der wetenschap

{==619==} {>>pagina-aanduiding<<}
zoude zijn, het proees der ontbinding des geestes uit den toestand der natuurgebondenheid (!??) te bevorderen (bl. 23)? We begrijpen er niets van en hellen schier over tot het gevoelen, dat de S., gelijk hij zich een geheel bijzonderen redeneertrant heeft gekozen, ook eene wetenschap op zijne eigene hand heeft. Noch den een, noch de andere willen wij hem benijden.
Het zal wel niemand onzer lezers, die ons tot hiertoe heeft willen volgen, bevreemden, wanneer wij de uitgave dezer redevoering een allertreurigst verschijnsel noemen. Zoo 't noodig ware, geven we gaarne nog ten overvloede de verzekering, dat we in ons oordeel geheel objectief zijn gebleven, en de mogelijke beschuldiging van crypto-materialisme verre van ons zouden werpen; al erkennen we van den anderen kant gaarne, niet zooveel kwaad van de hier besprokene eigenaardige rigting der natuurwetenschap te duchten, dat we 't oorbaar achten, de groote menigte, door het roeren der alarmtrom, tegen hare vertegenwoordigers in beweging te brengen. Eene quasibestrijding van 't materialisme kan niet anders dan onberekenbaar nadeel stichten. Er bestaat onder ons reeds halfweterij en oppervlakkigheid te veel, dan dat we 't lijdelijk zouden mogen aanzien, dat door het wetenschappelijk dilettantisme ex tripode scheve voorstellingen en onwaarheden worden verspreid onder een publiek, dat voor een groot deel niet in staat is, waar van valsch te onderscheiden, en, getuige de treurige ervaring, vaak maar al te geneigd is, ieder vertoon van geleerdheid, tot zelfs de walgelijkste wetenschappelijk gekleurde onbekooktheden toe te juichen. Daarenboven, 't maakt een hoogst pijnlijken indruk, op een toon van gezag een hard vonnis te hooren vellen over mannen, wier namen, al worden ze onder 't weinig vereerend collectivum ‘materialisten’ te zamen gebragt, eene allezins eervolle plaats in de geschiedenis der natuurwetenschap beslaan. Ons ging het aan 't hart, een moleschott, een virchow, een dubois reymond, een burmeister en zoo veel andere talentvolle zelfwaarnemers van erkende verdiensten, zonder eenig houdbaar bewijs, van onkunde, kwade trouw en inhumaniteit te zien beticht. Waarlijk 't is, bij de weinige sympathie, die er onder ons bij de mannen der wetenschap ten
aanzien van den bij onze naburen met zooveel kracht gevoerden strijd blijkt te bestaan -
{==620==} {>>pagina-aanduiding<<}
immers behalve wat door meyboom en vrolik, onder den bescheiden titel van ‘Vraagpunten des tijds’, is openbaar gemaakt, kwam ons in onze taal niets over 't materialisme onder de oogen - eene 't nationaal gevoel schokkende ervaring, zulk een onderwerp in een openlijk geschrift manibus illotis te zien aanroeren. De S. verwacht toch wel niet, dat we ons afkeurend oordeel zullen doen vergezeld gaan van eene aanduiding van den weg, dien hij, naar ons gevoelen, had behooren in te slaan, om tot zijn doel te geraken. We kunnen hem slechts den raad geven - en we doen het met vrijmoedigheid; want eenig bewijs van litteratuur over zijn onderwerp te bezitten, heeft hij niet geleverd - zich vertrouwd te maken met de geschriften der materialisten, en kennis te nemen van wat door mannen als schaller, schulz bodmer, frauenstädt en anderen tegen hunne gevoelens is ingebragt. Vooral de eerlijke en grondige kritiek van den laatstgenoemde, die de dwalingen van 't materialisme bestrijdt, maar tevens op het goede, door die zich met kracht openbarende rigting gewekt, wijst, durven we hem aanbevelen. Misschien zal hij dan inzien, wat er toe behoort om als bestrijder van 't materialisme op te treden, en begrijpen, dat hij wèl had gedaan, zich, alvorens de handen aan zulk een onderwerp te slaan, ter goeder ure de gulden les van horatius te binnen te brengen:

Versate diu quid ferre recusent, 
Quid valeant humeri. 

Moesten wij den arbeid van den Heer g. wetenschappelijke waarde ontzeggen; als letterkundig voortbrengsel achten wij deze redevoering schier beneden de kritiek. De ter loops aangehaalde perioden mogen voldoende zijn om den S. als stilist te kenschetsen. Slordiger geschrijf kwam ons zelden onder de oogen. Wat we meer tot staving van dit ongunstig oordeel zouden kunnen aanvoeren, houden we voor ons. 't Is waarlijk te erg voor 23 bladzijden druks. Ook met de spelling van eigennamen is de S. nu en dan deerlijk in de war. Een min of meer koddig staaltje van dien aard vinden we bl. 6, waar onder de tegenstanders van wagner op 't Congres te Göttingen, Prof. tieck uit Marburg en Ds. (sic) charlow uit Stettin voorkomen. Reclam (Deutsches Museum von prutz, 1854, Nr. 47) noemt Prof. fick en Dr. scharlau. Wij vatten ons oordeel

{==621==} {>>pagina-aanduiding<<}
zamen. Welke verpligtingen de Heer g. tegenover de wetenschap meent te hebben, is eene zaak, die hij voor zich zelven moge uitmaken; zooveel is zeker, dat hij door dit optreden de wetenschap in geenen deele aan zich heeft verpligt. Deze kennismaking heeft althans bij ons het verlangen niet gewekt om hem andermaal op wetenschappelijk gebied te ontmoeten, allerminst als kampioen voor 't spiritualisme. Mogt hij 't niettemin oorbaar achten later op nieuw eene pennevrucht de wereld in te zenden, dan zij het in een voegzaam gewaad, en niet meer ‘en profond négligé!’ Men bedenke toch, dat een beschaafd publiek, ook wat den vorm betreft, zijne eischen heeft en ook hebben mag. Ook den Uitgevers zijn we geenszins dankbaar voor deze speculatie met den naam van een geleerd genootschap. Misschien gaven we een enkelen wenk, die ook voor hen niet behoort verloren te gaan. Men zal ons toch wel niet willen tegenwerpen, dat het stukje van den Heer g. met dat al zulk eene goede strekking heeft? Dit toch zou regt ontmoedigend voor ons wezen en het overtuigend bewijs leveren, dat men de goede strekking dezer beoordeeling niet heeft begrepen.
31 Julij 1857.




Bijdrage tot de kennis der Schroefstoomwerktuigen van de Nederlandsche Marine; door H. Huygens, Kapitein-Luitenant ter Zee. Te Amsterdam, bij de Wed. G. van Hulst van Keulen. 1856. In gr. 8vo. 100 bl., met VIII gelith. platen in folio, in linnen band. f 5-:

De Heer h., overtuigd van de groote voordeelen, welke de schroefstoombooten boven de gewone zeilschepen, ja zelfs boven de booten met schepraderen hebben, voelde zich opgewekt tot het doen eener poging om belanghebbenden op de hoogte te brengen om de boven bedoelde voordeelen te kunnen beoordeelen.
De toenemende aanwending van den stoom, zoo bij onze marine als bij onze koopvaardijvloot, doet eene genoegzame bekendheid met de voordeelen van den eenen voortstuwer boven den anderen bij handelaar en reeder zeer wenschelijk zijn, opdat deze bij het doen eener keuze met meer grond zouden kunnen te werk gaan.
Hiertoe is, volgens des S. meening, bekendheid met de

{==622==} {>>pagina-aanduiding<<}
zamenstelling en de wijze van behandeling van het werktuig een eerste vereischte, en om het in dit opzigt niet aan de noodige middelen te laten ontbreken, heeft de S. zich opgewekt gevoeld tot de zamenstelling van deze bijdrage, waarvan de hoofdzakelijke inhoud hier volgt:
De Inleiding, waarin een zeer beknopt overzigt van de voornaamste eigenschappen van den stoom wordt opgegeven.
Hoofdstuk I behandelt het schroefstoomwerktuig, dat is: de ketels, opmerkingen omtrent de ketels, berekening van het verwarmend oppervlak, dikte der ketelplaten, plaatsing en beproeving der ketels, het stoomwerktuig (?), de eilinder, stoomschuif, condensor, luchtpomp, werking van den stoom in het werktuig, overbrenging der beweging van de zuigers op de hoofd-as, drijfstang, excentriek, geraamten (?), as, dubbele excentrieken, de (het) expansie-toestel, de verschillende kranen, kleppen, buizen en pompen, de trunk of kokermachine en zijne voordeelen, direet en indirect werkende machines, plaatsing der machines.
Hoofdstuk II. De schroef, de schroef-as en de (het) ligttoestel, soort van schroeven, ontkoppeling.
Hoofdstuk III. Het behandelen der werktuigen, stoom, opstoken en aanzetten der werktuigen, het stoppen en omkeeren der beweging, het behandelen der ketels en der machines, ook bij het stoppen, onderhoud van werktuigen en ketels.
Hoofdstuk IV. Vermogen der drie charters onzer schepen, nominaal en effeetief vermogen, indicateur.
Hoofdstuk V. Aanteekeningen, bestaande in ophelderingen, uitbreidingen, enz. van eenige voorafgaande paragrafen.
Al deze artikelen worden met minder of meer uitvoerigheid omschreven, verklaard en door teekeningen opgehelderd. Of dit echter overal met de vereischte duidelijkheid is geschied, kunnen wij niet beslissen, zoo lang wij niet bepaald weten, wat de Schrijver door eene oppervlakkige kennis van het stoomwerktuig verstaat. Heeft de lezer dezer Bijdrage een duidelijk begrip van den stoom en zijne eigenschappen, alsmede van de wijze, waarop bij beweging kan daarstellen, dan twijfelen wij niet of hij zal veel nut uit de lezing kunnen trekken. Heel anders is het gesteld met hen, die nog weinig of niet met de stoomwerktuigen bekend zijn; deze zullen, naar onze wijze van zien, zeer weinig aan de lezing hebben, weshalve

{==623==} {>>pagina-aanduiding<<}
wij vreezen, dat de S. in dit opzigt zijn doel niet bereikt heeft. Wij verwonderen ons, dat de S. dezen niet heeft verwezen naar een ander werk van zijne hand en bij dezelfde Uitgeveres, over het stoomwerktuig, waar de lezer zoo niet alles, dan toch datgene wat voor hem de hoofdzaak is, veel uitvoeriger vindt uiteengezet. Ons schijnt het zelfs toe, dat deze Bijdrage als een uittreksel, een kort begrip van bovengemeld werk te beschouwen is, verrijkt met eenige nieuwe vindingen en toepassingen van lateren tijd.
Op den titel van deze Bijdrage afgaande, waren wij verwonderd hier eene behandeling van het stoomwerktuig in zijn geheel aan te treffen. Wij hadden alleen eene volledige beschrijving en eene uitvoerige verklaring van het schroefwerktuig als voortstuwer verwacht, gevolgd van een resumé van zijne voordeelen boven de andere voortstuwingsmidden. - Nu wij echter dit gedeelte in slechts enkele bladzijden zien zaâmgevat, vreezen wij, dat het geheel bij den lezer niet veel meer dan eene oppervlakkige kennis kan achterlaten. Daarenboven missen wij hier datgene, 'twelk op handelaar en reeder zulk eenen vermogenden invloed uitoefent, bij het doen eener keuze tusschen de schroef, de raderen en het zeil, namelijk het geldelijk voordeel. Had de Heer h. die H.H. gunstig voor het schroefwerktuig willen stemmen, dan zou eene statistieke opgave, waaruit de voordeelen van het eene boven het andere werktuig duidelijk op te maken zijn, verkieselijker zijn geweest dan eene bloote bekendheid met de technische zamenstelling. Wij mogen, om genoemde redenen, deze Bijdrage niet onvoorwaardelijk aanbevelen, in weerwil van de vele nuttige opmerkingen en wenken, die zij hier en daar bevat, en de nette uitvoering zoo wel van papier en druk als van de teekeningen.






Bedijking, opkomst en bloei van de Beemster; voorafgegaan door eene beschouwing van den vroegeren toestand van Noord-Holland. Door S. Bouman, Hoofd-Ingeland van de Beemster. Met het portret in staal van Dirck van Oss, Grondlegger van de Beemster, en drie uitslaande kaarten. In IV Stukken. Te Purmerende, bij J. Schuitemaker. 1857. In roijaal 8vo.

{==624==} {>>pagina-aanduiding<<}

compl. op velin pap. ingen. f 5-:; geb. in prachtb. f 6-25; op zwaar Holl. pap. ingen. f 6-:; geb. f 7-25.

Het is ons om meer dan eene reden aangenaam, in de gelegenheid te zijn, de aandacht van het publiek op dit werk te kunnen vestigen.
Met veel ingenomenheid toch, ontvingen wij het berigt der uitgave van eene beschrijving van de Beemster, en namen wij er kennis van, omdat het hier een werk geldt, waarop Nederland met regt mag bogen, waarbij de namen van vele doorluchtige vaderlandsche mannen met roem vermeld, en vele zaken, ook nu nog wetenswaardig, ja rijk in leering, behandeld zouden kunnen worden.
Men moet wel is waar, zoo als Referent, bij ondervinding weten, wat het zegt, en wat er aan verbonden is, water tot land te maken, om op regten prijs te kunnen stellen, wat door de Bedijkers van de Beemster is verrigt; om te weten, wat zij hebben moeten overwinnen; om te kunnen nagaan, welke ramp de doorbraak van den Beemsterdijk in Januarij 1610 is geweest, en hoeveel moed er toe heeft behoord, om niettegenstaande alle zwarigheden voort te gaan; maar toch velen in ons land zijn daarmede bekend, en velen zullen zich eenigermate in den toestand der bedijkers kunnen verplaatsen.
Niet onbekend met de geschiedenis van de Beemster, nam ik, reeds eenige jaren geleden, daaruit aanleiding om op de volharding, daar betoond, te wijzen, toen het de instandhouding gold van eene bedijking, in onze dagen tot stand gekomen, die, zij het dan ook niet met doorbraken, toch met moeijelijkheden heeft te kampen, die welligt zonder voorbeeld zijn, doch die tot heden - dank zij de volharding van meer dan eenen Ingeland, wier namen evenzeer met eerbied mogen worden genoemd als die van dirck van oss en rombout hogerbeets - in stand bleef, zich ontwikkelt en ook later zeer zeker zal worden geroemd als eene bron van welvaart voor velen.
En hoe ontmoedigd eens de bedijkers van den Anna-Paulowna-Polder mogen geweest zijn, hoezeer die eenmaal zelfs in de pleitzaal is genoemd: de ongelukkigste van alle ongelukkige ondernemingen, ook de thans zoo geroemde Beemster heeft haren tijd van ontmoediging gehad: ‘zóó’ - zegt Mr. nicolaas

{==625==} {>>pagina-aanduiding<<}
cromhout (zie bl. 110) - ‘dat er, nadat de Beemster geïnnundeerd en met water gevuld was en staande in poincten omme verlaten en geabandonneerd te worden, er verscheidenen zijn geweest, die hun land hebben geabandonneerd, en veel geld toegegeven, ja over de veertig Gulden bij elk morgen, omme hetzelve bij anderen aangenomen te worden.’
Met ingenomenheid alzoo, ik herhaal het, nam ik de hier behandelde beschrijving van de Beemster op en volgde ik hare geschiedenis.
Werkelijk wordt ons hier een vrij duidelijk overzigt gegeven van hetgeen uit de nog voorhanden zijnde beschrijvingen kon worden geput. Daarvoor zijn wij den Heer bouman dankbaar, hoezeer het ook betreurende, dat niet méér tot ons kwam; niet méér, dat ook thans, uit een landbouwkundig oogpunt en bij de vele werken van dien aard, reeds ondernomen of ontworpen, zoo nuttig zou kunnen wezen.
Uit de Voorrede van den Schrijver zien wij echter - en wij deelen zijn leedwezen daaromtrent volkomen - hoeveel de tijd heeft vernietigd. Wij lezen daar bovendien, dat zorgeloosheid en moedwil voor een zeer aanzienlijk deel, het met zorg en belangstelling aangelegde archief heeft doen verloren gaan. Niettegenstaande dat, heeft het den Schrijver mogen gelukken, nog vele belangrijke stukken op te sporen, waartoe ook verschillende particulieren, die in de Voorrede met namen worden genoemd, hunne hulp hebben verleend.
Na eene Inleiding, behelzende een kort overzigt van den toestand van Noord-Holland in vorige eeuwen, worden in verschillende afdeelingen geschetst, wat de Beemster was vóór de bedijking; welke plannen daartoe zijn ontworpen, en hoe eindelijk de uitvoering werd voorbereid, vervolgd en voltooid, en wie zich daarbij verdienstelijk hebben gemaakt. - Tot opheldering van een en ander zijn drie zeer goed uitgevoerde kaartjes bij dit werk gevoegd, benevens een portret van dirck van oss, die steeds wordt genoemd als iemand door wiens beleid en werkzaamheid voornamelijk dit grootsche werk is tot stand gekomen.
Hadden wij verschillende zaken gaarne meer uitvoerig behandeld gezien - iets wat echter hoogst moeijelijk was na het verlies van vele belangrijke doeumenten - daarentegen hadden sommige andere punten, als minder wetenswaardig

{==626==} {>>pagina-aanduiding<<}
voor het algemeen, welligt slechts als ter loops eene plaats behoeven te vinden.
Hoe gaarne toch zou ieder ontginner van nieuw ingedijkte gronden eens naauwkeurig weten, hoe anderen vóór hem zijn te werk gegaan, en wat de uitkomsten dier pogingen zijn geweest; doch slechts oppervlakkig wordt ons bekend gemaakt hoe dit in de Beemster is geschied. Meer als antiquiteit daarentegen moet, b.v., het bestek van eenen watermolen van dien tijd beschouwd worden; het kan alleen eenigzins begrepen worden door opvolgers van den waardigen Ingenieur en molenmaker s.a. leeghwater. Ook verschillende contracten en handelingen van Hoofd-Ingelanden over zeer ondergeschikte punten, zullen door velen met minder graagte worden nagegaan.
Maar hoe dit zij - of men al dan niet liever eene andere rangschikking der zaken had gezien, of een aaneengeschakeld overzigt van de eigenlijke geschiedenis der omdijking, van de ontwikkeling der landen, van de bevolking en het beheer, met verwijzing naar de verschillende contracten en officiële stukken als bijlagen, al dan niet aangenamer zou zijn bevonden - wij vermeenen deze beschrijving van de Beemster een verdienstelijk werk te mogen noemen, dat wij in verschillende belangstellende handen wenschen, en dat, zoo wij hopen, anderen zal uitlokken, om na te gaan, wat omtrent de overige belangrijke bedijkingen in ons land nog onvermeld is gebleven. Daardoor toch kan alleen worden vergoed, wat op zoo noodlottige wijze is verloren gegaan; en aan hem die nasporen wil, de gelegenheid worden gegeven om een zamenhangend geheel te vormen.
Gaarne wenschen wij den Heer bouman lust ter verdere nasporingen toe op het gebied der geschiedenis van de Beemster. Welligt bestaan er nog onbekende schatten!

Anna-Paulowna-Polder,
Aug. 1857.
j.c. de leeuw.




Losse Bladen uit Drenthe's Geschiedenis, verzameld door J.S. Magnin, Archivaris dier Provincie. Te Assen, bij Willinge Gratama. 1856. In gr. 8vo. 168 bl. f 1-50.

Wanneer de tijd komt, dat eene aan de eischen der weten-
{==627==} {>>pagina-aanduiding<<}
schap beantwoordende Geschiedenis van Drenthe, de minst bevolkte, maar in bebouwing gestadig toenemende, en door overblijfsels uit den grijzen voortijd eerwaardige Provincie van ons land, het licht mag zien, zal men aan den Heer magnin den lof niet weigeren van door een onvermoeiden arbeid daartoe den weg gebaand te hebben. Bij de reeds geleverde bouwstoffen, voegt hij hier nieuwe, die den zedigen naam dragen van ‘Losse Bladen’, maar die, met eene enkele uitzondering, geen van allen van belang ontbloot zijn.
Zij betreffen eensdeels oude zeden en instellingen, die in Drenthe, uit hoofde van de dun gezaaide bevolking, en het gemis van steden, langer dan in andere oorden van ons land zijn bewaard gebleven. Oefende bij de Germanen het volk zelf het bestuur uit, in dagelijksche aangelegenheden door middel der aanzienlijksten, maar in zaken van gewigt in daartoe belegde, en onder den blooten hemel gehouden vergaderingen, hetzelfde ontmoeten wij tot het einde der zeventiende eeuw bij de Drenthenaren. - Eigenaardig was, ten aanzien van het lijfstraffelijk regt, de vergunning, dat een dood- of manslag (geen moord) kon verzoend worden door het betalen van eene dubbele geldboete aan den Landsheer en aan de betrekkingen van den verslagene. Die instelling, welke, om het groote misbruik dat er van gemaakt werd, hoewel niet dan na verloop van tijd, afgeschaft werd, doet ons zien, dat de, aan de vrijzinniger en menschlievender begrippen van onze dagen toegeschreven, afkeer van de doodstraf reeds in de Middeleeuwen niet vreemd was, gelijk men bij het onderzoek der Geschiedenis meermalen zal bevinden, dat veel van 't geen men voor het eigendom van onzen tijd houdt, vroeger, zij het ook onder anderen vorm, werd aangetroffen. - Tot de overoude gebruiken behooren de Meivuren, in 1663 in Drenthe verboden, en de Paaschvuren, die er nog, ofschoon veel verminderd, branden. De Schrijver acht de eerste te regt van Heidenschen oorsprong, maar weet met de laatste geen weg. Zouden de lichten door de eerste Christenen ontstoken in den nacht vóór Paschen, dien zij, gelijk bekend is, wakende doorbragten, tot die vuren geene aanleiding gegeven hebben als zinnebeelden van christus, het Licht der wereld, de Zon 'der geregtigheid, voor eene wijl verduisterd, maar door zijne opstanding met nieuwen glans verschijnende? - Tot bepaling van den

{==628==} {>>pagina-aanduiding<<}
tijd dat Drenthe van Landschap (pagus) tot Graafschap (comitatus) verheven werd, kan dienen de aanwijzing der ligging van de, in den giftbrief van den 21sten Mei 1040, aan de Sint Maartenskerk te Utrecht afgestane landgoederen Lintherunge en Euen of Even, in het Graafschap van zekeren rudolph tusschen de Emese en de Laveke (de Eems en de Lauwers). Men zocht ze in en buiten Drenthe te vergeefs. Magnin is van oordeel, dat men moet lezen Linfherunghe of Lenfherunghe, te vinden in het thans nog bij het dorp Eelde bestaande buitengoed Lemferinge, en Enen of Een, een gehucht onder de Gemeente Norg. In den regel achten wij kritische verklaringen, die op letterverandering of letterverzetting gebouwd zijn, verwerpelijk; men maakt er dan ligtelijk van wat men wil. Waar echter, gelijk in den schenkingbrief het geval schijnt te zijn, redenen bestaan om schrijffouten in het oorspronkelijke of bij de afschrijvers te vermoeden, is de gissing van eene verwisseling der veel gelijkheid hebbende t en f, u en n aannemelijk.
De andere Stukken hebben tot latere tijden betrekking. Voldoende wordt bewezen, dat de eerst na het jaar 1598 doorgedrongen beginselen der Hervorming reeds veel vroeger bijval gevonden hadden, - wegens de nabuurschap van Oost-Friesland en Groningen konden ze er ook niet onbekend blijven, - maar dat de onzekere toestand van het Gewest, beurtelings door de Staatsche en Spaansche legerbenden, doch meest door de laatsten afgestroopt, eene vroegere vestiging der Hervormde Kerk belet heeft. Uit het niet voorkomen van vervolgden of gedooden om het nieuwe geloof, alsmede uit het ontzag der vijandelijke bezetting van Lingen bewezen in het niet houden des voor de vermeestering der zilvervloot uitgeschreven Dankdags, zouden wij besluiten, dat de Drenthenaren wereldsch overleg bij godsdienstijver wisten te voegen.
Wij kunnen ons bij de overige Bijdragen niet ophouden; maar moeten den Heer magnin in bedenking geven, of zijne Stukken niet meer, maar ook minder bevatten dan men volgens de inhoudsopgave verwachten zou? Zoo luidt het opschrift van de derde Bijdrage: ‘de laatste Landsdagen of Vergaderingen der Staten van het Landschap Drenthe in het Groller Holt gehouden, 1602-1696’. Maar in het Stuk zelf worden alleen vier van de achttien bladzijden besteed aan de Vergaderingen te dier plaatsen, terwijl de andere gaan over die welke elders

{==629==} {>>pagina-aanduiding<<}
in het Landschap of te Groningen gehouden werden, en over haren oorsprong en wijzigingen. - Gelijke onevenredigheid bestaat in die welker titel is: ‘gevolgen van eene geweigerde of nagelatene bloedzoening, 1701-1703’, die er eerst op het laatst in voorkomt, terwijl overigens de bloedzoening in haar geheel behandeld wordt. - De laatste wolvenjagt in Drenthe, 1772, wordt in drie regels afgedaan; het overige is eene beschouwing van de jagt, van nimrod en ezau af, en van Drenthe's bosschen, moerassen en veenen, die een uitnemend jagtveld, maar tevens aan het verscheurend gedierte eene goede schuilplaats verschaften.





Le Baron Robert Fagel, par M. le Baron Sirtema de Grovestins. Seconde Édition. La Haye, chez F.C.B. ten Hagen. 1857. In roijaal 8vo. 62 bl. f 1-:

Dat deze souvenirs een tweeden druk beleven, verwondert ons niet. Los en onderhoudend geschreven, bevatten zij veel interessants; geene biographie van den Generaal fagel, maar herinneringen aan zijne afkomst, waarbij zijn beroemde voorzaat gasper fagel, de boezemvriend en raadsman van willem III, optreedt (*), iets omtrent zijne vier broeders, opvoeding, en kortstondige militaire loopbaan, meer omtrent zijn karakter en hoedanigheden, en zijn diplomatiek verkeer en onderhandelingen vooral in zijne ambassade aan het hof der Tuileriën, waartoe hij, de trouwe aanhanger van het Huis van oranje, na de terugkomst en het herstel er van in 1814, benoemd werd, en die hij gedurende 40 jaren met eer vervulde. Tot den tijd van zijn verblijf te Parijs heeft het meeste betrekking, door den Schrijver uit den mond van fagel en andere hoog geplaatste personen medegedeeld, of uit mémoires geput, op welke hij verzekert, dat men staat kan maken.
Van fagel, in wiens vertrouwen de grovestins zich gelukkig

{==630==} {>>pagina-aanduiding<<}
noemt gedeeld te hebben, ontvangen wij deze afbeelding: ‘il ne s'agit pas de l'homme privé, aimable, spiritnel, qui possédait le don si rare de se faire aimer de tous, parce qu'il possédait celui de se faire à toutes les exigences du moment, sans y sacrifier quoi que se fût de sa dignité et de sa franchise personnelle, mais de l'homme appelé et accoutumé à vivre au milieu d'une société d'élite, dans laquelle il fallait, avant tout, cette élégance de manières, cet insaississable assemblage d'une foule de choses qui font l'homme de bonne compagnie par excellence. Tout cela était le partage du Baron fagel, et c'est à cela qu'il faut attribuer ses grands succes dans le monde, et surtout dans le monde Parisien, si difficile à contenter, si peu indulgent, à tout prendre, mais si excellent appréciateur de tout ce qui est vraiment noble et distingué. Aussi, peu d'hommes peuvent se vanter d'avoir occupé une position plus flatteuse dans la haute société, a l'époque où celle-ci existait, où elle brillait d'un grand éclat, et où il était indispensable d'obtenir son suffrage pour réussir.’ Evenwel was hij niet voor Ambassadeur in de wieg gelegd, maar voor het militaire vak opgeleid, en had zijnen jeugdigen en een goed deel van zijnen mannelijken leeftijd in het volgen van den Prins van oranje op diens omzwervingen in ballingschap zien voorbijgaan. Eerst op zijn veertigste jaar betrad hij de diplomatische baan, en kon dus voor geen geoefend Staatsman gelden. ‘C'était donc dans un rang intermédiaire qu'il fallait placer le Général fagel comme diplomate; car, grace à son grand sens, à son sentiment de dignité personnelle, il
était incapable de descendre à cette diplomatie de bas étage, qui aime avant tout les petites intrigues, les menècs souterraines, les commérages, l'espionnage, et qui, au besoin, ne repousse pas les confidences des valets de chambre et de la livrée pour arriver a découvrir ce qu'elle espère savoir. Si M. fagel n'était pas capable de s'éléver au premier rang, il était encore moins capable de descendre à ce rang infime; il avait son justemilieu diplomatique, et il y brillait par cette absence de petites rubriques de métier, réussit là où de plus habiles, de plus subtiles fussent probablement venus échouer. Il disait luimême que sa franchise lui facilitait la besogne, et qu'il avait aplané de difficultés en allant rondement en affaires, que s'il avait eu recours à des expédiens ou à des voies plus détournées.’

{==631==} {>>pagina-aanduiding<<}
Van zijne eerlijkheid en belangeloosheid gaf hij een doorslaand bewijs in het weigeren van de aanbiedingen der Parijsche zoogenaamde Juifs des Rois, die met het oog op het crediet dat zijn naam aan hunne finantiële operatiën zoude bijzetten, hem in de winsten daarvan wilden doen deelen. Op welke wijze men dit aanlegde, en hoe zich fagel, in strijd met anderen van zijns gelijken, die er eene goede fortuin door verkregen hadden, gedroeg, berigt hij ons zelf: ‘un jour on vint m'annoncer que j'étais inscrit pour une somme colossale dans un emprunt. Je restai ébahi, et mon premier mouvement fût de me récrier, en disant que j'étais à mille lieues de posséder cette somme. On ne vous la demande pas - fût la réponse - au bout de quelque temps on vendra le capital inscrit sous votre nom, et les bénéfices seront pour vous. Merci - repondis je - n'ayant jamais possédé la somme, je n'ai aucun droit au bénéfice qu'elle peut produire, et il me répugne de figurer comme propriétaire d'un capital qui ne m'appartient pas. Effacez mon nom, je vous prie.’
Om fagel groeperen zich een aantal wetenswaardige voorvallen, waarin hij meer of min gewikkeld was: de reis van den Prins van oranje (willem I) naar Parijs, om met buonaparte te onderhandelen over eene vergoeding van de door de omwenteling van 1795 verloren bezittingen en regten van zijn Huis in de Vereenigde Nederlanden, welke vergoeding, door het wantrouwen, dat 's Vorsten onmiddellijk daarop gevolgd vertrek naar Engeland bij den eersten Consul opwekte, en door de geschillen en den oorlog met Pruisen, op niets uitliep, terwijl zijn bezoek bij het Fransche Gouvernement hem bovendien met het Britsche in onmin bragt; verder het verlangen van den Baron van stein, om den Prins, door Frankrijk mishandeld, en een naam voerende den voorstanders der nationale onafhankelijkheid geliefd, aan het hoofd van het Deugdenverbond te stellen. ‘Le Baron fit part de son projet à M. fagel, qui lui dit: Celui sur lequel vous avez jeté les yeux, ne convient pas au rôle que vous lui destinez. Il vous faut un homme d'entrain, capable d'électriser cette jeunesse et de se conduire à son égard comme un compagnon d'armes bien plus que comme un chef: le Prince d'orange est incapable de remplir ces conditions; son esprit, porté au pédantisme bien plus qu'à l'heroïsme, gâterait tout.’

{==632==} {>>pagina-aanduiding<<}
Opmerkelijk is het deel den Kroonprins toegeschreven aan de militaire zamenzwering tegen de bourbons in 1820, met het doel om voor zich de Fransche kroon magtig te worden, en om 't welk te bewerken zich Belgische met Fransche regementen, in de grensplaatsen van beide Rijken in garnizoen liggende, zouden verbonden hebben. - Gelijk de Schrijver zich van hetgeen in den diplomatischen en hofkring te Parijs plaats had, goed onderrigt toont, zoo hangt hij ook een levendig tafereel op van de onbegrijpelijke zorgeloosheid te Saint Cloud, op het oogenblik dat in de straten van Parijs het pleit over de heerschappij der bourbons bloedig beslist werd, en van den schrik en de verwarring toen het bleek dat alles verloren was. Niet duister wordt de oorzaak van de geringe energie waarmede men tegen de opstandelingen te werk ging, door sommigen met den naam van ‘verraad’ bestempeld, gezocht in het misnoegen van den Hertog van ragusa over zijne verijdelde hoop om aan het hoofd der expeditie naar Algiers te staan. Men vertrouwde de schatten van den Dey niet in de handen van den altijd geld gebrek hebbenden Maarschalk, wiens schulden, ten bedrage van ongeveer een half millioen francs, de Koning nog onlangs voldaan had. Stelt echter de grovestins zich van de tusschenkomst der gezamenlijke Ambassadeurs, en van den terugkeer der uit Parijs geslagene troepen in de stad tot het hervatten van den strijd, onder aanvoering van den Dauphin, voor de zaak der bourbons veel voor, dan vermaakt hij zich met eene hersenschim. Na de mislukte pogingen om de beruchte ordonnantiën met geweld in een driedaagschen worstelstrijd te handhaven, was er aan geen ophouden van hun vallenden troon meer te denken. De afstand van karel X, ten voordeele van den Hertog van bourdeaux, kwam te laat, en ware zij ook tijdiger geschied, het zou niet gebaat
hebben. De Hertog van orleans zou, bij de betere uitzigten die hij had, de onbehagelijke positie van als Luitenant-Generaal tusschen de overwonnen en de overwinnende partij beklemd te zitten, niet aanvaard, noch laatstgenoemde zich de schikking hebben laten welgevallen, die de kroon bestemde voor een kind, welks wettige geboorte, evenzeer als die van den Engelschen Pretendent 130 jaren vroeger, betwijfeld werd, eene zonderlinge gelijkheid, onder meer, in de lotgevallen der verdreven stuarts en bourbons.

{==633==} {>>pagina-aanduiding<<}

Het naschrift hadden wij gaarne gemist. Zoo wij den Auteur wèl verstaan, prijst hij fagel gelukkig als zonder nakomelingen ten grave gedaald, omdat voor den adel het getij verloopen is: ‘aujourd'hui la quantité est venue prendre la place de la qualité.’ Het is zoo: ‘l'avitum decus est peu considéré de nos jours’, niet echter van mannen als de overledene en de Schrijver, gerekend naar de nobele gevoelens, die overal in zijn werk doorstralen. Zij behoeven geen glans van Hollandsche en Friesche voorvaders te ontleenen, maar vinden dien in zich zelven, en geen weldenkende zal ze hun onthouden. Doch de Baron de grovestins, die het zoo iemand weten kan, beantwoorde zelf de vraag: of wie van edele afkomst zijn, ook steeds den roem van hun geslacht ophouden door edel gezind te zijn en te handelen? In ons oog is een adellijke of gekroonde deugniet niet minder, ja nog meer verachtelijk dan iemand van dat soort uit de lagere volksklasse, terwijl wij aan ieder braaf man, onverschillig of hij edelman, burger of boer heet, achting toedragen.




Over de Interpunctie. Door H. Frijlink. Te Amsterdam, bij Hendrik Frijlink. 1857. In post 8vo. VIII en 140 bl. f :-90.

De aankondiging van het bovenstaand werkje mag wel beginnen met het vermelden van de even zeldzame als eervolle bijzonderheid, dat de Uitgever tevens de Auteur is. Meermalen hebben wij den Heer frijlink in deze dubbele hoedanigheid ontmoet, en telkens hebben wij van die kennismaking eene aangename herinnering behouden, hetzij eene vertaling of een eigen geschrift er aanleiding toe gaf. Taalkunde, voornamelijk van het Nederlandsch, in den ruimsten zin, is het gebied, dat de wakkere man als schrijver betreedt, en zoo dikwijls hij daarop den voet zet, geeft hij schoone bewijzen zoowel van zijne bevoegdheid daartoe als van zijne bescheidenheid in het voordragen van zijn gevoelen. Hij onderscheidt zich ook door deze kenmerken, nu hij zijne stem doet hooren over de moeijelijke leer der interpunctie. Dat wij deze leer met regt aldus noemen, kan reeds blijken uit het groot verschil dat daarin onder ons nog altijd valt te bespeuren, in weerwil van de verdienstelijke pogingen door ervaren taalkenners aangewend, om dat verschil te doen ophouden. Het ge-
{==634==} {>>pagina-aanduiding<<}
mis van eene gewenschte eenheid in dezen kan ons intusschen niet verwonderen. Dat de scheiteekenen in de Westersche talen dezelfde zijn, wijst zeker op gelijkheid van oorsprong, en geeft wel te kennen, dat ze geenszins van willekeur afhangen, en op de overal geldende wetten van ons denkvermogen berusten; maar het eigenaardige in de constructie van iedere taal - het noodzakelijk uitvloeisel van het eigenaardig volkskarakter - brengt in dit algemeene toch groote verscheidenheid te weeg. De interpunctie voor de Noordelijke en Zuidelijke talen is dan ook niet geheel dezelfde, maar duldt en vordert eenige wijzigingen, ja wij zouden meenen, dat zelfs het verschil van stijl eenige meerdere vrijheid in dezen vergunt. Hangt toch de wijze van spreken, en dus ook van schrijven, d.i. de stijl, naauw zamen met de ligchamelijke zoowel als de geestelijke organisatie van den afzonderlijken mensch, zoo zal ook
de leer der interpunctie den invloed daarvan niet geheel verloochenen. De eigenlijke kracht en zin dezer teekenen zullen daardoor wel niet veranderen, maar het meerder of minder gebruik zal er door gewijzigd worden. Bij de groote verscheidenheid van stijl, op de individualiteit van een ieder berustende, hem aan eene en dezelfde, in allen deele gelijke interpunctie te binden, schijnt ons toe te strijden èn met de vrijheid, waarop een iegelijk op dat gebied regt heeft, èn met de losheid, die een zoo wezenlijk sieraad van den stijl uitmaakt. En omdat wij op dit sieraad zoo grooten prijs stellen, betuigen wij wel voorstanders te zijn van een juist gebruik der scheiteekenen, maar tegenstanders van hun veelvuldig en eenvormig gebruik; men plaatse ze alleen waar de duidelijkheid van den zin ze noodwendig vordert, maar men zij er ook zeer spaarzaam mede, waar het weglaten er van aan die duidelijkheid niet in den weg staat. Er is niets wat het vloeijende en welluidende in den stijl meer belemmert, dan een angstvallig en menigvuldig gebruik der scheiteekenen; men beproeve slechts iets overluid voor te lezen waarvan de volzinnen daardoor onderscheiden, ja ontsierd zijn, en men zal ondervinden dat het gehoor door het stijve, stootende en hortende van dat voorlezen op eene onaangename wijze wordt aangedaan.
De Schrijver heeft zich niet voorgesteld, het gemis van eenparigheid in het plaatsen der scheiteekenen onder ons te doen

{==635==} {>>pagina-aanduiding<<}
ophouden, door het gebruik er van aan bepaalde en onveranderlijke regelen te binden; hij drukt alleen den bescheiden wensch uit, om door zijn werkje ‘zoo mogelijk, vele ingeslopene en zich voortplantende verkeerdheden te weren’; en wij moeten hem den lof geven van hiertoe het zijne ruimschoots te hebben gedaan. Men vindt in zijn boekje de leer der interpunctie door vele, misschien wel eens te vele, taalkundige en historische bijzonderheden toegelicht, die van 's mans belezenheid op het taalgebied getuigen, en aanmerkingen over ingeslopen verkeerdheden, alsmede bedenkingen over in te voeren verbeteringen, die zijn goed oordeel doen uitkomen. Wij voor ons zouden, om eens iets te noemen, het gebruik van de comma nog meer wenschen beperkt te zien; wij zouden wel willen vragen, waartoe de bloote vermelding dient, dat in het Spaansch het vraagteeken de aangehaalde vraag voorafgaat, zonder een enkel woord over het al of niet navolgenswaardige van deze, onzes achtens juiste, schrijfwijze, en wij zouden wel gewenscht hebben, dat de Auteur bij de behandeling van het ‘deelteeken’ (bl. 67 en vv.), zich nader had verklaard over het doorgaand schrijven van woorden met den ng klank, zoo als din-gen, jongelin-gen, en-gelen, in hoe ver b.v. de Engelschen navolging verdienen in hun schrijven van bring-ing, hear-ing, quarter-ing, gather-ing, danger-ous, mon-archy, protest-antism. Maar terwijl wij deze en dergelijke andere vragen doen, besluiten wij onze aankondiging van dit nuttige boekje met een aanbevelend woord aan allen wie de zuiverheid van onze taal ter harte gaat. Eene door het verkeerde plaatsen van scheiteekenen onverstaanbaar gemaakte zinsnede, die wij onlangs ergens vonden, sta hier als eene kleine toegift.
‘Cezar trad binnen op zijn hoofd, een helm aan zijne voeten, sandalen op zijn voorhoofd, eene wolk in zijne regterhand, zijn getrouw zwaard in zijn oog, een toornige blik niets zeggende, ging hij zitten.’




Tien Nachten in de Gelagkamer. Door F.S. Arthur. Naar het Engelsch, door L.C. Cnopius. Te Haarlem, bij C. Zwaardemaker. 1856. In kl. 8vo. f 1-25.

Wij wenschten wel over dit goed geschreven boekske een in allen opzigte gunstig oordeel te kunnen uitbrengen. Bewerking

{==636==} {>>pagina-aanduiding<<}
en strekking beiden zouden het verdienen. Toch zal menigeen, die 't met de afschaffings-mannen nog niet vinden kan, er een vonnis over uitspreken, dat ieder, die als Ref. met het beginsel van den oorlog tegen den jenever hoogelijk is ingenomen, desniettemin zal moeten onderschrijven: ‘qui prouve trop, ne prouve rien!’
De Auteur heeft de wijd uiteenloopende verschijnselen der jeneverpest in één ziektegeval waargenomen, een ziektegeval, dat zich over twaalf jaren uitstrekt; hij schetst ons het beeld van een reiziger, die 't welvarende dorp Cedarville bezoekt op den oogenblik, dat aldaar aan den wensch der meerderheid is voldaan, en aan het plaatsje het éénige is geschonken, wat er tot heden ontbrak om er de welvaart ten top te voeren, eene goede herberg.
Simon slade, een oppassend, welgezind en gegoed molenaar, begon te begrijpen, dat het tappersbedrijf, zoo al niet meerdere, dan toch met mindere moeite te verkrijgen winsten zou opleveren, dan zijn vorig beroep. Hij zou Cedarville eene model-herberg schenken. Ieder was er hoogelijk meê ingenomen. 't Zou vreemdelingen lokken; de panden, de grond zouden in waarde vermeerderen; de ‘sikkel en de schoof’ zou het dorp zijne toekomst waarborgen. Weinige weken na de opening van het fraaije locaal trad de reiziger er voor de eerste maal binnen. 't Scherpe oog van den afschaffer zag toen alreeds de kankerige plek op 't schoone gelaat van de nieuwe onderneming. Jaarlijks brengen zijne zaken hem in de noodzakelijkheid, om weder den dorpel van de herberg te overschrijden. Hij ziet daar gedurende twaalf jaren een nieuw geslacht, een nieuw Cedarville verrijzen, maar een Cedarville, zoo geheel anders dan wat het vroeger was: minder rustig, meer woelig en opgewonden; minder arbeidzaam en eenvoudig; meer geneigd, tijd, geld en gezondheid op te offeren, door zich den jeneverduivel in de armen te werpen. Met ieder jaar ziet hij zedelijken, op 't eind ook materiëlen achteruitgang. Het huiselijk geluk wordt verwoest; armoede treedt in de plaats van welvaart; spel in plaats van arbeid; de eerbied voor de ouders gaat bij het jonge geslacht verloren; de herberg is immer vol, en de kerk ledig; moord en doodslag zetten de kroon op het met verkeerde oogmerken begonnen werk; simon slade is er als zoo vele anderen het slagtoffer

{==637==} {>>pagina-aanduiding<<}
van, arm en berooid; zijne gade is in 't krankzinnigen gesticht; zijne dochter het ouderlijk huis ontvlugt; hij zelf stervende door de hand van zijn misdadigen zoon.
Dit alles maakt de inhoud van deze Tien Nachten uit. De reiziger woont dit alles bij; hij is als de kwade geest uit het tooversprookje, die ellende rondom zich verspreidt. Wanneer hij Cedarville binnentreedt, grijpt er immer iets plaats, dat wel hém een zigtbaar bewijs van de aanwezigheid van het verderf geeft, maar hem zelf al 't air leent van een voorspook. Dat heeft de Auteur zeker niet bedoeld, en toch, 't is de indruk dien hij onwillekeurig bij den lezer maakt, en wanneer hij dien verwerpt, springt hem onmiddellijk het geforceerde der conceptie in het oog. Het tafereel is ook met te donkere kleuren geschetst. De jenever doet véél kwaad, maar alles op hare rekening te stellen is wat sterk; zonder den invloed van het geestrijk vocht zijn de booze hartstogten des menschen ook de oorzaak van menige misdadige handeling.
‘Qui prouve trop, ne prouve rien!’ Wij beamen het, al doen wij 't noode. Wat minder gezocht, had het boekske meer nut kunnen stichten. Nu kan 't alleen zijne waarde hebben voor den weinig ontwikkelden lezer, die, zonder door te denken, of oorzaken en gevolgen na te sporen, aan 't uiterlijke hechten blijft. Dien zal 't misschien van de ‘flesch’ afhouden, daar hij somber gestemd zal worden door de kleurige voorstelling der gevolgen, waartoe het gebruik van jenever leiden kan. Om die reden hadden wij den prijs ter algemeene verspreiding gaarne iets lager gezien; nu is die te hoog voor het eenige publiek, dat met vrucht het boekske zal lezen.
Wij hebben nog ééne opmerking. Zoo als sommige volksboeken, onder anderen die van zschokke, gothelff en kell, te veel den Duitschen oorsprong verraden, zoo bewijst ook arthur's werk, te veel dat het eene vrucht is van Amerikaanschen grond. Waarom niet liever eene omwerking, dan eene slaafsche vertaling? Het volk kan zich in dergelijke toestanden niet verplaatsen; het is vreemd aan de geschetste gebeurtenissen; men vindt eigen en buurmans beeld niet in de ten tooneele gevoerde figuren.
Zal er nooit eens een echt Hollandsch volksboek geschreven worden? Heeft dan geen onzer Auteurs het talent eens iets voor de massa, voor Volksbibliotheken te

{==638==} {>>pagina-aanduiding<<}
geven, dat waarachtig voor het volk geschikt is? Als wij namen durfden noemen, wij zouden den een en ander wel eens willen aanporren, ten bewijze dat het hun niet aan talent, wel aan den lust ontbreekt.
Wij hopen, dat, in weerwil van 't vele goede en degelijke dat in deze Tien Nachten in de Gelagkamer is nedergelegd, een Hollandsche afschaffer weldra onze letterkunde zal verrijken met een boek, waarin Hollandsche huisvaders gewezen worden op de slechte gevolgen, die de drank en het kroegloopen voor Hollands volk door den tijd hebben kunnen, en, zoo God het niet verhoedt, ook hebben zullen.
Dan mag hij den Amerikaan eens raadplegen, waar deze te velde trekt tegen diegenen, welke, uit het beginsel van individuële vrijheid, zich aankanten tegen eene hooge belasting op het gedistilleerd, een zeer hoog patent op het uit een staathuishoudkundig oogpunt ook inproductive beroep van kastelein, en een wettelijken maatregel tegen openlijke dronkenschap.
Dat geldt ook voor ons, waar 't vrijheidssysteem de zedelijkheid en de algemeene welvaart wel eens in gevaar kan brengen.
Nog iets; de vertaling van dit boekske is, even als de uitvoering, zeer te prijzen.

Sennora Pepita. Gedenkschriften uit het leven eener Danseres. Door haar zelve beschreven. Uit het Hoogduitsch. Twee Deelen. Te Utrecht, bij J.G. Andriessen en Comp. 1856. In gr. 8vo. X en 486 bl. Met gesteendrukten titel en vignet. f 4-90.

Sennora pepita is eene vrouw, wier levensloop wisselvallig en zonderling genoeg was, om eenige episoden aan te bieden, die in een roman niet misplaatst zouden zijn. Of haar geheelen levensloop in den vorm van gedenkschriften mede te deelen een arbeid is, waarmede het lezend publiek kan gebaat zijn, betwijfelen wij; dat onze letterkunde bij de vertaling van dit Duitsche product niets gewonnen heeft, weten wij zeker. 't Is al weêr eene bijdrage te meer tot de ‘littérature de sang et de boue’, een nieuw bewijs voor de vertaalwoede ten onzent, die op iedere rijpe en groene vrucht aanvalt. Dansen is heel lief en aardig, maar gedurende den tijd, dien men behoeft om circa 500 bladzijden te lezen, immer 't beeld eener danseres

{==639==} {>>pagina-aanduiding<<}
voor zich te zien, immer dwarrelende, dansende en zich bewegende figuren voor oogen te hebben, is van den moed en 't geduld van een lezer wat te veel gevergd. Sennora pepita heeft eene uitgebreide conversatie gehad, maar niemand, van wie ooit haar omringde, was belangwekkend genoeg, om anderen te doen deelen in de souvenirs, die zij er van voordraagt. 't Was dan ook in den regel geen uitgelezen gezelschap, al bewoog zij zich ook soms in hoogere kringen.
Niemand zal 't zich beklagen, wanneer hij dit boek, al is 't ook zijn leesgezelschap binnengesmokkeld, ongelezen laat. Sommige tafereelen zijn zoo gemeen, dat wij deze ‘Gedenkschriften’ niet gaarne eene vrouw of een meisje in handen zouden geven. Wij wenschen dit product eerst een plaatsje op den pakzolder van de Uitgevers, later in de snippermand, eindelijk ter plaatse, waar 't allerbest deze bladen eene algeheele vernietiging worden prijs gegeven. De schade die de Uitgevers financiëel lijden zullen, moet, zoo wij hopen, hun tot leering verstrekken, voor 't vervolg wat keuriger te zijn op 't geen zij het publiek aanbieden.
De uitvoering is goed; de vertaling niet van de beste.




Boven Lucht en Wolken; of een Togtje door het Wereldruim. Naar het Hoogduitsch van A. Bernstein, door J.J.A. Goeverneur. Te Groningen, bij M. Smit. 1857. In 8vo. 153 bl. f 1-25.

Aangenamer, onderhoudender geschreven boekje kwam ons in langen tijd niet onder de oogen, dan deze door den als volksschrijver gunstig bekenden goeverneur bewerkte vertaling van Eine Phantasie-Reise im Welt-All, van den door andere schriften mede ook aan onze landgenooten gunstig bekenden bernstein. In den vorm van een ‘fantastisch’ reisje verhaalt het vele wetenswaardige bijzonderheden aangaande de natuurlijke gesteldheid der ligchamen van ons zonnestelsel - want deze reductie moet het Welt-All van het oorspronkelijke, het wereldruim van de vertaling, ondergaan. De eerste reis is naar de maan, doch de ‘phantasie-reiziger’ houdt onderweg op een paar ‘stations’ stil, eerst om eens naar de aarde te kijken, daar zij verscholen is in haar lucht-omkleedsel en bekransd met het poollicht; vervolgens op halfweg, en daarna op de plaats, waar de aard-
{==640==} {>>pagina-aanduiding<<}
schijf en de maan zich even groot vertoonen, niet ver van het station, waar beider aantrekking even groot is. Op de maan vindt de reiziger niemand; hij roept, maar hoort zijne eigene stem niet - er is geen lucht (om dat te zeggen is het eigenlijk te doen), geen water, geen plant, geen dier, geen mensch, ten minste geen mensch met ooren, neus, mond, longen, borst, bloed, hart - in één woord, de schrijver vertelt op luimige wijze van de gevolgtrekkingen, voortvloeijende uit het ontbreken van eenen dampkring om de maan. Hij vindt er zich evenwel veel ligter en kan er zonder moeite hooge luchtsprongen - zegge: sprongen in de hoogte - maken; een gevolg van de vijfmaal zwakkere zwaartekracht. De dagen en nachten vindt hij er onmatig lang, ieder van 14d 18u. En op diezelfde wijze gaat het nu voort, eerst naar de zon, dan naar Mercurius, Venus, enz., onder scherts, die echter schaarscher wordt, naar
mate men verder komt; maar tevens zich vrijhoudend van die ongemotiveerde onderstellingen, door welke b.v. de Cosmotheoros van huygens slechts doet glimlagchen over den schrijver. Huygens was een groot man, een der eerste lichten van zijnen tijd; een man, voor wien men zijn hoed afneemt als men hem hoort noemen; een wiskundig genie van de bovenste plank; maar - die roem rust waarlijk niet op zijnen Cosmotheoros! Heeft na zijn tijd de wetenschap reuzenschreden gedaan, de willekeurige onderstellingen hebben zich omgekeerd ingekrompen; en gaf in vroeger tijd het beuzelen - wij spreken nu niet van huygens alleen - over de gesteldheid der natuur op de oppervlakte van andere ligchamen in ons zonnestelsel zich het voorkomen van wetenschappelijkheid, - hier is het niets meer dan het kleed eener onschuldige scherts, om het populair wetenswaardigste in dien vorm aan den man te brengen en tot diepér onderzoek bij ernstiger schrijvers uit te lokken. Neemt b.v. huygens aan, dat op Jupiter zee en land is, bij gevolg zeevaart, en daar deze zonder sterrekunde zich niet laat denken, moeten de Jupiter-bewoners goede sterrekundigen zijn, - bernstein daarentegen merkt vrij wat rationeler op, dat op Jupiter de nachten door alle jaargetijden heen slechts 4u 57' lang zijn, en nog verkort worden door de schemering van den dikken dampkring, terwijl bovendien de bewoners van de equatorstreken schier onafgebroken maneschijn hebben, weshalve men niet verwachten mag, dat de Jupiters-menschen uit-
{==641==} {>>pagina-aanduiding<<}
stekende astronomen zijn, daar maneschijn en schemerlicht eene naauwkeurige waarneming van den hemel en de gesternten kwalijk toelaten. En die schertsende vorm is in sommige opzigten zeer goed. In de leerboeken leest men altijd, en dat
spreekt van zelf, van millioenen mijlen afstand, van duizende kubiekmijlen inhoud, enz. Maar heeft nu de min geoefende een helder denkbeeld van die groote getallen? Neen. Daarom is het wèl ter snede, wanneer hier eene zoodanige verzinnelijkte voorstelling van afstanden en grootheden wordt gegeven, die het ware, of liever het onoverzienbare, nog nader onder de voorstelling brengt dan de gewone vergelijkingen met voetgangers, spoortreinen, kanonkogels en dergelijke. Wij hadden wel gewenscht, dat de vertaler de locale voorstellingen te Berlijn en in den omtrek hadde verplaatst naar ons vaderland. Hij liet het na, omdat de schrijver haar bij herhaling aanvat en er meermalen op terugkomt, weshalve hij verwarring vreesde; maar daarvoor bestond geen nood, als hij het ook slechts volhield. Doch blijkbaar ontbrak het hem daartoe aan de noodige kennis van de zaken over welke hij schreef.
En dat is ook eene der voornaamste aanmerkingen, welke wij op dit boekje hebben. De uitgever meende, dat goeverneur het wel vertalen kon, en hij bragt dezen zoo ver, dat hij het zelf dacht. Blijkbaar verkeerden beiden in den waan, dat men slechts eenen lossen, levendigen, onderhoudenden stijl behoeft te schrijven om een in dito stijl geschreven boek te vertalen. Dat zij zoo van een bloot bellettristisch geschrift, van een wetenschappelijk geldt het niet. Daar moet de schrijver niet alleen den vorm, maar ook de zaak meester zijn. Wie de resultaten der wetenschap in populairen vorm wil voordragen, behoort grondige kennis van de wetenschap te bezitten. En een vertaler van zoodanig boek kan er zich niet met een Jantje van Leiden afmaken, zeggende: ik wasch mijne handen in onschuld, ik wist niet beter, en niemand heeft iets op mij te zeggen, als niemand mij bewijzen kan iets ongetrouw te hebben overgezet; voor de feilen van den auteur ben ik niet verantwoordelijk. Die redekaveling mogt gelden tegenover den uitgever, die den vertaler te werk stelt; tegenover het publiek geldt zij niet. Hetgeen men niet kent behoort men niet te vertalen, en een uitgever moge niet weten aan wien hij een boek toevertrouwt ter vertaling, een man van letteren, die achting

{==642==} {>>pagina-aanduiding<<}
heeft voor zich zelven en achting voor het publiek, moet in zulk een geval wijzer zijn dan een boekverkooper, en het er niet op wagen of hij aan het publiek zin of onzin in de hand stopt.
Ons afkeurend oordeel is gestreng, maar het is regtvaardig. Enkele staaltjes zullen toereikende zijn om het te staven.
Bladz. 8 staat, dat de aarde zich halfweg tusschen haar en de maan ‘als een tienmaal zoo groote kogel vertoont als de zon’. Dit is geheel bezijden de waarheid. De aarde vertoont zich op de maan, zoo als bladz. 16 teregt wordt gezegd, als eene schijf, 14 maal grooter dan de maan voor de oppervlakte der aarde. Daar nu de zon en de maan ons op aarde nagenoeg even groot toeschijnen, volgt daaruit, dat, vermits de schijnbare grootte van een ligchaam toeneemt in de vierkants-evenredigheid van den verminderden afstand, het oog, op de helft van den afstand tusschen de maan en de aarde verplaatst, de laatste 14 × 4 = 56 maal zoo groot zou zien als de zon, welke laatste daar en hier dezelfde schijnbare grootte heeft.
Zulke kleinigheden zijn er meer; wij zullen ze niet opsommen. Maar dit mogen wij niet onopgemerkt laten, dat het op bl. 106-115 geschrevene aangaande de planeet Neptunus eene volslagene onbekendheid bewijst met hetgeen de nasporingen der sterrekundigen aangaande dat hemelligchaam en zijne beweging hebben aan den dag gebragt, waaruit de schromelijkste misvattingen en zonderlingste verwarringen voortspruiten. Al aanstonds wordt de omloopstijd, reeds bladz. 59 op 274 jaren opgegeven, bij herhaling op 217 jaren gesteld; de zons-afstand op 36 maal dien der aarde (bladz. 108) en dus 270 millioen mijlen (bladz. 116) - de voorloopige raming van leverrier uit de storingen van Uranus, of eigenlijk: de onderstelling, van welke leverrier bij zijne berekeningen was uitgegaan, doch die later, na de ontdekking, door de waarneming geheel en al is gelogenstraft. Bij bernstein is het nog het oude praatje, dat vóór bijna 11 jaren de gansche wereld in verbazing bragt: leverrier heeft uit onregelmatigheden in den loop van Uranus afgeleid, dat er nog eene nooit geziene planeet moest zijn, die dáár aan den hemel stond, en zie - naauwelijks rigtte galle te Berlijn er zijnen kijker heen, of-bijkans juist waar leverrier gezegd had, stond de planeet. Stond eene planeet, zeggen wij. De wetenschap, die zich door geene blufferij, als komt zij uit den mond van een arago, laat verkloeken, heeft

{==643==} {>>pagina-aanduiding<<}
sedert lang beslist, dat de loopbaan der planeet Neptunus geheel andere elementen heeft dan leverrier afleidde uit de storingen van Uranus, en dat alleen aan een bijzonder gelukkig toeval is toe te schrijven, dat galle, afgaande op de berekeningen van leverrier, de planeet den 23sten September 1846 vond. Al wat bernstein daaromtrent schrijft, door goeverneur getrouw en met al zijne feilen overgezet, levert het duidelijkst mogelijke blijk, dat hij niets weet van hetgeen in de sterrekundige wereld in de laatste tien jaren is voorgevallen aangaande eene zaak, die met onpartijdige waarheidsliefde van alle zijden bekeken is. De verzekering van leverrier: ‘dáár staat de planeet’ en hare ontdekking door galle op die verzekering, bijna juist op de aangewezen plaats, was wèl geschikt om verbazing te wekken en hooge lofspraken uit te lokken op het genie, dat eene zoo ongehoorde voorspelling zoo schitterend door de uitkomst zag gevolgd; maar slechts het onkundige publiek moest dáárin nu nog een blijk zien van de hoogte, door de sterrekunde in onzen tijd bereikt - die het publiek wil voorlichten, moest beter weten. Hij moest weten, dat eene algemeene oplossing van het vraagstuk de krachten der hedendaagsche wiskunde, en dus ook die van leverrier, te boven gaat; dat men dus de oplossing voor bepaalde gevallen moet zoeken, dat zegt: onderstellingen moet aannemen, terwijl het van de uitkomst afhangt, welke dier onderstellingen men kan behouden, welke men moet verwerpen. Iemand, die thans de ontdekking van Neptunus wil voordragen als een blijk der krachten van den menschelijken geest, behoorde te weten, dat behalve de oplossingen, later door peirce gevonden, twee
voor de hand liggen: die van leverrier uit de berekening, die van de natuur zelve in Neptunus gegeven. Wij herinneren dit niet om leverrier's roem te verkleinen, want die roem is welverdiend, maar behoort even weinig haren grond te hebben in de plaatsbepaling van Neptunus, als die van huygens in de droomerijen van zijnen Cosmotheoros. Wij zeggen het alleen, om te doen gevoelen, dat waar het iets meer geldt dan het algemeen en sedert lang bekende, iets meer dan hetgeen men aangaande ons zonnestelsel in honderd populaire en impopulaire boeken vinden kan, bernstein de man niet is, om den tegenwoordigen stand der sterrekunde onder de onkundigen te brengen, tenzij men er zich afmake met het gewone: o, zoo naauw komt het er voor het groote publiek niet op aan! Op die wijze wordt dat groote publiek

{==644==} {>>pagina-aanduiding<<}
op een dwaalspoor geholpen, en dat kan te gemakkelijker geschieden omdat het zulke boekjes in handen neemt ‘om er althans iets van te weten’; maar dan leere men het ook de zaak gelijk zij is. Trouwens voor de verregaande onwetendheid van bernstein, ten aanzien van alles wat Neptunus betreft, pleite alleen, dat hij die planeet n.b.! beschouwt als eene nieuwe bevestiging der wet van titius, terwijl nogtans deze zoogenoemde ‘wet’ juist door de ontdekking van Neptunus bewezen is geene algemeene wet in ons zonnestelsel, ook zelfs niet in de ruimte buiten Jupiter, te zijn. En zulke onnoozelheden vertaalt men er maar op toe!
Wij erkennen het: dit gedeelte is verreweg het slechtste van het boekske; het is er jammer van, want waarlijk, het is zeer onderhoudend geschreven, en 't hinderde ons, feilen aan te treffen, zoo als ook bladz. 149, waar over de komeet, aan welker berekening onze landgenoot bomme zooveel moeite heeft besteed, zoo wordt geschreven, als hadde Prof. kaiser niet geschreven hetgeen hij toch in 't licht zond lang vóór dat het laatste blad van dit boekje werd afgedrukt. Maar de Heer goeverneur zou de boven gegispte dwaasheden niet hebben kunnen vertalen, ware hem het onschatbare werk van dien Hoogleeraar over de Planeet-ontdekkingen bekend geweest, noch ook bij eenige kennis van zaken hebben gedoogd, dat bladz. 141 de eer, de komeet van halley het naauwkeurigst te hebben berekend, met voorbijgang van onzen beroemden landgenoot, aan rosenberger ware toegekend.
Wij namen reeds te veel plaats in om nog meer te mogen zeggen van een zoo klein boekje. Dit alleen nog, dat, hoezeer wij anders niet houden van drukfouten op te sommen, de aard van dit werkje eene naauwkeurige correctie vorderde van de getallen-opgaven. Als de meest noodzakelijke moeten verbeterd worden: bladz. 27 reg. 7, 15 in 14; bladz. 80 reg. 12, 8 dagen in 3 dagen; bladz. 88 reg. 30, Jupiter in Saturnus; bladz. 106 reg. 2 v.o., 86 in 76; bladz. 116 reg. 1, cirkels in ellipsen, die weinig van cirkels verschillen; bladz. 128 reg. 7 v.o., planeten in kometen.
Het is jammer, dat dit boekje niet liever omgewerkt dan vertaald is. Mogt de uitgever er nog toe besluiten, en dus eene kennelijke boekverkoopers-speculatie in eene dienst aan de wetenschap veranderen, hij zou er eer bij inleggen.

Ω






{==645==} {>>pagina-aanduiding<<}

Grondbeginselen der Hoogduitsche Taal, op eene nieuwe en beknopte wijze naar den geest der Taal voorgedragen, met Opstellen ter toepassing; door H.W. Müller, Onderwijzer in vreemde Talen te 's Gravenhage. Te 's Gravenhage, bij de Erven Doorman. 1856. In kl. 8vo. 127 bl. f :-80.

Dit werkje is bestemd voor die leerlingen, welke in korten tijd Hoogduitsch willen of moeten leeren, en opdat de onderwijzer dadelijk aanleiding hebbe, om reeds met eerstbeginnenden Hoogduitsch te spreken, zijn de regels in die taal opgegeven. Wij keuren deze methode volkomen goed, vooral met betrekking tot het Hoogduitsch, omdat de naauwe verwantschap van deze onze zustertaal met de Hollandsche het verstaan van eenvoudige volzinnen gemakkelijk maakt, en een ervaren onderwijzer zonder veel moeite de oplettendheid zijner discipelen op het behandelde zal kunnen vestigen. Dat men tevens die regels met de leerlingen moet vertalen, alvorens tot de toepassing over te gaan, valt gereedelijk in het oog.
De definities zijn over het algemeen duidelijk en beknopt opgegeven, en enkele Bemerkungen met veel tact uitgedrukt. Onder anderen viel onze aandacht op de volgende aanmerking, vooral voor Hollandsche knapen van belang: ‘Die Deklinationen sind im Deutschen rein, das heisst: die Beugefälle werden nicht mit Präpositionen gebildet, sondern durch Endungen.’
De opstellen ter toepassing zijn met zorg bewerkt, en slaan meestal met juistheid op de vooraf behandelde taalregels. Volzinnen als de volgende keuren wij echter af: ‘Er zijn geene andere Christenen dan Christenen’ (bl. 95). - ‘Wij hebben begrippen van de wijsheid van het hoogste Wezen, van zijne goedheid, van zijne regtvaardigheid, maar geen (geene) van zijne almagt’ (bl. 109). - Daargelaten of dit subjectieve gevoelen des Schrijvers voor geene gegronde tegenspraak vatbaar is, zijn dergelijke uitdrukkingen niet hier op hare plaats: geen schoolboek, veel minder eenig taalboek, mag tot een vehiculum van geliefkoosde meeningen gebruikt worden.
Enkele misstellingen en uitlatingen zullen onder de leiding

{==646==} {>>pagina-aanduiding<<}
van een bekwamen onderwijzer ligt verholpen worden. Onder de laatste rubriek behooren de werkwoorden: bleichen, fahren, löschen, schallen, schnauben, schrecken, schroten, spalten, wiegen, weichen en wirren, die wij te vergeefs in de Verzeichniss der unregelmässigen Zeitwörter gezocht hebben.
l.a.h.
Fcbruarij 1857.

Korte mededeelingen.

De Apokryfe boeken des O.V. beantwoorden bij velen aan de oorspronkelijke beteekenis van hunnen naam. Ze zijn velen in waarheid Apokryfe (verborgen) boeken. In vroeger tijd, toen de folio-uitgave van den Bijbel in ieder Christelijk huisgezin was te vinden, bestond er van zelf aanleiding om met die boeken bekend te worden, omdat zij in deze uitgave mede waren opgenomen. Het Engelsch en Nederlandsch Bijbelgenootschap heeft ze in zijne uitgave van den Bijbel achterwege gelaten; en daar deze uitgave den folio-Bijbel bijna overal heeft vervangen, zoo is het niet vreemd, dat menigeen, òf het bestaan dier boeken niet kent, òf althans ze nooit heeft ter hand genomen. Intusschen is er onder veel, dat beter ongelezen blijve, ook veel, dat als geschiedkundige oorkonde of ook wel tot stichting aan de vergetelheid verdient onttrokken te worden. En daarom betuigen wij gaarne onze ingenomenheid met een onlangs bij h. ten brink, te Meppel, uitgekomen werkje, getiteld: Geschiedenissen, Verhalen en Spreuken, uit de Apokryfe Boeken des O.V., ten dienste van Katechisatiën en Huisgezinnen. Het bevat, in 104 bladz. kl. 8vo. (à 70 cts.), eene bloemlezing, waarvoor wij den onbekenden Verzamelaar dank verschuldigd zijn. Met zorg en juistheid heeft hij gekozen, en de lezing daarenboven aangenaam en gemakkelijk gemaakt door gepaste opschriften boven elk gedeelte, die ons met den inhoud bekend maken. Zoo vinden wij de gedeelten der spreuken van jezus sirach, die in deze verzameling zijn opgenomen, onder de volgende rubrieken gebragt: De lof der ware wijsheid. - De mensch en zijne bestemming. - Een dwaas. - De zonde. - Hoogmoed. - Haat en wraakzucht, enz. enz. In vele opzigten kunnen wij dit boekje aan alle Bijbelvrienden aanbevelen.

{==647==} {>>pagina-aanduiding<<}

Het was eene buitengewoon gewigtige ure, toen de Heer j.g.w. krol, Pred. te Heukelum, het vaarwel toeriep aan zijne gemeente. Hij zou vertrekken naar onze Oost-Indische bezittingen, om daar zijne Evangelie-prediking voort te zetten. Van hem kan het ons niet bevreemden, dat hij dit laatste woord ter perse zond, om daardoor een blijvend aandenken achter te laten aan zijne gemeente, aan zijne vrienden en betrekkingen. Dat woord draagt den stempel van uit het hart te zijn gesproken. Daarin bestaat zijne homiletische waarde. Naar aanleiding van Hand. xx vs. 36 schetst hij de ure des afscheids als eene ure des gebeds. Waarom het gebed, waarmeê hij besloot, er niet bijgevoegd? Of de Heer krol gewoon is, zijne gebeden te improviseren, weten wij niet. Ons is het nooit voorgekomen eene schande te zijn, zoo als sommigen het schijnen te beschouwen, zich niet minder voor een gebed dan voor eene preek voor te bereiden, en goed voorgaan in het gebed is geene ligte zaak, die wel verdient bestudeerd te worden. Daarom kunnen wij het betreuren, dat de gemeente van H. zich niet ziet in staat gesteld, om nevens de opwekking tot zamen bidden, ook zich voor den geest te roepen, hoe zij met haren leeraar voor het laatst heeft zaâm gebeden. Doch - de Schrijver is zeker reeds lang de wijde wateren overgetogen, en welligt komen deze woorden hem daar niet ter oore. Terwijl hij zelf dáár arbeidt, werke ook in zijne afwezigheid het woord, dat hij achterliet, iets goeds bij velen.

Wat de Recensent der nieuwe uitgave van merle d'aubigné's Geschiedenis der Hervorming met de eerste Aflevering heeft gedaan, van regel tot regel de juistheid der vertaling beoordeelen, door die te vergelijken met het oorspronkelijke, kan hij natuurlijk niet voortzetten. Het zou een vermoeijende en voor de lezers vervelende arbeid zijn. Hij vergenoegt zich dus met de mededeeling, dat thans ook de tweede, derde en vierde Aflevering het licht zien. De bijzonder geringe prijs dezer uitgave (25 cts. per Aflev.), de schoone druk en juiste correctie zijn hare beste aanbeveling. De Uitgever zorge, dat op nieuw de vertaling met het oorspronkelijke worde vergeleken en de feilen van den eersten druk verbeterd. In

{==648==} {>>pagina-aanduiding<<}
hoe verre dit geschied is, zal door Ref. bij eene latere Aflevering nogmaals worden aangewezen.

Van der palm's Bijbel voor de Jeugd. Eene nieuwe en wel eene volks-uitgave van dezen Bijbel ziet het licht bij g.b. van goor, te Gouda. Het boek zelf aan te prijzen, is overbodig, het heeft zich reeds lang een gevestigden naam verworven. Eene goedkooper uitgave ware wenschelijk, en zal door velen met blijdschap worden ontvangen. De oorspronkelijke uitgave toch was door den hoogen prijs niet voor elk, die haar begeerde, toegankelijk. Eene latere goedkoope editie schrikte af door slecht papier en onbehagelijken druk. De onderneming van den Heer van goor onderscheidt zich van deze gunstig. De prijs van het geheele werk zal in plaats van meer dan f 20, slechts f 9-60 wezen, en daarbij zal het voorzien worden van des Schrijvers portret en eene kaart van Palestina. Is deze Bijbel voor de Jeugd onberispelijk? - wie zal het verwachten? zouden de vorderingen der wetenschap ook daarin geene veranderingen eischen? - wie zal het betwijfelen? - Toch zijn de deugden en voortreffelijkheden van dit werk zoo menigvuldig, dat het ook nu nog eene plaats in alle Christelijke huisgezinnen verdient, en wij daarom de onderneming van den Uitgever van harte toejuichen, en hem daarvan rijke vruchten (namelijk geestelijke, misschien ook stoffelijke, dat kunnen wij niet beoordeelen) durven beloven.

Een woord bij het graf van - a. francken, door - r. rodenburgh mentz - is ons ter beoordeeling toegezonden. Ongaarne ontvangen wij zulke zaken ter beoordeeling. Wie zou met het mes der kritiek een dergelijk woord willen ontleden? Wij achten het uit het hart en tot het hart gesproken, en laten het daarom in zijne oorspronkelijke waarde, die het niet hebben kan voor ons, wie de ontslapene ten eenenmale onbekend is, maar het zeker heeft gehad en voortdurend blijve bezitten voor alle vrienden van den overleden grijsaard!

De Bijdragen ter bevordering van het Christelijk leven, verzameld door amshoff en muurling, bekleeden eene niet onwaardige plaats onder de stichtelijke lectuur van den dag.

{==649==} {>>pagina-aanduiding<<}
Vooral het eerste Stukje van 1857 onderscheidt zich door eene vereeniging van degelijkheid en eenvoudigheid. Het bevat de volgende bijdragen: Heeren en dienstbaren, door p. hofstede de groot. - Gedachten over christus, lavater gevolgd, en medegedeeld door amshoff. - Eene leerschool der Goddelijke Voorzienigheid, door brouwer, te Oudkerk. - Iets over de Galla's en de Galla-Negerin pauline johanne fathme. - Het Evangelie der arme verwaarloosde kinderen, door bennink janssonius. - Welgemoed, door parson, te Steenwijk. - De lach, door j. de boer. - De beide laatste dichtstukjes strekken dit boekje minder tot sieraad.

Gezondheidsleer voor Bedroefden. Over den invloed van het verdriet op den mensch. Naar het Fransch van Dr. a.m. bidart, door c. de jong. Te Utrecht, bij b. dekema. 1857. In kl. 8vo. 101 en 3 bl. f :-90. - Schrijver en Vertaler beide zijn ons onbekend. Evenwel meenen wij voldoende redenen te hebben om noch bij den een, noch bij den ander hoog op te zien. De wijze, waarop de Schrijver, in het vierde Hoofdstuk, de gezondheidsleer voor den bedroefde, en dus zijn eigenlijk onderwerp, behandeld heeft, is beneden het middelmatige: in zijne denkbeelden treft men noch helderheid, noch logische orde aan. Daarenboven kan het Fransche werkje onder de handen van den Vertaler wel verloren, maar niets gewonnen hebben. Dat deze toch voor de taak, die hij op zich nam, niet berekend was, blijkt niet alléén uit enkele woorden en uitdrukkingen, gelijk dreigendheid, uitoefenende voorwaarden, enz., maar doorgaans uit de geheele volzinnen. Om den lezer te doen oordeelen, willen wij van hetgeen er op bl. 88 en volgg. gelezen wordt, een paar staaltjes aanhalen. ‘En waarlijk, de godsdienst, die verhevene gezondheidsleer van den geest en het hart, welker hoofddoel niets breekbaars, niets vergankelijks heeft, en eene standvastigheid bezit, die de prikkels van aardsche genegenheid nooit genieten; de godsdienst, zeg ik, heeft altijd eene krachtige werking op den ongelukkige’, enz. - ‘Is hij daarentegen ter prooi aan eene hevige ontroering, met neiging tot verwoestende of misdadige handelingen, dan zal hij, zonder dat men zulks bepaald gebiedt, die vlagen van wanhoop terughouden of eindigen; te zelfder tijde en in beide gevallen, moet men echter niets verzuimen om zich in betrek-
{==650==} {>>pagina-aanduiding<<}
king te stellen
met zijn verdriet en vooral met zijne gevoelens van liefde, welker uiting men, tot elken prijs, moet trachten op te wekken.’ Wij vreezen daarom, dat het boekje bij den lezer eer verdriet opwekken, dan verdrijven zal. Ook is het onze overtuiging, dat bedroefden elders beteren troost en raad vinden zullen, dan in deze ten hunnen behoeve opzettelijk ontworpen Gezondheidsleer.

1. Over de Placenta. Akademisch Proefschrift ter verkrijging van den graad van Doctor in de Geneeskunde, aan de Hoogeschool te Leiden, enz., in het openbaar te verdedigen door eugenius josephus de prez, van Rotterdam, op Donderdag 7 Mei 1857. Te Rotterdam, bij c.w. draijer. 1857. In gr. 8vo. XII en 81 bl. - 2. Verhandeling over de diagnostiek der Longtuberkels, welke ter verkrijging van den Doctoralen graad in de Geneeskunde, aan de Hoogeschool te Groningen, tegen de bedenkingen der Faculteit zal verdedigd worden door jan willem ten cate hoedemaker, uit Gronau, Westphalen, op Zaturdag 20 Junij 1857. Te Groningen, bij f. folkers. In gr. 8vo. 56 bl. - 3. Verhandeling over de Lepra in 't algemeen, en de Elephantiasis tuberculosa in 't bijzonder, welke, enz. zal verdedigd worden door karel diederik schönfeld, van Texel, op Woensdag 1 Julij 1857. Te Groningen, bij f. folkers. In gr. 8vo. 40 en VIII bl. - Sedert het schrijven en verdedigen der akademische Dissertatiën in de moedertaal, van hooger hand is vergund geworden, zijn die geschriften, zoo al niet zwaarder van gehalte, althans veel verstaanbaarder geworden, dan vroeger het geval was. Dit blijkt ook uit de drie
Proefschriften, waarvan wij de titels in chronologische orde, naar den tijd der promotie, vermeld hebben. No. 1 draagt loffelijke blijken van de grondige en oordeelkundige studie, die de Schrijver aan zijn onderwerp besteed heeft, terwijl hij daarenboven getracht heeft door eigene waarnemingen en eigen proefondervindelijk onderzoek (bl. 49-64) over een gewigtig punt der Embryologie, de vorming en ontwikkeling der plaeenta, meerder licht te verspreiden. - No. 2 behandelt eene hoogst veelvuldige en in hare gevolgen zeer noodlottige ziekte, wier kennis, wat haar eigenlijk wezen betreft, nog altijd zeer onvolkomen is, niettegenstaande de groote vorderingen, die er in de laatste jaren in het physische onderzoek van teringlijders gemaakt zijn.

{==651==} {>>pagina-aanduiding<<}
Eerst worden de longtuberkels in het algemeen beschouwd, daarna de functionele (subjective) en vervolgens de physische (objective) verschijnselen behandeld. De Schrijver heeft daarbij van de beste bronnen gebruik gemaakt, en getoond met de jongste geschriften over zijn onderwerp bekend te zijn. Ook heeft hij beproefd van de voornaamste verschijnsels eene physiologische verklaring te geven; daarop echter zijn hier en daar gegronde aanmerkingen te maken. Bij de verklaring b.v. van het verschijnsel, dat sommige teringlijders veelal in eene opgewekte gemoedsgesteldheid verkeeren, terwijl anderen doorgaans neerslagtig zijn, wordt geenerlei melding gemaakt van het gelijktijdig al of niet lijdende darmkanaal, dat den grootsten invloed op de organische sensibiliteit uitoefent. - De verdiensten van No. 3 bestaan hoofdzakelijk in de mededeeling van twee merkwaardige ziektegevallen, waarvan het eene in de Kliniek te Berlijn en het ander in het akademisch Ziekenhuis te Groningen werd waargenomen. De beide daaraan voorafgaande Hoofdstukken handelen over de Lepra in het algemeen en over hare voornaamste vormen. Grootendeels is de inhoud dier Hoofdstukken aan fuchs en canstatt ontleend, terwijl de Verhandelingen van onzen landgenoot landré en anderen, die de ziekte in Suriname en elders bij eigene aanschouwing waarnamen en onderzochten, wel aangehaald, maar, onzes inziens, te weinig geraadpleegd werden.

De Heer w. ruys gaf te Utrecht, bij de Boekhandelaars l.e. bosch en zoon, een Open Brief in het licht aan den Heer Dr. e. van voorthuyzen, naar aanleiding zijner Voorlezing over Werkverschaffing. Die brochure is tegen den Heer van voorthuyzen, en dus ook tegen ons gerigt, die de voorlezing hebben aangeprezen.
De voorlezing wil werk verschaffen:

1o.door meer voordeelige takken van nijverheid, dan die welke vroeger uitgeoefend werden, als geldbelegging aan te nemen;

2o.een improduetief inkomen produetief te besteden.

De Heer ruys zegt ad Im dat dit niet zeer gemakkelijk is, en dit zijn wij volkomen eens; de Heer van voorthuyzen zal dit ook niet willen beweren. Hij geeft slechts de middelen op in abstracto, en het middel zelf is zeker excellent.

{==652==} {>>pagina-aanduiding<<}

Ad IIm zegt de briefschrijver, dat het zeer nuttig is artikelen van weelde te consumeren. - Men zal ongetwijfeld de weelde nooit kunnen weren; veel wat weelde is, wordt aangeprezen door staatkunde, schoonheids- of gezondheidsleer, en in zooverre wordt de weelde weêr productief; maar de staathuishoudkunde, die de leer der rijkdommen bevat, kan niet anders leeren dan dat alle productieve vertering goed, alle improductieve vertering nadeelig is. Wij zouden uit de schrijvers door ruys geciteerd, dit gevoelen kunnen staven, als wij hier in een staathuishoudkundig Tijdschrift schreven; nu onthouden wij ons daarvan - zoo wij gelooven - wijselijk.
De Heer ruys heeft nog vergeten te definiëren, wat hij onder weelde verstaat.

De HoogEdelgeboren Heer Mr. z.a.j.w. Baron sloet heeft eene bad-reis gemaakt, naar Kissingen, en wel ‘om er genezing eener leverkwaal te vinden.’ Wij hebben het genoegen te melden, dat ZHEgeb. die ook werkelijk gevonden heeft. Hiermede echter niet tevreden, heeft ZHEgeb. over ‘Mijn verblijf te Kissingen’, een boekje geschreven, door i.a. nijhoff en zoon, te Arnhem, met platen, uitgegeven.
Wij doen hulde aan de verbazend groote dilettantengeleerdheid, daarin ten toon gespreid. Alles heeft de polyhistorische reiziger opgemerkt, alles aangeteekend; van alles, wat hij ziet, weet hij de juiste getallen en statistiek, en overrijk is hij aan geologische, geognostische, geographische, historische, politieke, oeconomische, chemische, physische, architectonische, mechanische, hydrostatische en andere wetenschappelijke mededeelingen; zóó waar en belangrijk, dat het hem niet der moeite waard kon wezen, om voor een sierlijker en correcter stijl te zorgen. De liefhebber van veelweterij zal het eene zeer belangrijke reisbeschrijving vinden. Wat mij betreft, het riekt mij te veel naar de studeerkamer, en ik reis liever mede met iemand, die verhaalt, wat hij gevoeld en ondervonden, wat hij van natuur en natuurgenooten gezien heeft, dan met den uitpluizer, die alleen doceert, en, opmerkelijk genoeg, nergens menschen schijnt aangetroffen te hebben.





{==653==} {>>pagina-aanduiding<<}

Boekbeschouwing.

Tijdschrift voor godgeleerdheid en wijsbegeerte, onder redactie van Dr. A. Pierson, met medewerking van onderscheidene geleerden. Eerste jaargang. Eerste, tweede en derde stuk. Utrecht, Kemink en Zoon. 1857. In gr. 8vo. Jaarlijks 30 bladen. Per Nommer f :-70.

‘Om verschillende redenen zal dit Tijdschrift niet streng periodiek kunnen zijn. In het jaar zullen echter nooit minder dan 30 vellen druks verschijnen, doch iedere aflevering zal niet dezelfde uitgebreidheid bezitten.
Terwijl ik de vrijheid neem dit Tijdschrift aan de medewerking der Geleerden en aan de belangstelling van het publiek aan te bevelen, hoop ik in het vervolg vooral de verzamelaar te zijn van de bijdragen die men mij wel zal willen toezenden.
-------------
Voorloopig zal elke aflevering afzonderlijk verkrijgbaar zijn, berekend tegen ongeveer 16 cents het vel.’
Dus kondigt de redacteur het nieuwe tijdschrift aan, dat sedert den aanvang dezes jaars zich eene plaats zoekt te verzekeren op het gebied van godgeleerdheid en wijsbegeerte. Moet het met toejuiching ontvangen worden? Mag de gevraagde plaats daaraan niet zonder voorbehoud worden toegestaan? Beide vragen mogen bevestigend beandwoord worden. Daar is reden van toejuiching telkens wanneer een bevoegde hand kennis poogt te verspreiden; - telkens wanneer, uit den kring dergenen die de godgeleerdheid beoefenen, iemand opstaat die de vruchten van een ernstig onderzoek op heldere wijze tracht mede te deelen aan hen wien het onmogelijk is zelven hare diepten te doorvorschen; - telkens wanneer de stem die zich laat hooren voor een vrij en redelijk, maar tevens gemoedelijk en ernstig christendom ijvert. En dat de hand van den heer pierson een bevoegde mag genoemd worden, zal zelfs eenzijdige partijzucht zich noode onderstaan te loochenen. Dat het zijn lust is ook in wijderen kring dan

{==654==} {>>pagina-aanduiding<<}
dien der eigenlijke beoefenaars der godgeleerdheid haar licht te verspreiden, bewijst het bestaan van dit tijdschrift zelf. Dat hij voor vrijheid en redelijkheid, maar niet minder voor diepen ernst ijvert, 't is van elders bekend, maar wordt door hetgeen hij in deze drie afleveringen ten beste gaf, op nieuw krachtig bewezen. Voegt men daarbij dat deze bijdragen over 't algemeen met helderheid geschreven zijn, dan zal men gereedelijk toestemmen: dat daar reden is om de verschijning van dit tijdschrift met toejuiching te begroeten. Maar 't heeft bovendien eene andere waarde. Uit de bijdragen van den heer pierson zelven is het blijkbaar dat de leuvensche - thands weder naar het vaderland geroepen - predikant zich zijn verblijf in een der zetels van het romanisme heeft ten nutte gemaakt, om de verschijnselen op het geestelijk gebied van Rome naauwkeuriger gade te slaan, en zijne leerstellingen dieper en vollediger te onderzoeken dan gemeenlijk geschiedt. Hierdoor heeft zijn werk eene praktische waarde. Rome toch, 't moet pierson ten volle worden toegestemd: Rome is nog niet zoo gevallen als menige protestant waant en roemt; - Rome staat nog, voor zooverre 't het menschelijk oog gegeven is in de toekomst te lezen, zal het lang nog staan, en zoolang het staat een vijand van alle vrije ontwikkeling en alle zuiver christendom zijn, een vijand wiens bestrijding deugdelijker wapenen vordert dan algemeen daartoe worden gebezigd, en geoefender krijgslieden dan velen dergenen, die zich in onze dagen tegen zijne heerschappij en veroveringsplannen verzetten. Ook Rome heeft een deel der waarheid. Juist daarom wordt zijne heerschappij niet verzwakt, maar bevestigd, wanneer men, zoo als gewoonlijk geschiedt, roomsch en onwaar eenvoudig als woorden van ééne beteekenis aanwendt, en wat roomsch is als onwaar veroordeelt. Rome is listig. Het heeft de eeuwen van zijnen bloei zich weten ten nutte te maken, en den geest van de
uitstekendsten zijner gehoorzame zonen gebezigd om de waarheid, die het ontvangen had, met de leugen, die het van elders had genomen, zoo dooreen te mengen, dat er een geoefende blik noodig is om de wondbare plekken, niet van zijne uitwendige verschijning, maar van zijn inwendig wezen, niet van zijn lichaam, maar van zijne ziel, met juistheid te onderkennen, en eene vaste hand om den pijl juist tusschen de gespen en het pantser te drijven. Dat is niet een ieder

{==655==} {>>pagina-aanduiding<<}
gegeven, daarom is zoo menige bestrijding van Rome eene dwaasheid. Deze is de gave van den heer pierson, daarom is 't nuttig met zijne bestrijding kennis te maken. Wie hatelijkheid lief heeft legge de bedoelde gedeelten van zijn tijdschrift gerust ongelezen ter zijde. Zijn verkeerde smaak zal niet gestreeld, zijn bedorven gehemelte niet gekitteld worden. Pierson stelt echt wetenschappelijken ernst boven haar. Die ernst blijkt o.a. uit de bijdrage in het derde stuk (blz. 236-240) die ten opschrift draagt: ‘Het geloof aan eene on waarheid zoogenaamd wetenschappelijk geregtvaardigd’, en niets anders is dan een overgenomen artikel uit een belgisch tijdschrift, - zonderling genoeg bij wijze van noot medegedeeld, - waaraan pierson slechts een twintigtal zeer bezadigde regels toevoegt, om te herinneren dat: de geest die uit het overgenomene stuk spreekt ‘geenszins die van een onbepaald en blind autoriteitsgeloof, maar veeleer die van een rustig, onbevooroordeeld en wetenschappelijk onderzoek’ is, maar tevens: ‘hoe men langs schijnbaar wetenschappelijken en redelijken weg tot het aannemen van eene onwaarheid en ongerijmdheid kan komen.’ Hoe zeer de ernstige zin des redacteurs met verstandelijke helderheid gepaard gaat bewijst de proeve ‘Over de beteekenis van de voorstelling der justitiae originalis als donum supernaturale voor het geheele roomsch-cath. systeem.’ (St. II bl. 69-78) en die: ‘over de oorzaken en de beteekenis der opheffing van de orde der Jesuïten door paus clemens XIV, in het jaar 1773.’ (St. I bl. 1-26. St. III 137-172) Beide stukken zijn nog onafgewerkt: maar uit het huis dat in aanbouw is kan reeds in menig opzigt tot het voltooide gebouw besloten worden. Daarom mag ook op die fragmenten het boven gevelde gunstig oordeel worden gegrond.
Men zou zich echter bedriegen wanneer men het Tijdschrift voor godgeleerdheid en wijsbegeerte uitsluitend voor eene bestrijding van het italiaansche Rome hield. Rome schuilt zoowel in Augsburg als in de heuvelstad, in Dordtrecht zoowel als in Trente: want Rome schuilt alom waar het gezag van menschen zich tusschen God en zijne tot vrijheid geroepen kinderen poogt te plaatsen. Maar de naam des redacteurs maakt de herinnering overbodig dat de papieren paus niet minder aan zijne wapenen is blootgesteld dan de vleeschen. Doch wil men het bewijs, - voor velen, helaas! nog zoo noodig! -
{==656==} {>>pagina-aanduiding<<}
dat zulke strijders, wel verre van het christendom vijandig te wezen, zijne sterkste voorstanders en hechtste steunsels zijn? Christus boven alles liefhebben, beklagen wie Hem haten, zich verontwaardigen over wie Hem bespotten? de waarheid van het christendom het meeste achting toedragen, daar zij in hare onverwinnelijkheid gelooven ook zonder het schild van formulieren, en in hare onvergankelijkheid ook zonder het omhulsel van menschenleer? Men sla dan ‘Zedelijkheid en godsdienst zonder Christendom’ (St. I 33-47) en ‘Historischkritische beginselen’ en de daaraan toegevoegde ‘Psychologische Studiën over de Evangeliën’ (St. III 172-235) op.
Het mag een voorregt geacht worden zooveel goeds van dit werk te kunnen zeggen. Want die volmondige erkenning van 'tgeen waardoor dit nieuwe tijdschrift zich aanbeveelt, neemt iederen schijn van nevenbedoeling weg, die men anders zou kunnen vermoeden, wanneer, in weerwil van het boven gezegde, zijne verschijning wordt afgekeurd. Zij was niet noodig, en al wat noodeloos is schaadt. Ons vaderland is te klein voor een slechts eenigzins ruim getal van tijdschriften over wetenschappelijke onderwerpen. Één tijdschrift voor de beoefenaars der godgeleerdheid en één ook voor niet theologen, maar die belang stellen in de ontwikkeling dier wetenschap, is voor Nederland op dit gebied genoeg. Het laatste bezit de vaderlandsche kerk in Waarheid in Liefde, het eerste in de Godgeleerde Bijdragen. Voegen zich nieuwe bij de reeds bestaanden, het staat te vreezen dat ze òf door gebrek van lezers òf door gemis van genoegzame medewerking even spoedig verdwijnen als verschijnen zullen, tenzij de jongere broeders den ouderen een deel der hen voedende sappen ontrooven en deze dus tot een kwijnend bestaan doemen, zonder genoeg dier sappen tot zich te trekken om zelven een frisch leven te bezitten. Het laatste wil de redacteur van het Tijdschrift voor Godgeleerdheid en Wijsbegeerte niet. Daarom staat hij aan het eerste bloot. Reeds het plan en de eerste drie afleveringen schijnen duidelijk aan te toonen welk het einde van het werk zal zijn. Was er bij de lezers behoefte aan een nieuw tijdschrift, of was de ruimte der bestaanden ongenoegzaam om 'tgeen ijverige schrijvers maandelijks leveren op te nemen, daar zou geene reden zijn om in de aankondiging te zeggen: ‘dit Tijdschrift zal niet streng periodiek kunnen zijn.’ Dat de redacteur deze

{==657==} {>>pagina-aanduiding<<}
verwachting uitspreekt duidt aan dat hij zelf gebrek aan medewerking ducht, schoon hij die vreeze wijselijk onder het: ‘om verschillende redenen’ verborg. Dat ze niet ongegrond is bewijzen deze afleveringen. De redacteur heeft zich van medewerkers verzekerd. Daaronder is wiens medewerking op hoogen prijs moet worden gesteld, daaronder zijn die als schrijvers door den tijdgenoot worden gevierd. Tot dusverre echter heeft hem dat weinig gebaat. Volgens de onderteekeningen bepaalt zich het geleverde tot zeven bijdragen, en die bijdragen zijn..... boekbeschouwingen. Voegt men daarbij nog twee aankondigingen, te samen 8 bladz. groot, die geene naamteekening dragen, dan ziet men welke ondersteuning het jeugdige tijdschrift ontving. Zal dit anders worden? Wie den voortduur van een krachtig leven aan twee geachte en gevestigde godgeleerde tijdschriften toewenscht, kan het niet hopen. Veeleer moet men wenschen dat de heer pierson voortga de vruchten van zijn onderzoek mede te deelen, maar langs een anderen weg. Daar is in zijn tijdschrift dat gaarne door de redacteurs van Waarheid in Liefde zou worden opgenomen (b.v. blz. 172-234, 241-243 e.a.). Daar is ook wat eene waardige plaats in de Godgeleerde Bijdragen zou beslaan. Kon de heer pierson besluiten liever deze beiden door zijnen arbeid te schragen, dan een eigen tijdschrift uit te geven, de wetenschap en het geloof zouden door zulk eene vermeerdering van goede krachten meer worden gediend dan door eene versnippering, die hij zeker niet bedoeld heeft, maar waartoe het bestaan van zijne versameling, naar het te vreezen staat, ook zijns ondanks, de aanleiding zal worden.

b.

v.h.




Handleiding tot de kennis van het Administratief Regt in Nederland, door Jhr. Mr. J.J. de la Bassecour Caan. Twee Deelen. Te 's Gravenhage, bij Gebrs. Belinfante. 1856 en 1857. In gr. 8vo. 733 bl. f 5-60.

Wanneer ooit eene poging lof verdiende, dan was het ongetwijfeld deze, welke in stelselmatige orde het Administratief Regt in Nederland aan het volk bekend tracht te maken. Terwijl toch sedert 1848, ook bij ons, het Administratief Regt

{==658==} {>>pagina-aanduiding<<}
ontwikkeld werd, bleef het aan gezette beoefening daarvan veelal ontbreken, en vooral werd de behoefte gevoeld aan een werk, dat ons Administratief Regt, in logische orde, in zijn geheel behandelde. De Schrijver van het hier vermelde boek verdient dus den meesten lof voor zijn waarlijk zeer omslagtigen arbeid, en wij durven daarom gerust verzekeren, ‘dat hij zich bij het vaderland verdienstelijk heeft gemaakt.’
Bij deze beschouwing mogen wij van onze lezers een weinig geduld vergen, wanneer wij iets uitvoeriger zijn in de mededeeling van den inhoud, de verdiensten en.... kleine feilen van dezen belangrijken arbeid.
De Schrijver volgt de regelmatige verdeeling, om eerst over den Staat, daarna over de provincie, en eindelijk over de gemeente te spreken. Deze verdeeling splitst het geheele werk in drie groote deelen, welke weder in onderdeelen verdeeld worden, waarbij de staat, provincie en gemeente beschouwd worden naar hun bestuur, als burgerlijk persoon, en als publiek ligchaam. Elk der deelen wordt voorafgegaan door eene ontwikkeling van het begrip van staat, provincie en gemeente, en van de inwoners van deze drie genoemde ligchamen, opdat men wete wat ze zijn, en waaruit ze bestaan.
De eerste afdeeling handelt dan over het Rijk der Nederlanden en zijne inwoners. Wat het rijk betreft, vestigt de Schrijver het oog op de grens-tractaten, de instandhouding en het onderhoud der grenspalen, en de grenzen der provinciën. Eenige meerdere ontwikkeling van de betrekking van Limburg tot het Duitsche Verbond, ware zeker den lezers niet onaangenaam geweest. Daarna verdeelt de Schrijver de inwoners naar het Burgerlijk regt, en naar het Staatsregt. Volgens dit laatste zijn de inwoners Nederlanders, ingezetenen of vreemdelingen. Die toestanden geven regten en pligten. Vooreerst die der staatsburgers. Zij moeten belastingen betalen, krijgsdienst verrigten, inkwartiering ontvangen, hun eigendom afstaan ten algemeenen nutte, enz. De ingezetenen hebben regt van petitie, van vereeniging en vergadering, en van het geven en ontvangen van onderwijs. De Nederlanders bezitten burgerschapsregten, d.i.b.v. regt van kiezen en gekozen te worden, en zijn allen voor de Wet gelijk, terwijl daarenboven elk, die zich op het grondgebied van den staat bevindt, bescherming van personen en goederen; godsdienst-
{==659==} {>>pagina-aanduiding<<}
vrijheid, onschendbaarheid van domieilie, en vrijheid van drukpers geniet, om het even of hij Nederlander of vreemdeling zij.
Daarna behandelt de Schrijver het Bestuur van den Staat, en wel vooreerst den hoogen persoon des Konings, de troonopvolging, de benoeming des Konings, zijne onschendbaarheid (eigenlijk niet af te scheiden van de verantwoordelijkheid der Ministers), de magt des Konings, de uitvoerende magt, het oppergezag des Konings over buitenlandsche betrekkingen, over zee- en landmagt, koloniën, geldmiddelen, adeldom, het regt van gratie en dispensatie te verleenen, besluiten der provinciën en gemeenten te vernietigen, de Kamers te ontbinden (bij welk laatste punt de Schrijver iets dieper in de grondslagen van het Staatsregt had mogen doordringen), enz. enz. Het inkomen der kroon, het regentschap en de voogdij des Konings leveren den Auteur stoffe voor de drie volgende paragraphen. Daarop worden de Raad van State, de Ministers, de Ambtenaren, de Wetgevende Magt of de Kamers, en de afkondiging der Wetten behandeld, waarmede het Bestuur van den Staat is afgewerkt.
‘De Staat als burgerlijk persoon’, is de titel der derde Afdeeling. Deze bevat, zoo als de aard der zaak medebrengt, eerst het eigendomsregt van den Staat, d.i. het beheer, verkrijgen, vervreemden, bezwaren en schenken van domeingoederen, en eindelijk de regtsvorderingen die de Staat instelt als persona ficta, hetzij eischende, hetzij verwerende. Het treffen van dadingen door den Staat als een modus tollendae actionis, besluit deze afdeeling. Een woord over de domaniale tienden en den afkoop daarvan, ware hier bij de eerste afdeeling van dit gedeelte niet te onpas geweest.
De Staat is echter ook publiek ligchaam; daarover handelt de vierde Afdeeling, welke met eene ontwikkeling van het begrip van politie aanvangt, en de billijke klagt inhoudt, dat de Wetgever wel van Rijkspolitie spreekt, doch niet vermeldt, wat daardoor wordt omvat. Met een meer uitgebreiden lof aan het bekende, allerbelangrijkste rapport der Commissie, aangaande dit onderwerp benoemd, ware zeker niets als eene regtvaardige hulde aan dat voortreffelijk werk gebragt. De onderscheidene deelen van het politie-regt worden daarna uitvoeriger behandeld.
De eerste rubriek bevat de politie betrekkelijk het bewaren

{==660==} {>>pagina-aanduiding<<}
van goede orde, en handelt vooreerst over het toezigt op reizigers, de toelating van vreemdelingen, de paspoorten, de uitlevering van misdadigers (waarbij de exceptionele toestand, waarin wij met Engeland en Amerika verkeeren, meer besproken had kunnen worden), en het toezigt op landverhuizers, waarvan onze vaart zich door andere natiën het voordeel heeft laten ontnemen. De wetten op het regt van vereeniging en vergadering en de beperkingen van dat regt, wijselijk gemaakt en toch voorzigtig uit te oefenen, worden daarbij ter sprake gebragt, terwijl ook gewaagd wordt van de o.i. onjuridieke bepaling dat sommige vereenigingen, zonder authorisatie bestaande, geen regtspersoon zouden vormen, zoodat zij in dat geval juridiek niet zijn en toch bestaan. Het is hamlet's to be or not be. De volgende paragraphen bespreken het vraagstuk van ingezetenen op publiek gezag, het toezigt op ontslagen gevangenen, en (vreemd genoeg in deze afdeeling) de bevolkingregisters, benevens de wetten op de zamenscholingen en bij oproer, welke wetten .... bij ons niet bestaan, want de Fransche wet daarover handelende, is hier te lande nimmer executoir verklaard, en heeft dus nooit kracht over ons gehad.
In een volgend Hoofdstuk wordt het polieieregt ten aanzien der wegen nagegaan, terwijl daarna het toezigt op bedrijf en nijverheid wordt behandeld. Dit Hoofdstuk is een der gewigtigste in het geheele werk, daar het in vele regtsbeschouwingen, en tevens in den handel ingrijpt. Ook hier handhaaft de Auteur den hem toegebragten lof van volledigheid in het opteekenen van alles wat tot zijn onderwerp behoort, en van logische, duidelijke rangschikking en voordragt; toch ware bij menig onderwerp iets op te nemen geweest omtrent de uitlegging der aangehaalde wetten, of de noodzakelijkheid van wijzigingen in de bestaande verordeningen. Het is waar, over elk der behandelde onderdeelen, zoo vele in getal, kan men in een handboek geene uitgewerkte monographie verlangen, maar met een enkelen volzin, ja dikwijls met één enkel woord roert men vragen aan, en geeft men beslissingen, die getuigen dat men door de lezing van de bestaande werken geheel op de hoogte is. Van daar dat het schrijven eener goede handleiding zoo uiterst moeijelijk is, en de Auteur het ons niet euvel zal duiden, dat wij hier een kleine aanmerking op zijn voortreffelijk

{==661==} {>>pagina-aanduiding<<}
werk ons veroorloven. Wat is er volmaakt? Geen mensch en ook geen .... boek!
Deze zelfde opmerking laten wij gelden bij de volgende Hoofdstukken over de scheepvaart, de brandpolitie, de gezondheids politie, de politie ten aanzien der drukpers, der godsdienst (liever der kerkgenootschappen), van het armwezen, en den waterstaat, waar de Schrijver met zorg verzameld heeft wat over de behandelde onderwerpen te zeggen valt, en toch dikwijls meer had kunnen zeggen: ik meen multum, niet multa. Dit geldt b.v. bij de Loterijen, bij de drukpers en andere onderwerpen.
In het tweede deel wordt de provineie beschouwd, en wel vooreerst in het algemeen, en de ingezetenen der provincie, daarna het bestuur der provincie, de provinciale en gedeputeerde staten, de commissaris des konings in de provincie (vroeger gouverneur), en eindelijk de griffier en de provinciale griffier. De Schrijver spreekt in de eerste afdeeling van dit deel over de provincie als burgerlijk persoon, d.i. als eigenaar van goederen, als partij bij verbindtenis, transactiën en regtsgedingen, en besluit met de beschouwing van de provincie als publiek ligchaam. In dit laatste en voornaamste Hoofdstuk wordt eerst over de wegen gehandeld, een belangrijk attribuut van de magt der provincie, en daarna over het gezag der provincie ten aanzien van bedrijf en nijverheid, landbouw, veepest, gezondheid enz. Bij de behandeling der nijverheid is het besluit van 1824 over de oprigting van fabrieken, en de concessie welke nu voor stoom vaartuigen door Gedeputeerde Staten gegeven wordt, niet herdacht. De Finantiën der provincie, dat onderwerp reeds voor de invoering der provinciale wet, door thorbecke fiks uiteen gezet, besluit dit deel, waarbij wij dezelfde opmerking, welke door ons op het eerste deel gemaakt werd van toepassing achten, terwijl het niet op zoo groote volledigheid aanspraak mag maken als het eerste gedeelte.
Het derde of laatste gedeelte is aan de gemeente gewijd. Ook hier weder wordt zeer teregt eerst over de gemeente in het algemeen, en het ingezetenschap gesproken, waarbij de regten en pligten der burgers als inwoners der gemeente worden medegedeeld. De Schrijver beantwoordt daarop de vraag, hoe de gemeente wordt betuurd en handelt alzoo over den raad, de wethouders, den burgemeester, den secrctaris, den

{==662==} {>>pagina-aanduiding<<}
ontvanger, van het regt van toezigt der gedeputeerde staten en van het regt van schorsing en vernietiging van plaatselijke verordeningen door den koning. In de derde afdeeling wordt de gemeente als burgerlijk persoon voorgesteld, hare goederen beheerende, regtsgedingen voerende, of schikkingen aangaande, terwijl in de laatste plaats de gemeente als deel van het groote staatsligchaam wordt beschouwd, en alzoo van het policieregt wordt gesproken ten aanzien van de goede orde en het voorkomen van misdrijven; ten aanzien der wegen, vaarten en wateren; ten aanzien van bedrijf en nijverheid, brand, gezondheid, goede zeden en armwezen. De beschouwing der finantiën der gemeenten besluit dit deel, waar zeker meer Schrijvers geraadpleegd konden worden, dan bij de andere afdeelingen. De gemeentewet toch is sedert de laatste jaren zeer beoefend, omdat zoo velen daartoe gebiedend gevorderd werden, wanneer zij een deel van het gemeentebestuur moesten uitmaken: reeds vroeger schreef de Heer de vries zijn met roem bekend boek over de wetgevende magt der plaatselijke besturen: doch de Schrijver van het hier aangekondigde werk heeft die bouwstoffen met vlijt en zorg te zamen gebragt.
Het is in een zoo veel omvattend werk als dat van den Heer caan, wel niet te verwonderen, indien men het met eenige opmerkingen, oplossingen van vraagstukken, of geuite denkbeelden niet eens kan zijn. Ten slotte deelen wij een paar gevallen mede, waarin dit bij ons plaats had.
Op bl. 148 van het laatste deel acht de Schrijver het wenschelijk dat het niet bezoeken der raadsvergadering gestraft worde met vervallenverklaring van het lidmaatschap. Wij gelooven dat het verzuim zeer lakenswaardig is, dat de kiezers hem niet moeten herbenoemen die zoo slecht zijnen last volbrengt, maar daarop eene straf te stellen schijnt minder gepast bij eene betrekking die ter liefde der gemeente wordt waargenomen. De modus procedendi, de redenen van het wegblijven, de vraag hoe vele malen men zonder wettige redenen wegblijven kan zonder gedimitteerd te worden, zijn bijna onoplosbare raadsels. Wil de Schrijver dat men een bewijs van den doctor medebrenge als men b.v. ongesteld is? En wat zijn wettige redenen? Wie zou die toetsen?
Allervreemdst is de meening op bl. 152 verkondigd, alwaar gezegd wordt dat eene verordening verbindt totdat zij werke-
{==663==} {>>pagina-aanduiding<<}
lijk is geschorst, en dat de regter haar alzoo moet toepassen. Wanneer eene verordening is gemaakt extra fines potestatis zal de regter zeker die verordening niet toepassen, omdat zij met de algemeene wetten strijdt, en de regter de innerlijke waarde der wet niet beoordeelen mag, maar wel of het eene verbindbare wet is, en dit is zeker niet dan het geval, als zij is uitgevaardigd buiten de grenzen van de magt des wetgevers.
Wij betwijfelen evenzeer of de wethouder, die als zoodanig reeds gesalariëerd werd, nog bovendien salaris kan berekenen als ambtenaar van den Burgelijken Stand, omdat hij die betrekking op zich neemt even als de wethouder voor de publieke werken, voor finantiën, voor armwezen enz. (bl. 164 nota).
Ook wil de Schrijver, dat bij een verboden graad van verwantschap het oude raadslid voor den nieuw-benoemden burgemeester moet wijken. Dit is o.i. niet juist; als raadslid heeft de burgemeester volstrekt geene meerdere of andere regten, ja zelfs kan hij geen lid van den raad zijn, al is hij burgemeester. Er is dus geene reden voor de uitzondering die de Schrijver improviseert.
Ziedaar eenige opmerkingen, welke alleen medegedeeld worden om aan te toonen, dat deze belangrijke arbeid door ons met de noodige naauwkeurigheid is onderzocht, en waaraan wij de uitlegging niet wenschen te geven alsof wij de waarde des werks wilden verkleinen. Integendeel, hoewel hier en daar verschillende van Schrijvers oordeel, durven wij aan elk die in ons administratief regt (verwaarloosde dochter onzer jurisprudentie) belangstelt, den aankoop van het hier aangekondigde werk met een gerust geweten aanbevelen.

c.






I. Eenige bezwaren tegen de voordragt van wet tot regeling van 't Lager Onderwijs. Uitg. door de vereeniging ‘Regt voor allen.’ Amst. C.L. van Langenhuysen. 95 blz.

II. Over het ontwerp van wet op 't L.O. Door Mr. Groen van Prinsterer. 's Grav. van Cleef. 5 stukken, te zamen 210 blz. - Open Brief van den Heer G.v.P. aan de kiezers-vereeniging: Nederland en Oranje. Leiden, 12 blz. - Open Brief aan Mr. G.G.v.P., van Jkhr. Mr. J. de Bosch Kemper, Amst. Witkamp. 47 blz.

III. Verh. over het Christelijk beginsel in het Lager Onderwijs.

{==664==} {>>pagina-aanduiding<<}
Door H.D. Muntinga. Bekroond door het Nederl. Onderw.-Genootschap. Utr. v.d. Post Jr. 84 blz.

IV. De Onderwijsvraag. (overgedrukt uit de Gids) Amst. van Kampen. 144 blz. - Bijdrage over een hoofdbeginsel van het ontwerp van wet op 't L.O. Door W.A. Bron Schimmelpenninck v.d. Oije. Zutphen, Thieme. 22 blz.. Allen uitg. 1857.

't Ontwerp, houdende de regeling van ons lager onderwijs, is thans wet geworden; aangenomen door beide Kamers, bekrachtigd door den Koning. In zooverre de aangekondigde schriften zijn in het licht gegeven, om er nog wijzigingen in te brengen, om 't ontwerp te bestrijden of aan te bevelen, hebben ze uitgediend; de zaak is afgedaan. Anders is 't met de verschillende zienswijzen en meeningen, van welke deze pogingen tot wijziging of verwerping zijn uitgegaan. Zij mogen voor een tijd sluimeren; bij eene vastberadene toepassing der wet, zelfs verzwakken: sterven doen ze niet; vroeger of later zoekenze zich op nieuw in het leven te doen gelden. In den ‘open brief van den Heer groen van prinsterer’ 6 Aug. leest men nu reeds bl. 10: ‘Als de wet tot stand komt, wordt [is], door het jammerlijke van het openbaar schoolwezen, de weg voor eigene pligtsbetrachting en meer vrije concurrentie voor bijzondere scholen gebaand.’ Hier is 't duidelijk genoeg, dat men van die zijde geen eenvoudig gebruik van 't regt heeft te wachten, om, bij gemoedsbezwaren, afzonderlijke scholen te openen: maar veeleer een opzettelijken strijd tegen 't openbaar schoolwezen der wet, onder inroeping van 't regt, dat deze zelfde wet geeft, om bijzondere scholen te vestigen. Men kan zeggen, dat dit een jammerlijk Christendom is, 't geen met eene zekere arglistigheid en ondermijning van de burgermaatschappij in hare instellingen zich laat paren: maar 't feit verandert er niet om; en door de aanneming der wet is de strijd niet gesloten. - In dien stand der dingen, hebben deze stukken voor 't denkend Nederlandsch publiek, ook nu nog, voortdurend waarde, dewijl ze de gronden en redeneringen bevatten, die men, ter gelegener tijd, weder tegen de bestaande wet zal aanvoeren, zoo als men ze nu tegen 't ontwerp heeft in 't midden gebragt. Hoe bedaarder en naauwlettender, in alle kringen der beschaving, de hoofdzaak van de onderwijsvraag, al of niet gemengde scholen,

{==665==} {>>pagina-aanduiding<<}
nu, in oogenblikken van kalmte, wordt overwogen; hoe zwakker de strijd, wordt hij hervat, wezen zal. Had men in 1830, 1840, 41, 42 en die jaren meer algemeen naauwkeurig nagegaan, wat er van de zaak was, nooit had men dan 't gewigt van 't Christelijke in 't verschil, nu op nieuw, zoo hoog kunnen opdrijven en tot eene levensvraag voor den staat maken. Het voorschrift der Grondwet: ‘het openbaar onderwijs is een voorwerp van de aanhoudende zorg der Regering’ heeft dan alleen beteekenis en kracht, als de openbare meening er bij denkt: 't openbare onderwijs moet voortdurend een voorwerp van de verlichte belangstelling der natie wezen.
Eenige bezwaren enz. is de titel van I. Juister geeft het stukje zelf, bl. 5 die op: ‘eene beoordeeling, dien eigelijk op eene bestrijding neêrkomt.’ Omtrent den titel geldt derhalve tegen den Schrijver, wat hij van de Regering zegt: ‘kan zij de wet niet goedmaken, ze kan ten minste zorgen, dat zij opregt zij en duidelijk datgene zegge, wat zij wil.’ - In dit stuk wordt de zoogenaamde gemengde school, dat is: de openbare burgerschool, toegankelijk voor alle kerkgezinten, aangenomen: maar als een noodzakelijk kwaad; en, dit met regt, op hare volstrekte onzijdigheid aangedrongen. Over 't geheel kan men zeggen, dat de ‘bezwaren’, die worden ingebragt, dat ‘de bestrijding’ geschiedt in den geest en van 't standpunt der Roomsch-Catholieken.
Over 't geheel: maar niet geheel. Wij missen in 't boekje die gelijkblijvendheid aan zich zelve, die een kenmerk is der Roomsch-Catholieke kerk; die opregtheid, zoowel als die waardigheid van toon, die vooral Christelijke kerkgenootschappen voegt. Men oordeele.
Op 't Christendom, voor zoo verre 't naar buiten werkt, en, als een zuurdeesem, aller leven en handelen moet doordringen, werd, een 70 jaar geleden, de Maatschappij tot Nut van 't Algemeen gesticht; een 20 tal jaren later, de wet van 1806 op 't lager onderwijs afgekondigd. Die Maatschappij, deze schoolwet, beide op algemeen Christelijke beginselen, zonder bepaalde kerkleer, gevestigd, hebben de Roomschen in dien tijd als eene blijde boodschap begroet. Het kon niet anders. Toen de Maatschappij opkwam, bestond er nog eene heerschende of staatskerk, en waren de regten der Roomschen beperkt; de geest, dien de Maatschappij verbreidde, gaf voor-
{==666==} {>>pagina-aanduiding<<}
uitzigt op aannadering en gelijkstelling. In 1806 waren de openbare burgerscholen, naar sleur en gewoonte, meest overal nog, wat ze vóór 1795 waren geweest; gereformeerde staatsscholen, op welke 't opzeggen van den Heidelbergschen Catechismus een bestanddeel van 't onderwijs uitmaakte. Dat algemeen Christelijke beginselen 't gereformeerde schoolboek vervingen, keurde de Roomsche kerk openlijk goed. Vijftig jaren zijn sedert verloopen: er bestaat geene heerschende kerk meer, alle belijdenissen zijn gelijk, 't openbaar lager burgeronderwijs is buiten invloed der kerkgenootschappen. In dien veranderden toestand, bij voldane behoeften, kan heden de Roomsche kerk die algemeen Christelijke beginselen minder op den voorgrond willen gesteld hebben; ze kan zelfs eenig wantrouwen voeden en twijfelen, of niet de algemeene beginselen van een werkdadig Christendom niet zelden zóó worden voorgesteld, alsof deze alleen 't Christendom uitmaakten, en de verborgenheden des geloofs, kerkleer, kerkgebruiken en vormen er niet toe behoorden. Dit, en meer, is mogelijk ook volgens eene Protestantsche voorstelling. Maar 't is in strijd met de gelijkblijvendheid der Roomsche kerk aan zich zelve; in strijd met het Christendom, hoe ook opgevat,
nu smadend en verachtend van die algemeene beginselen, van die Maatschappij en schoolwet te spreken; 't geen men vroeger prees, nu te verguizen, gelijk de Schrijver der Bezwaren hier en daar doet. Hierin kan men den bevoegden vertegenwoordiger der Roomsche kerk niet herkennen.
Elders evenmin, b.v.
't Ontwerp heeft het regtlijnig teeken onder de vakken van onderrigt niet opgenomen: ‘maar daarentegen houdt zij [de wet] vast aan de beginselen der geschiedenis, der aardrijkskunde, der kennis van de natuur en der wiskunde, die aan alle openbare en bijzondere scholen als verpligte vakken worden opgedrongen’, bl. 58. De Schrijver keurt dit af: want zelfs in de groote steden zijn er ontelbaren, die na 't verlaten der school, niets haastigers te doen hebben, dan dat alles voor altijd te vergeten. ‘Wie kan het dien menschen kwalijk nemen? Zij hebben, helaas! in den harden strijd des levens wel wat anders te doen dan de geschiedenis bij te houden.’ ....
‘Wie zich van den morgen tot den avond’ .... ‘vermoeit in den handenarbeid, heeft aan al de wetenschap der lagere

{==667==} {>>pagina-aanduiding<<}
school niets, buiten 't gewone [?] lezen, schrijven, opstellen en rekenen.’ - Den Schrijver kan niemand 't regt betwisten deze of die vakken voor de lagere school, op goede gronden, af te keuren: maar de aangevoerde zijn drogredenen. Ontelbaren vergeten 't geleerde? Indien de school dáárom genoemde vakken niet onderwijzen moet, sluit dan alle scholen; onderwijs - niets: want bij alle onderwijs, hooger en lager, maken de vergetenden de meerderheid uit. Wat ‘den harden strijd des levens’ betreft, door kennis en wetenschap hebben duizenden zich boven dien strijd verheven; kennis is geld. Voor 't overige heeft menigeen, ook in de nederigste standen, de waarheid van de uitspraak der oudheid ondervonden, dat de vakken van studie eene toevlugt zijn in tegenspoed. Ook is onze lagere school geene armenschool, eenig geopend voor den arme en voor den daglooner: ze wordt door ver 't grootste gedeelte van den middenstand bezocht. Neen, gelijk de schrijver, is de Roomsch-Catholieke kerk tegen een uitgebreid volksonderwijs. Dit ligt in haar wezen, gelijk in alle maatschappijen en staten, die een geregelden en gesloten priesterstand, hiërarchie, hebben. Zij mistrouwt vóóral 't wetenschappelijk onderwijs van niet Roomsch-Catholieken. ‘Wij willen den Paus, omdat wij niet willen, dat de antipausgezinden ons terugvoeren tot de barbaarschheid, waaraan de Pausen ons hebben onttrokken.’ - ‘De Catholijke kerk heeft hare oude taak hervat, en alle vakken van wetenschap en industrie in hare bescherming genomen, om er die rigting aan te geven, die niet tot verderf, maar tot heil der menschheid verstrekt.’ Deze woorden, uit de Catholijke Stemmen van 1841, zeggen duidelijk, wat Rome wil. Natuurlijk denkt geen Protestant eenstemmig: maar zulk eene verklaring, rond en open, zonder omwegen afgelegd, toont de onvermijdelijkheid van den strijd, zonder de achting voor den vijand te
verminderen. De gezochte redenen daarentegen, die de Schrijver der Bezwaren tegen een ruim lager onderwijs aanvoert, doen twijfelen aan de goede trouw; en, in allen gevalle, zij zijn niet in den geest der kerke.
Uitdrukkingen als: hij [de schoolopziener] is ‘het kreatuur van 't “goevernement” - op de bijzondere school verschijnt hij altijd eenigermate in het karakter “van een openbaren spion” - wij durven niet bepalen, of ze nog binnen de grenzen

{==668==} {>>pagina-aanduiding<<}
eener welvoegelijke bestrijding van een staatsstuk liggen: zeker, uit de pen van iemand, die strijd voert voor de kerk en den geest van christus, mogten ze niet zijn gevloeid. En hoe weinig zeggen ze eigenlijk, deze woorden, bij al hunne ongemanierdheid? Immers, in denzelfden zin, als men de schoolopzieners “kreaturen”, “spionnen”, van 't “goevernement” kan noemen; kan men de hoogere en lagere geestelijken, de geheele hiërarchie der Roomsch-Catholieke Kerk, creaturen, spionnen, van den Paus noemen? Waartoe 't wezenlijk verschil, in den grond der zaak, nog grooter gemaakt door hatelijke woorden te kiezen, die, brommend voorbijsnorrende, de aangelegenheid geene enkele schrede vóór- of achterwaarts brengen, maar toch noodeloos gevoeligheid kunnen opwekken?
II. De vijf stukken van Mr. groen van prinsterer over de voorgedragen wet. In 't voorgaande stuk hoorden we eene stem uit de Roomsche kerk, niet de Roomsche kerk zelve, over 't ontwerp: hier spreekt, maar in een anderen geest, 't hoofd zelf, de leidsman en menner der oud-Gereformeerden, namelijk in zoo verre die tevens eene staatspartij vormen. De schrijver uit de Roomsch-Catholieke kerk nam de gemengde school aan als een noodzakelijk kwaad, als iets, dat niet anders kan hier te lande: groen wil staatsscholen voor de bijzondere gezindheden, ten minste iets diergelijks; en voert een strijd op leven en dood tegen de gemengde school, die de wet wil. Was 't geen hij wil, ook op zich zelf wenschelijk in 't belang van godsdienstkennis en christelijke deugd, iets dat het niet is; 't minst in een gemengden staat: honderd maal is 't uiteengezet, dat het dan nog niet mogelijk was; dat het in de werkelijkheid de schromelijkste gevolgen na zich zou slepen voor den staat en voor de kerkgezindheden; dat het op eene vernietiging der vrijheid van geweten, eindelijk, zou uitloopen. - Deze bezwaren verhinderen den schrijver niet, om op denzelfden weg, dien hij sedert 1840 heeft ingeslagen - al vroeger misschien - voort te gaan, en, in geschrift op geschrift, met eene volharding, die aan monomanie grenst, dezelfde beweringen te herhalen. Die des Schrijvers bedoeling volledig wil leeren kennen, moet er niet tegen opzien, zich met zijne vroegere stukken bekend te maken. In deze staat niet het geschil over de gemengde school op den voorgrond,

{==669==} {>>pagina-aanduiding<<}
maar de Minister van Justitie, v.d. brugghen, die de verwachting van de tegenstanders van 't ontwerp te leur stelde, en de vroegere wet weder voordroeg, “om de leus met het woord christelijk versierd”, en met voorspiegeling van Rijkstoelagen voor sectenscholen “in een alinea, dat noch aangenomen, noch, zoo het aangenomen wierd, ten uitvoer kan [kon] worden gelegd.” - Dit laatste zegt de Schrijver met allen grond; hierover zijn alle stemmen 't eens. Maar hoe hij dit stellen kan en dan toch willen, gelijk hij doet, dat al de gewone openbare burgerscholen, die, in gevolge de grondwet, er moeten zijn voor allen zonder onderscheid van belijdenis, dat die, van staatswege, een nader te bepalen deel kerkonderwijs met het gewone onderrigt zullen vereenigen, dit is eene dier tegenstrijdigheden, waarvan 's mans schriften vol zijn. “Hij”, de Heer v.d. brugghen, is een exceptioneel mensch, en kan doen wat in ander onopregt zijn zou, zonder onopregtheid.’ Dit heeft de Heer g.v.p. eenmaal in de Tweede Kamer gezegd. Hij vindt deze flikkerende, maar, zoo ze in ernst genomen wordt, gelijk hij doet, zinledige uitdrukking, uitnemend fraai, zoo 't schijnt; en hij herhaalt ze hier. Wij brengen ze op hem over: hij, Mr. g.v.p., is een exceptioneel mensch, en kan de grootste tegenstrijdigheden en ongerijmdheden schrijven, zonder dat men aan zijn gezond verstand of goede trouw mag twijfelen. - Open Brief aan Mr. g.g.v.p. van Jkhr. Mr. j. de bosch kemper is niet van algemeen belang. De Heer g. had gezegd, dat de Heer v.d.b. in 1856 tegen de gemengde school had gepetitioneerd, en d.b.k. had dit zeggen eene onwaarheid genoemd. Verzoenend wordt dit hier afgedaan; meteen komt er over 't Christelijke nog 't een en ander voor, zelfs uit Fransche en
Hoogduitsche schriften. - Open Brief van den Heer g.v.p. aan de kiezersvereeniging te Leiden: ‘elke stem op mij [g.] uitgebragt, gaat verloren, elke stem voor Mr. j.j. teding van berkhout reken ik, of ze aan mij ware verleend.’ - ‘Misschien zal de keus te Leiden als nationaal protest tegen de stelselmatige verloochening van het evangelie bevestigen, wat ik beweerd heb: somtijds is onze rigting sterk.’ De stemming van één district, de stem van één afgevaardigde tegen die van bijna allen, een nationaal protest te noemen, is eene ontzettende overdrijving. Te zeggen, dat de voorstanders

{==670==} {>>pagina-aanduiding<<}
der gemengde school, d.i. zij, die anderen willen behandelen, gelijk ze dit zelven wenschen te worden; die den keizer, 's lands wetten en instellingen, willen geven, wat des keizers is, dat deze stelselmatig 't evangelie verloochenen, is eene uitdrukking, die men aan eene oogenblikkelijke zinsverbijstering moet toeschrijven. ‘Somtijds is onze rigting sterk’, beteekent? Wij weten 't niet.
III. Verh. over het Christelijk beginsel in het lager onderwijs. Dit stuk is een antwoord op de prijsvraag: een betoog dat het onmogelijk is een goed Lager onderwijs te geven in ons vaderland, aan de kinderen der Christenen, zonder dat daarbij het Christelijk beginsel wordt ten grondslag gelegd. Bijzonder juist gesteld schijnt de vraag niet. Een onderzoek, of dit onderwijs mogelijk was zonder dit beginsel, was, al in de eerste plaats, eigenaardiger geweest; maar dit laten we daar: de vraag is aanstonds: wat is hier lager onderwijs? Is 't al 't opzettelijk onderwijs, dat aan de kinderen in huis, in school, van wege 't kerkgenootschap, wordt gegeven? Dan is 't betoog vrij overbodig: niemand zal er wel aan twijfelen, of Christenen moeten hunne kinderen in 't Christendom, en Joden in de Mozaïsche godsdienst laten onderrigten. Is ‘Lager onderwijs’ hier 't onderwijs op de algemeene openbare lagere burgerscholen, zóó als die in 't koningrijk der Nederlanden zijn en zijn moeten èn uit kracht der grondwet, èn uit kracht van 't staatsbeginsel van den beginne af; dan kan 't antwoord, òf toestemmend, òf ontkennend wezen, al naar den omvang, dien men aan het ‘Christelijk beginsel’ geeft. Is dit: God lief te hebben boven alles en zijnen naaste als zichzelven; als abraham met God te wandelen, en met jozef, bij aanleiding tot zonde en boosheid, terug te wijken voor de gedachte: zou ik zulk een kwaad doen en zondigen tegen God? Neen, dan, in dezen zin, is er geen goed lager onderwijs, op de openbare burgerscholen mogelijk zonder Christelijk beginsel. Maar brengt men ook, gelijk in dit prijs-antwoord, tot dat Christelijk beginsel: ‘steeds den persoon des Verlossers op den voorgrond te stellen’; ‘gedurig de geschiedenis des Heilands te lezen
en te bespreken’; de kinderen van dag tot dag meer kennis te doen krijgen van ‘christus den zoon van God, den Verlosser en Zaligmaker der wereld, die zich zelven heeft overgegeven aan lijden en dood, opdat eene van God vervreemde en IIem

{==671==} {>>pagina-aanduiding<<}
vijandige menschheid met haren Schepper verzoend en meer en meer aan Hem gelijk zou worden’ (blz. 7 en 8 en elders): dan moet ieder verstandige de noodzakelijkheid van dit Christelijk beginsel op de burgerschool niet alleen ontkennen, maar ook als ongepast afkeuren. Alles moet aan zijne bestemming beantwoorden: de lagere staatsschool moet het verstand en de vaardigheden van 't kind ontwikkelen, 't kind orde en regel leeren; ze moet het aan gehoorzaamheid en aan omgang gewennen, en die kundigheden doen deelachtig worden, die de burgermaatschappij voor ieder harer leden noodwendig maakt. Dat gedurig lezen en bespreken van des Heilands geschiedenis, hoe wèl gemeend, is op deze school geestelijke dagdieverij en pligtverzuim; dààr staat noch het doel der school, noch is dit de roeping van den onderwijzer. In den schoot des huisgezins, aan den boezem der kerk, moet het Christenkind die bepaalde godsdienstige opleiding vinden; niet in de lees-, schrijf- en rekenschool: of 't wordt eene schromelijke verwarring. Gezwegen nu nog van den aanstoot voor andersdenkenden bij elken stap. In de aangehaalde plaats, spreekt de Schrijver van eene verzoening van den mensch met God: maar heeft hij nooit gehoord van de opvatting, dat God met den mensch verzoend wordt; en van de geheele reeks van verwante leerbegrippen, meeningen, verklaringen? Ligt er nu reeds eene wereld van gemoedelijk verschil in deze enkele zinsnede, hoeveel meer moet er voorkomen, in zoovele scholen, bij 't onderwijs van zoovele meesters, dat in strijd is met de godsdienstige overtuiging van een groot deel der ouders, met de leer der kerk, waartoe ze behooren, met den zin, waarin hunne kerkelijke onder-afdeeling dàt woord, die geschiedenis, opvat en verklaart? Van alle tegenontwerpen der wet, is, naar onze overtuiging, geen nader bij de grenzen van gewetensdwang, of wel gewetensoverrompeling, verrassing, dan dit, hoe
zacht ook in den vorm.
IV. De Onderwijsvraag en de Bijdrage over het hoofdbeginsel. Die door de voorgaande stukken nog niet tot de overtuiging is gekomen, dat, zooveel de gemengde school en 't algemeen Christelijk beginsel der wet betreft, Regering en Vertegenwoordiging, met wijs beraad en naar eed en pligt, de wet op 't lager onderwijs hebben vastgesteld; zoo 't hem om de waarheid te doen is, hij leze en overwege deze stukken.

{==672==} {>>pagina-aanduiding<<}
't Eerste is een beredeneerd, uitgewerkt verslag van de handelingen der Tweede Kamer over de wet, geschreven door een harer voorstanders. Het andere stuk, eveneens in haar voordeel, is de kalme uiteenzetting der denkbeelden van een man, die zoo wel inzigt heeft in de vraag op zichzelve, als in de pligten en regten van regering en geregeerden, in onzen tijd en hier te lande. Om de goede zaak, om vaderland en godsdienst, wenschen we vooral aan deze laatste twee stukken, ook nu nog, vele belangstellende lezers en ook lezeressen.




Beginselen der Roei- en Peilkunde; door H. van Blanken, Math. Mag. Phil. Nat. Doct., Lector in de Wis- en Natuurkundige Wetenschappen te Zwolle. Te Deventer, bij A. Tjaden. 1857. In kl. 8vo. VIII en 114 bl. f :-90.

Het roeijen en peilen van vaten maakt eene hoofdbezigheid uit van eenige ambtenaren bij de belasting. Naar de uitkomsten, die zij verkrijgen, wordt het bedrag der te betalen gelden bepaald. De billijkheid hierbij vordert, dat die opgaven met de waarheid overeenkomen. Dit is echter bij de zeer uiteenloopende vormen der vaten niet altijd even gemakkelijk te doen. Omslagtige opmetingen en lastige formules zouden hiertoe worden vereischt, en evenwel was de inhoud niet dan bij benadering aan te geven. De hiertoe vereischt wordende kundigheden mogt men bij alle ambtenaren niet onderstellen, weshalve reeds vóór jaren voorschriften en regels zijn aan de hand gedaan, volgens welke een vat moet gemeten worden, en hoe uit deze uitkomsten der meting tot den inhoud te besluiten is.
De roei- en peilkunde bepaalde zich dan ook meestal alleen tot de kennis dier voorschriften en regels, tot het klassificeren der vaten, het gebruik van de hulptafels en het uitvoeren van eenige berekeningen. Waren de voorschriften juist, en vergiste men zich niet in de klasse der vaten of in eenige berekening, dan mogt men aannemen, dat de opgaven ten naasten bij met de waarheid overeenstemden. Aan eene toetsing der formules, die den grondslag der voorschriften uitmaakten, viel meestal van de zijde der ambtenaren niet te denken. Sedert echter het Gouvernement voor hen die er

{==673==} {>>pagina-aanduiding<<}
bepaald mede belast zullen zijn, examina ook in de wiskunde heeft voorgeschreven, mag men verwachten, dat er onder deze zullen gevonden worden, die, voorzien van de vereischte wiskundige kennis, zich niet zullen vergenoegen met eene werktuigelijke opvolging dier regels, maar die de gronden er van zullen trachten te leeren kennen.
Eene geschikte handleiding daartoe kan velen niet dan welkom wezen, en als zoodanig kondigen wij hier het werkje van den Heer v.b. aan. Het bevat niet alleen de formules tot den eenvoudigsten vorm terug gebragt, maar geeft ook den weg aan, langs welken men tot die formules is gekomen, zoodat de weetgierige de meest voorkomende gevallen kan leeren kennen en verstaan. Daarenboven vindt hij gelegenheid eene vergelijking te maken tusschen verschillende handelwijzen van vroegeren en lateren tijd, waaruit kan worden nagegaan tot welke grenzen deze naauwkeurig mogen genoemd worden. Op gelijke wijze gaat de Schrijver te werk met de tafels welke er in voorkomen.
Wanneer wij nu onze goedkeuring aan het werkje des Heeren v.b. schenken, dan vinden wij evenwel geene vrijheid om het aan alle belanghebbenden onvoorwaardelijk aan te bevelen, zoo lang wij nog moeten vreezen, dat deze de vereischte bedrevenheid in de wiskunde niet bezitten; want hoewel de Schrijver de verschillende regels ook in woorden heeft opgegeven, zoo zullen de algebraïsche vormen dezen of genen kunnen afschrikken, om er datgene uit te leeren, wat voor hem hoofdzaak is. Wij hopen intusschen dat het in veler handen zal komen, en dat het zal bijdragen om velen aan te sporen, zich de noodige bekendheid met de wiskunde nog eigen te maken, ten einde dieper in dat gedeelte van hun bedrijf door te dringen.
Jammer, dat de uitvoering door eenige onnaauwkeurigheden des correctors en door het gebruik van cijfers van verschillend kaliber, vooral in de tafels, eenigermate wordt ontsierd.

Schetsen uit het gebied der Natuur- en Aardrijkskunde. Aflev. I en II. Te Leeuwarden, bij H. Kuipers. f :-30.

Een Voorberigt - waarschijnlijk van de hand des Vertalers -
{==674==} {>>pagina-aanduiding<<}
doet de strekking dezer uitgave duidelijk genoeg kennen. Men verneemt er de zeker niet ongegronde klagt over 't zich meer en meer openbarend gebrek aan natuurkennis, in den ruimsten zin van 't woord, en den wensch om aan dat gebrek te gemoet te komen. Met dat doel zullen, bij een gewenscht debiet, de hier aangebodene Schetsen worden vervolgd en zoo tijdelings (?) eene bloemlezing worden geleverd uit meyer's Volksbibliothek fur Länder-, Völker und Naturkunde. Begrijpen we 't wel, dan hebben we hier dus met een nieuw populair wetenschappelijk tijdschrift te doen. Hoe diep ook doordrongen van de noodzakelijkheid eener ruimere verspreiding van kennis der stoffelijke wereld, gelooven wij voor ons toch dat er in de eerste plaats dringende behoefte aan goed, doeltreffend en belangwekkend natuurwetenschappelijk onderwijs bestaat. Van eene vermeerdering van 't getal geschriften in den smaak van 't hier aangekondigde wachten we, voor als nog, minder heil. Alleen dan, wanneer het nieuwe zich bijzonder gunstig van 't reeds bestaande onderscheidde, zouden we zulk eene uitgave van ganscher harte toejuichen. Dit nu willen we van deze Schetsen uit den vreemde niet beweren. Voor zoover we uit de beide Afleveringen, die ons onder de oogen kwamen, kunnen oordeelen, verheffen ze zich niet boven 't middelmatige. De Stroohalm - een opstel van t. körner, dat de reeks opent - is althans niet geschikt om groote sympathie voor deze onderneming te wekken. Het komt ons voor, wat den vorm betreft, ten eenemale te zijn mislukt. De Schrijver streeft naar 't populaire, maar lijdt schipbreuk op de klip van 't kinderachtige. De voorstelling van 't zwakke, tengere plantje, dat, wanneer de voorraad, dien de zorgvuldige moeder natuur het mede in 't wiegje gegeven heeft, is opgeteerd, zelf raad weet om aan den kost te
komen en met zijne wortelvezeltjes in de aarde rondsnuffelt of er ook wat op te slurpen of te snoepen valt, en eindelijk tot een stevigen halm opgegroeid, eene sierlijke spits bouwt met een kamertje voor elk zijner kindertjes, waarin hij ze kan wiegen en in de lieve zon koesteren, enz. enz. moet reeds den eenigzins ontwikkelden schoolknaap walgen. Men doe zijnen lezers toch niet gevoelen, dat men tot hen afdaalt. Gelukkig komen dergelijke flaauwheden, die als van zelf tot onware voorstellingen aanleiding geven, in de volgende stukken zelden meer voor. Meer goeds en bruikbaars vonden

{==675==} {>>pagina-aanduiding<<}
we in ‘eene wandeling op het gebied der Scheikunde’ van kirchmann, en in ‘de tand des tijds’. Aan het stukje van körner, getiteld: ‘twee Gewassen’, ligt eene gelukkige gedachte ten grondslag. De uitwerking laat echter te wenschen over. 't Is zeker geen geringe lofspraak, dat men in deze natuurkundige Schetsen - al zijn ze allen van Duitsche schrijvers afkomstig - niet te vergeefs eene goede strekking zal zoeken. Geen enkele is doordrongen van den zuurdeesem van 't materialisme. Integendeel wordt het theologisch standpunt hier en daar met zekeren nadruk gehandhaafd. We hebben daar op zich zelf zoo veel niet tegen; maar gelooven toch, dat in dit opzigt, in populaire geschriften, groote behoedzaamheid wordt vereischt. Men onthoude zich zooveel mogelijk van met de natuur in wijsheid te wedijveren. Zoo lezen we, om iets te noemen (bl. 66): dat de goddelijke wijsheid het zoodanig heeft ingerigt, dat het koolzuur zwaarder is dan de dampkringslucht, opdat het naar beneden zou zinken en door den vochtigen grond worden ingezogen, zoodra het is uitgeademd. 't Is wel mogelijk; intusschen, naar ons inzien, ware 't voldoende geweest aan te voeren, dat het koolzuur de onderste lagen van den dampkring inneemt, omdat het zwaarder is dan de lucht. Maar misschien zal ons de gegrondheid dezer bedenking door anderen niet worden toegegeven. We willen er dan ook geen al te groot gewigt aan zien gehecht.
Het drietal Schetsen uit het gebied der Land- en Volkenkunde, dat hier wordt aangetroffen, laat zich wel lezen, zonder op bijzondere waarde aanspraak te kunnen maken. Het walgelijke tooneel (bl. 75) in de overigens niet onaardige beschrijving van 't Lissabonsche straatleven voorkomende, had den lezers gerust kunnen worden bespaard. De vertaling dezer Schetsen is wèl geslaagd. Geheel vrij van Germanismen is ze alweêr niet. Zoo stuitten wij op 't leelijke en zoo ligt te vermijden daarstellen; herhaaldelijk op zich bemoeijen om, voor trachten, pogen; op frissche wonden, voor versche wonden; op verschijnen, voor zijn, en enkele meer. 't Moge waar zijn, dat het Hollandsch oor zich van lieverlede aan die uitheemsche klanken leert gewennen; we zullen niet ophouden heeren Vertalers de bevoegdheid te betwisten dien vreemden overloopers, honoris causa, 't burgerregt te verleenen. 't Zijn en blijven - bilderdijk heeft het meer kernachtig dan kiesch gezegd -
{==676==} {>>pagina-aanduiding<<}
moffenwoorden, wier hulp onze rijke moedertaal volstrekt niet behoeft. Getrouw aan onzen stelregel maken we dus den Vertaler opmerkzaam op deze vlekjes, die zijn overigens goed werk ontsieren. Druk en uitvoering zijn, den geringen prijs in aanmerking genomen, allezins voldoende. Alles zaâmgenomen kunnen we deze onderneming niet aanbevelen. Afkeuren willen we haar evenmin. Mogten we er in 't vervolg op terugkomen, dan hopen we te kunnen getuigen, dat de volgende Schetsen uit het gebied der Natuur- en Aardrijkskunde, degelijker, belangrijker en boeijender, in één woord, van beter gehalte zijn dan de hier aangebodene.

h.b.






De Oorlog tusschen Rusland, Turkijë en de Westersche Mogendheden, in het midden der negentiende eeuw. Drie Deelen. Tweede, herziene druk. Te Rotterdam, bij H. Nijgh. 1856 en 57. In gr. 8vo. f 16-:

Aelianus, geloof ik, of anders een ander, verhaalt ons, dat de beschrijver van den Perzischen oorlog, - ik bedoel dien echten, ouderwetschen tusschen de Grieken en Perzen, - de Pater historiae herodotus, zijn vrij uitvoerig werk aan de, zeker zeer geduldige vergadering aller Grieken bij de Olympische spelen heeft voorgelezen. Hunne alleruitbundigste teekenen van goedkeuring waren hem eene voldoende belooning voor zijne moeite, en - ons een bewijs, dat de Grieken zeker nog niet veel gewend waren. In allen gevalle heeft herodotus dan niet zoo lang op eene recensie moeten wachten, als de ongenoemde beschrijver van den laatsten Europeschen oorlog. Ik vraag den S. verschooning voor deze mijne nalatigheid, maar troost mij met de gedachte, dat nu mijne aankondiging tevens eene herinnering is van een werk, wat eene blijvende waarde heeft.
Het was eene gelukkige gedachte, om ook het Nederlandsche volk door een geregeld overzigt bekend te maken met het hors d'oeuvre der negentiende eeuw, een oorlog op groote schaal, tusschen Europesche mogendheden gevoerd. Wel heeft men lang genoeg en overvloedig in alle dagbladen van Sebastopol moeten hooren, zelfs tot vervelens toe, volgens sommigen; maar diezelfden zouden misschien bezwaarlijk iets

{==677==} {>>pagina-aanduiding<<}
behoorlijks weten na te vertellen van de allerbelangrijkste bedrijven uit dat groote drama. En, al wat de periodieke pers levert, al is het nog zoo belangrijk, wordt verdrongen door hetgeen volgt, en begraven onder de massa. Welkom zal het dan velen zijn, de belangrijkste documenten, van wat wij onlangs als nieuws lazen, tot een geordend geheel als historie bijeenverzameld te vinden, en mij is het een genoegen het boek aan te kondigen, wat zich dit ten doel stelt.
Wij hebben hier geene uitsluitend militaire beschrijving van dien oorlog, zoo als in Frankrijk het ‘Précis historique’, enz., van du casse, in Engeland de ‘Letters from Head-Quarters’, en zoovele andere verschenen zijn. Zelfs geloof ik, ofschoon zelf geen militair, dat een deskundige van tijd tot tijd wel eens zou moeten glimlagchen over kleine misslagen, die de S. in het vertalen der rapporten begaan heeft. Maar toch geeft de zorgvuldige mededeeling der officiële rapporten aan het boek ook voor mannen van het vak zijne waarde.
Ook is het niet het verhaal van een ooggetuige, gelijk dat van den Franschman de bazancourt, en van den Engelschman h. sandwith over de verdediging van Kars, en nog zoo vele andere over afzonderlijke episoden van het geheel. Het is eenvoudig een beschaafd man, die op populaire wijze te boek stelt, de gewigtige gebeurtenissen, die het voor elk beschaafd mensch een pligt is te kennen. - Zijne onderneming is nagenoeg gelijk aan hetgeen voor de Engelschen Dr. e.h. nolan (The history of the war against Russia), en voor de Franschen, e. de la bedollière, lamarche en kauffmann (Histoire de la guerre d'Orient, illustrée, enz. in verschcidene seriën, bij g. barba te Parijs uitgekomen) hebben gedaan.
De S. heeft namelijk geprofiteerd en laat nu ook het publiek profiteren van den rijkdom en de soliditeit der tegenwoordige Journalistiek. Hij heeft de Fransche en vooral de Engelsche Illustraties, misschien nog wel andere tijdschriften, ter hand genomen, en uit de verschillende officiële documenten, de rapporten der legerhoofden, de biographische, geographische en historische mededeelingen, daar gevonden, een geordend geheel gemaakt.
Men verwachte dus geene politieke beschouwingen, geene elucidaties van onbekende of betwiste punten, geene inzagen achter de schermen, gelijk men het noemt. Hoe belangrijk dit

{==678==} {>>pagina-aanduiding<<}
ook wezen moge, daartoe is het de tijd nog niet, en zulks is van den toeschouwer uit de verre verte ook niet te verwachten. Bijna uitsluitend heeft de S. het officieele, voor de openbaarheid bestemde gedeelte der feiten voorgesteld, en zelfs van de meer particuliere berigten, waarop de dagbladen ons zoo dikwijls onthaalden, een zeer matig gebruikt gemaakt.
Voor het grootste gedeelte is het dus de S. zelf niet die spreekt, maar zijn het de verschillende autoriteiten, die hij laat spreken, en, wanneer ik mij enkele aanmerkingen veroorloof, dan gelden die voornamelijk de rangschikking, keuze en verwerking der stof, en den stijl.
De wijze, waarop de S. het geheel in rubrieken verdeelt, en ons dán op het veld der Diplomatie, dán op het oorlogstooneel, in de Krim, in de Oostzee en in Azië verplaatst, is, dunkt mij, zeer geschikt, om er een geleidelijk overzigt van te geven. Over het geheel is het boek ordelijk en naauwkeurig bewerkt; de onnaauwkeurigheden, die ik aantrof, betreffen slechts kleinigheden. Maar in de keuze, die onze Geschiedschrijver uit zijne ontzettend rijke stof doen moest, is hij minder gelukkig geweest. Te uitvoerig en te lang zijn al die historische en geographische uitweidingen over Rusland, Turkijë, de Krim, Keizer nikolaas (die al zeer beleefd behandeld wordt), Sardinië, enz. Hij haalt het te diep op, en schenkt ons niets, terwijl hij aan de andere zijde ons weder teleurstelt. Want, na de veel belovende titels der Hoofdstukken over Turkijë en Rusland, D. I, bl. 1-38, zouden wij wat meer verwachten, dan zulke uiterst schrale schetsjes. Meer behoefte bestond er b.v. hier en daar aan korte krijgskundige verklaringen over het belegeren en verdedigen eener vesting, en andere ophelderingen en aanvullingen, zoo als hij onder anderen ook geeft over de organisatie van de Fransche en Engelsche legers (D. I), hoewel ook dit nog al zeer onvolledig is.
Vooral echter spijt het mij, dat de S. zoo veel ongebruikt en onvermeld laat, wat juist aan dezen oorlog zoo groot gewigt bijzette. Het was een oorlog niet alleen van de mannen van het Westen tegen die van het Noorden; het was vooral een strijd der westersche beschaving en industrie tegen het rijk, wat gemeend had, die te kunnen ontberen. Dáárdoor nog meer dan door der krijgeren dapperheid is de overwinning

{==679==} {>>pagina-aanduiding<<}
behaald. Gaarne hadden wij dus meer gehoord van de onberekenbare diensten, die de scheepvaart, door den stoom herboren, bewezen heeft in het transporteren van manschappen, proviand, ammunitie (niet ‘munitie’, wat de S. altijd gebruikt), zieken en gekwetsten, en al wat verder voor zulk een ontzaggelijk leger noodig was. Wij kunnen niet tevreden zijn met het weinige, wat wij slechts bij toeval hooren van de ambulance- en hospitaaldienst, zoo belangrijk bij deze groote menschenslagterij; - van de nieuwe hulpmiddelen, waardoor het leger gevoed en verzorgd werd; van de nieuwe steden, Kamiesch en Balaclava, die koophandel en industrie als door tooverslag te voorschijn riepen. De steeds toenemende krachtsinspanning voor deze onderneming, - met veertig-duizend man en geringe ressources begonnen, met 200-duizend man en een ongehoord materiëel geëindigd, - is uit het verhaal wel op te maken, maar zij wordt niet duidelijk genoeg voorgesteld. De spoorweg en de waterleiding in het kamp voor Sebastopol, de telegraaf naar Londen en Parijs, de nieuwe tenten en barakken, en zooveel van dien aard wordt aangestipt, als of het gewone zaken bij een beleg zijn. Zelfs aan de fameuse drijvende batterijen, de uitvinding (zegt men) van den gevierden Keizer, die met de magt alle andere schitterende hoedanigheden tevens schijnt gekregen te hebben, wordt de behoorlijke eer niet bewezen. En dan die beruchte eerste winter in de Krim, met zijne namelooze ellende en strenge lessen voor het Engelsche leger, die eigenlijk eerst de spoorslag werd tot de latere krachtsinspanningen, - te weinig, dunkt mij, wordt er van gezegd.
Ook vergeet de S., die toch zoo uitvoerig is in het mededeelen van uiterst vervelende nota's der kibbelende Kabinetten, bijna geheel een blik te slaan op den loop der zaken in de krijgvoerende landen zelve, gedurende den oorlog. Vooral van Engeland viel in dit opzigt veel te zeggen.
In de beschrijving van het beleg van Sebastopol komt het het meest duidelijk uit, dat de mededeeling, hoofdzakelijk der offieieele rapporten, nog geen geregeld overzigt van het geheel geeft. Die rapporten behelzen alleen die episoden die van oogenblikkelijk militair gewigt zijn; van daar dat het verhaal te veel verbrokkeld is in afzonderlijke hoofdstukken en feiten, die niet genoeg aaneengeschakeld zijn, vooral in de beschrij-
{==680==} {>>pagina-aanduiding<<}
ving van den laatsten tijd van het beleg. In dit opzigt staat het genoemde Fransche werk door g. barba uitgegeven ver boven het onze, in rijkdom van feiten en mededeelingen, zoowel officieele als particuliere. Mijn Hollandsch hart noopt mij echter te zeggen, dat de Franschman de verbazende goedkoopheid dier uitgave ook met ontzettende slordigheid gekocht heeft.
Een ander nadeel uit de wijze van bewerking gesproten is dit, dat in de topographische benamingen nog al verwarring heerscht. Dezelfde plaats of zaak werd in de verschillende berigten dikwijls met een anderen naam genoemd, en de S. heeft te weinig getracht, om dit gebrek door korte teregtwijzingen te verhelpen. Nog gemakkelijker ware het geweest, om de herhalingen te vermijden, die nog al eens voorkomen, b.v., in de verschillende beschrijvingen van Sebastopol, en in de geschiedenis van Keizer nicolaas (D. II) vergeleken met die van Rusland (D. I). Zelfs vinden wij, D. II, bl. 374-75, bijna eene geheele bladzijde letterlijk gelijk aan bl. 9 van hetzelfde deel.
Derhalve - volmondig erken ik, dat het een wijze maatregel van den S. was, om zooveel mogelijk de publieke stukken zelve te laten spreken. Daardoor zijn wij bewaard gebleven voor allerlei verkeerde combinatieën en scheeve voorstellingen, die onvermijdelijk geweest zouden zijn, als een man, niet van het vak, zelf uit de onmetelijke massa bouwstoffen een geschiedenisje van dezen oorlog had willen zamenflansen. Maar, deze voorzigtigheid bragt óók hare verzoeking en gevaren mede. Nu was de S. gelijk aan een man, die een gebouw willende optrekken, daarvan al de onderdeelen afgewerkt gereed had liggen, en het zich te gemakkelijk voorstelde, om hiervan een hecht en weldoortimmerd huis te maken. Hij heeft nu niet genoeg vooraf het geheel bestudeerd, en gedirigeerd, zoodat hij met wisse hand, uit den eindeloozen stapel zijner materialen de geschiktste keuze kon doen, en de gebruikte deelen zóó bijwerken, dat zij volkomen bij elkander passen. Tot dit hoofdgebrek laten al de gemaakte aanmerkingen zich reduceren.
Wanneer ik eindelijk van den stijl spreek, moet ik onderscheid maken tusschen die gedeelten, waar de S. eigenlijk niet meer dan Vcrtalcr is, en die, waar hij zelf stelt en spreekt.

{==681==} {>>pagina-aanduiding<<}
In de eerste komt hem groote lof toe; met behoorlijke vrijheid geeft hij het oorspronkelijke in goede, vloeijende taal weder. Van enkele kleine misgrepen wil ik niet spreken. Alleen is mij, b.v., in het geheugen gebleven de vertaling van het Eng. top-mast (bramsteng) door ‘toppenmast’ (D. II, bl. 24), en keek ik vreemd op, als ik hem herhaaldelijk hoorde vertellen van kogels, die ‘de kiel’ van het schip raakten. De romp, - dat is mogelijk, maar de eigenlijke kiel wordt niet zoo ligt door een kogel getroffen.
Maar vele gedeelten zijn er ook waar de S. stellende optreedt. Vooreerst waarschijnlijk in de meeste historische uitwijdingen, en verder daar waar hij over het medegedeelde rapport of document opmerkingen maakt, en de verschillende deelen en hoofdstukken aan elkander verbindt, afsluit en inleidt. Hier is het hoofdgebrek zekere geaffecteerdheid, een schermen met phrases toutes faites, eene hoogdravendheid, die dikwijls wat al te erg mooi wordt. Men leze, b.v., eens het slot van D. II, bl. 251, de overgangen, D. II, bl. 254 en 409, en het besluit op de laatste bladzijden van het IIIe Deel, of D. II, bl. 357, van ‘granen, die in vonken verspatten,’ en vele dergelijke mooijigheden meer. Men moet het al zeer ver in de kunst van stileren gebragt hebben, om zonder gevaar zulk eene hooge vlugt nemen, en vooral den historieschrijver passen kalmte en eenvoud. Ook die reeds half geusiteerde afwijkingen van onze nu toch eenmaal aangenomen spelling schijnen mij altijd eenige ostentatie te zijn, vooral bij iemand die juist zoo bijzonder correct ook niet stelt. Ik haast mij echter hierbij te voegen, dat de S. door deze kleine pedanterie den lof nog niet verbeurd heeft, die hem regtens toekomt, dat hij over het algemeen eenen gemakkelijken en vloeijenden stijl heeft, zelfs goed te noemen, waar hij bedaard blijft.
Summa summarum, - behoudens de gemaakte restricties hebben wij een zeer bruikbaar en belangrijk werk over dezen oorlog gekregen. Met vertrouwen op de medegedeelde feiten, kan ieder deze onpartijdig en naauwkeurig bewerkte geschiedenis lezen. De man van het vak zal er veel van zijne gading in vinden, en elk ontwikkeld lezer zal het met gemak volgen. - De Uitgever heeft ook het zijne gedaan, door eene uitvoering, die ten volle net en soliede genoemd kan worden, opgesierd door een aantal platen, naar de tafereelen en portretten der

{==682==} {>>pagina-aanduiding<<}
Illustraties nageteekend, maar meestal verfraaid. Wat er van de ‘tweede herziene druk’ is, weet ik niet; den eersten heb ik niet gezien. Volgaarne geef ik het boek de gewone pasportformule mede, dat het in de bibliotheek van geen beschaafd man mag ontbreken; - jammer maar, dat er in ons land zoovele beschaafde menschen groeijen, die niet eens eene bibliotheek hebben!

d-d.




Het Oostenrijksche Concordaat, beschouwd in het licht der Geschiedenis. Uit het Engelsch. Te Groningen, bij de Erven C.M. van Bolhuis Hoitsema. 1857. In gr. 8vo. IV en 79 bl. f :-75.

Men verwachte in dit, uit het Edinburgh-Review in onze taal overgebragte, vertoog geene naauwkeurige uiteenzetting en beoordeeling van het zooveel opzien verwekt hebbende Concordaat, maar beschouwingen en redeneringen over de vroegere en latere handelingen van pius IX, en over de Staatkunde en ontwerpen van het Roomsche hof, dat wel door de Hervorming en door de gebeurtenissen van het laatste der vorige eeuw verloren, maar nu door de gevolgde reactie teruggewonnen heeft, en de hoop blijft voeden om de volken op nieuw in slaafsche banden te slaan. Van hetgeen het daartoe in verschillende landen, niet zelden met een voor zich gewenscht gevolg, beproefd heeft, wordt een goed verslag gegeven, en bepaaldelijk het oog gerigt op Oostenrijk, zooals het zich aan handen en voeten geboeid overlevert aan Rome's geestelijke dwingelandij, waarvan het hoofdzakelijk door maria theresia, en nader door jozef II bevrijd was. Overtuigend wijst de Schrijver dit aan: omtrent het regt van exequatur of placet, dat door het Oostenrijksche Gouvernement zelfs onder zijne meest bigotische Keizers, gelijk door het Spaansche onder filips II, bloediger gedachtenis, vastgehouden werd; omtrent het onderwijs in zijn geheelen omvang; omtrent de censuur der boeken, en de verbindtenis tot handhaving van het geloof en de instellingen der kerk contra haereticam pravitatem (eene kwalijk verholen Inquisitie); en omtrent de herstelling der kerkelijke regtsmagt met al hare vooruit ziende, voor de rust en welvaart van het land verderfelijke gevolgen. In het verlangen om tegen de revolutionaire uitbarsting van 1848, het

{==683==} {>>pagina-aanduiding<<}
buitensporig drijven van mazzini, en Sardinie's vrijzinnige instellingen, een tegenwigt te vinden in de magt en den invloed der geestelijkheid, worden de redenen gezocht van Oostenrijks verbazende inwillingen aan Rome's eischen. De tijd zal leeren, of het: ‘incidit Scillam qui vult evitare Charybdin’ ook hier van toepassing zal bevonden worden. Het in Duitschland gebeurde opene daar en elders de oogen van Regeringen en volken voor de hen van Rome dreigende gevaren, waartoe de lezing van dit vertoog dienen kan.
De Vertaler heeft over het geheel zijne taak goed verrigt. In eene aanteekening op bl. 56 wordt Hongarije's bevolking op ongeveer 15 millioen berekend, die niet meer dan 8 millioen bedraagt. Onjuist is het omtrent het verbod der Roomsche kerk van het lezen des Bijbels beweerde. De verdediger van het Concordaat heeft gelijk, ofschoon hij niet de geheele waarheid zegt. - Wij kunnen bij deze gelegenheid den wensch niet onderdrukken, dat wie voor het Protestantismus tegen Rome de wapenen aangordt, zich beter toeruste dan met menig onzer hedendaagsche strijders het geval is. Het napraten en blindelings overnemen van hetgeen men hier of daar hoort of geboekt vindt, kan niet anders dan Rome's voorvechters in de hand werken.





Handboek der Wapenkunde, bevattende: I. geschiedenis der wapenkunde; II. praktijk der wapenkunde; III. registers der wapens van den thans bloeijenden Nederlandschen adel; van de staatslieden en veldheeren van Napoleon I; van beroemde personen uit vroeger en later tijd, enz. Door J.B. Rietstap. Met vijf platen. Te Gouda, bij G.B. van Goor. 1857. In gr. 8vo. XII en 522 bl. f 7-40.

‘Pour qui sait le déchiffrer, le blason est une algèbre, le blason est une langue. L'histoire de la seconde moitié du moyen-âge est écrite dans le blason, comme l'histoire de la première moitié dans le symbolisme des églises romanes. Ce sont les hiéroglyphes de la féodalité après ceux de la théocratie.’ Er moge eenige overdrijving zijn in deze woorden van victor hugo, door den Schrijver tot motto gekozen; toch is er waarheid in, toch is de wapenkunde voor de studie der middelceuwsche geschiedenis eene even onmisbare hulpwetenschap als

{==684==} {>>pagina-aanduiding<<}
de geografie of de chronologie, en vergunt ze ons vaak een dieperen blik in het ridderleven. Bij ons te lande evenwel vond ze nooit veel beoefenaren. Geen wonder. Tegen al wat ridder was of van den riddergeest uitging vormde zich, reeds vóór meer dan vijfhonderd jaar, een krachtige tegenstand onder de burgerij, die door haar vermogen en invloed den adel welhaast naar de kroon stak. Oorspronkelijk Nederlandsche werken of geschriften, die over wapenkunde handelen, zijn dan ook ten allen tijde schaarsch geweest. De rouck, Nederlantsche Herault, van welevelds Handboek, j.a.m. mensinga, over het nut en de aangenaamheid van de beoefening der heraldische wetenschap (1844), van den berghs Grondtrekken der Nederlandsche wapenkunde (1847), - ziedaar, zooveel ik mij herinner, onze gansche schat. Dubbel aangenaam is het dan op een nieuw geschrift te kunnen wijzen, dat een onderwerp behandelt tot nu toe zóó stiefmoederlijk door onze letterkunde bedacht; dubbel aangenaam, omdat het allen lof, alle aanbeveling verdient. Of de uitgave tijdig mag heeten?.... ik geloof het wel. Klein moge 't getal der echte heraldici onder ons wezen, de dilettanten ook in dit vak zijn legio, en onder deze is er menigeen, die het koopen van een handboek, als hier wordt aangekondigd, niet te duur zal vinden, wanneer hij er bij tijd en wijle een bluf meê kan slaan. Opmerkelijk toch (ik laat den adel er buiten), opmerkelijk toch hoe onze Patriciërs, onze welgezeten burgers in dit opzigt nog altijd gelijken naar hunne voorouders, van vijf eeuwen herwaarts. Dezelfde neusoptrekkende verachting, die edel en kaal, adellijk en half bedorven voor geheel synoniem houdt, maar .... wat
haastten zich de burgers van 1300 en later, zoodra ze in de schepenbank zaten, om geslachtswapens voor zich te verzinnen, die op de uithangende zegels prijken moesten! en - in onzen tijd wie is er onder allen, die rijtuig houden, wien het niet al te huurkoetsier-achtig zou toeschijnen, om op zijne koetspaneelen of niets of eenvoudig zijn naam te laten schilderen? wie is er zelfs onder hen, die geen rijtuig houden, die à propos van familie en voorzaten niet gaarne zoo wat teisterbandt? Ik heb er vrede meê en zal er nog meer vrede meê hebben, indien ze dan ook nu, óf ter wille hunner adellijke afkomst óf ter wille hunner koetspaneelen, het debiet van dit Handboek bevorderen. 't Zou een goed middel zijn tegen al de ketterijen

{==685==} {>>pagina-aanduiding<<}
in heraldiek, waaraan de rijtuigschilders en hunne patronen zich schuldig maken.
In vollen ernst: niemand zal zich den aankoop van dit werk beklagen, die eenigen lust heeft voor genealogische studiën, voor oudheidkunde, voor geschiedenis. Helder en geleidelijk is de behandeling. Zelfs wie vreemdeling is in de heraldiek, zal zich hier spoedig t'huis gevoelen. Liever schrijf ik dit toe aan de juiste en geregelde volgorde door rietstap in acht genomen, dan aan het vermijden der basterdwoorden, waarop hij zich met zulk een buitengewonen ijver heeft toegelegd, en waarover hij met kennelijke ingenomenheid spreekt. Ik erken het veelzins ‘wanstaltige en smakelooze’ in dien tooi; ik erken, dat dit geleerde abracadabra in velerlei opzigten ‘voor den oningewijde onverstaanbaar en voor den deskundige belagchelijk klinkt’. Maar zijn vele der nieuw uitgedachte termen zoo veel fraaijer, duidelijker, beter, al hebben ze een Hollandschen klank? Ik heb mij met den verslaggever in de Alg. Konst- en Letterbode (1857, bl. 134) verheugd over gaffel voor pairle, over wassenaar voor croissant en dergel. meer, - maar ik vraag genade niet alleen, zoo als hij, voor keel; ik vraag het ook voor lazuur, sabel, sinopel. Is het wel zoo moeijelijk aan te leeren, dat de heraldiek daaronder een zeker soort van rood, van blaauw, van zwart, van groen verstaat? De Schr. leze eens wat bilderdijk, N. Taal- en Dichtkundige Verscheidenh., D. IV, bl. 67, over de kleuren geschreven heeft - en óf hij zal mijn verzoek inwilligen, óf (om consequent te wezen) zal hij voortaan de ‘belagchelijke’ benamingen van zilver en goud laten varen, om van wit en geel te gaan spreken. De genoemde
verslaggever heeft ook enkele der nieuwe termen, door r. bedacht, verbeterd: voor parti, liever gespleten, dan gedeeld; voor fuseau, liever spoel, dan spitsruit; voor palissé, liever gerasterd, dan gepalissadeerd; voor sanglé, liever gesingeld, dan omgord; voor martinet, liever zwaluw, dan geknot vogeltje, voorgesteld. Te regt, dunkt me, al ben ik het niet met hem eens, om den regterschuinbalk van rietstap om te doopen in bandelier. Waarom niet regt oud-Hollandsch en kortweg: band? waarom niet den linkerschuinbalk van r. dwarsband? 't Heeft zijn voordeel ook bij de afgeleide vormen; geband en gedwarsband klinkt beter dan geregterschuinbalkt en gelinkerschuinbalkt. Evenzoo kan balk voor fasce volstaan

{==686==} {>>pagina-aanduiding<<}
en behoeft er 't voorvoegsel dwars niet bij. Ever in plaats van wild zwijn; gegaffeld in plaats van verdeeld door de gaffelsnede.... maar ik wil de lijst van veranderingen niet te lang maken. Dit alleen nog: waar eene geheel nieuwe terminologie moet uitgedacht worden, daar hangt natuurlijk veel van ieders eigen smaak en oordeel af, doch men zij daar ook min naauwgezet en schroomvallig, dan de Schr. blijkbaar geweest is. Aan die schroomvalligheid zijn o.a. de leelijke en onhollandsche termen regtsgeschuind en linksgeschuind te danken; een ander zou misschien gedeeld en gekloofd of zoo iets voor tranché en taillé gekozen hebben, wel overtuigd dat deze benaming tamelijk willekeurig was en op zich zelve de rigting der doorsnede niet aanduidde, maar toch hopende dat deze vertaling, eenmaal gekozen, het burgerregt zou krijgen en als kunstterm aangenomen worden, even zoo goed als tranché en taillé, die ook alleen door 't gebruik nu beteekenen wat ze beteekenen.
Keurig bewerkt en rijk aan vele bijzonderheden is de eerste afdeeling, de geschiedenis der wapenkunde. Die geschiedenis begint met het einde der tiende eeuw, maar de heraldiek heeft ook een vóór-historisch tijdperk, ja, wat meer zegt, ze weet ons te zeggen, dat adam een schild van keel voerde, met een hartschild van zilver; dat kaïn, volgens Genes. iv vs. 15, zijn wapen moest breken; dat jafet een schip van zilver tot wapen had en simson een veld van keel voerde, met een liggenden leeuw van goud en een zoom van zilver, bezaaid met honigbijen van sabel. Leert niet Genes. iii vs. 21 den oorsprong van het hermelijn en het bont (vair) in de schilden? Zegt niet Genes. xlix, vergeleken met Num. ii, duidelijk, dat juda een leeuw, ruben een mensch, efraïm een stier en dan een arend, met een slang in de klaauwen, voerde? En wie zou een oogenblik twijfelen, om aan tubal-kaïn een hamer, aan gideon eene schapenvacht, aan david eene harp, aan cesar een dubbelen adelaar in hun wapenschild toe te kennen? Met welk eene goede trouw de oude wapenkundigen dit alles verzekeren, blijkt uit hunne naïve bekentenis, hier en daar afgelegd, ‘dat omtrent dit of dat wapen de zekere, kanonieke bewijzen ontbreken’, of ook uit de kinderlijke eenvoudigheid, waarmede zij het als de natuurlijkste zaak van de wereld zonder eenigen ophef vertellen, gelijk b.v. een morgan een diploma mede-
{==687==} {>>pagina-aanduiding<<}
deelt, waarbij Koning david
eene geslachtlijst bekrachtigt, beginnende: Omnibus, etc. david Dei gratiâ Rex Judae et Israël, universis et singulis, etc.
Zulke trekken, door den Schr. in de eerste afdeeling bijgebragt, verlevendigen en veraangenamen de lectuur van zijn boek. Jammer, dat hij later den historischen oorsprong van sommige wapens geheel voorbijgaat. Ook daardoor had hij zijne lezers bezig gehouden. Of schuilt er niet de echte poëzij der heraldiek in? Zoo herinneren mij de zestien adelaars, van snavel en klaauwen beroofd, welke de Montmorency's voeren, den heldenmoed van burchard en zijn naneef matthias, van wie de eerste vier en de ander twaalf keizerlijke legerstanderds veroverde. Zoo brengt het wapen van Barcelona, van goud met vier palen van keel, mij den wakkeren wiffried te binnen, die, na den slag, waarin hij wonderen van dapperheid had verrigt, zwaar gewond op zijn veldleger uitgestrekt, een bezoek van zijn koning ontving, en geene andere belooning begeerde, dan - een geslachtswapen. ‘A l'instant le Roy ayant trempé le bout de sa main dans le sang de ses playes, il en traça sur l'escu de wiffrey qui estoit d'or, quatre traicts en forme de palz, luy disant: comte, ce seront icy desormais vos Armes.’ Of - wilt ge iets uit later tijd? - ik kan het hoekschild van het grafelijk geslacht van Hogendorp niet zien, met den pijlbundel en het jaarcijfer 1813, of ik denk aan den eenigen gijsbert karel, aan den nood des vaderlands, aan de heerlijke uitredding. - Waarlijk, indien er iets is, wat den onverschillige een hart kan doen krijgen voor de wapenleer, - zulke trekken, zulke bijzonderheden zijn het. Daarom speet het mij, ze in dit Handboek niet aan te treffen. Voor 't overige verdient deze eerste afdeeling den lof van volledigheid in groote mate; naauwelijks is er iets meer bij te voegen, of het moest, bij het opnoemen van verschillende twisten over het voeren van eenig wapen, het regtsgeding zijn, dat tusschen
onderscheidene leden van het geslacht Wassenaar hier te lande gevoerd werd.
Het uitvoerigst is, gelijk zich verwachten laat, de tweede afdeeling, welke over het schild en zijne verdeelingen, de kleuren, stukken, figuren, sieraden, enz. handelt. Doorgaans is de volgorde juist en gemakkelijk. Eene enkele maal echter vervalt de Schr. tot herhalingen. Zoo komt, bij 't bespreken

{==688==} {>>pagina-aanduiding<<}
der hoofdfiguren (Hoofdst. IV) reeds een en ander voor, wat tot de eigenschappen der heraldieke stukken (Hoofdst. VII) behoort, en wordt over het geknot, verlaagd en verhoogd zijn van paal en schuinbalk (band) op bl. 103 en 108 gehandeld, terwijl later (bl. 159) het verlaagd en verhoogd zijn in het algemeen weêr ter sprake komt, en het geknot zijn aldaar, ten onregte zeker, ontbreekt. Meest valt dit in 't oog bij het kruis: de termen geënt (bl. 156), knoestig (bl. 157), verkort (bl. 159) komen allen later terug. Omgekeerd, had de term gemetseld niet tot bl. 267 moeten wachten, maar reeds in Hoofdstuk VI bij de heraldische onderverdeelingen eene plaats verdiend.
De derde afdeeling bevat wapenregisters - en, ofschoon de toegang tot het Archief van den Hoogen Raad van Adel den Schr. niet vergund was, geloof ik toch, dat ze aan naauwkeurigheid en volledigheid niets te wenschen overlaten. Mis ik hier of daar enkele namen, b.v. godin, van westreenen, - het doet mij niet aan eene vergissing denken, maar is mij een bewijs, dat die geslachten geheel zijn uitgestorven. Alleen ééne vraag en ééne opmerking. Is de wapenspreuk der familie nahuys niet: altyt na huys, semper tendens domum? De woorden in het schild der reuchlins, Ara Capnionis, beteekenen niet: het altaar van Capnio, maar het reuk-altaar, en bevatten eene toespeling op den naam reuchlin.
Mogt ik nog, na zóóveel wat ons in dit Handboek gegeven werd, na zóóveel wat den Schr. aanspraak geeft op onverdeelden lof en hooge erkentelijkheid, na zóóveel ook in netheid van druk en van afbeeldingen, waarvoor den Uitgever dank toekomt, mogt ik nog één wensch uitspreken, 't zou deze zijn: dat de Schr. aan zijn werk had toegevoegd een register van heraldische stukken en figuren, waarachter de namen stonden der Nederlandsche geslachten die ze voeren. 't Zou bij het aantreffen van eenig onbekend wapen veel zoeken en veel navorschen uitwinnen.

de hoop scheffer.




Theoretisch-Praktisch Leerboek voor het geregeld denken en uitdrukken der gedachten, als vooroefening voor de verschillende soorten van schriftelijke en mondelinge voordragt. - Vrij bewerkt

{==689==} {>>pagina-aanduiding<<}
naar het Hoogduitsch van A.A. Heinze, door G.C. Mulder, openbaar Onderwijzer en Kostschoolhouder te Nijmegen. Te Tiel, bij H.C.A. Campagne. 1857. In kl. 8vo. VIII en 226 bl. f 1-:

Een boek dat geregeld leert denken en het gedachte juist leert uitdrukken in de verschillende soorten van spreken en schrijven - ja, zulk een boek zou onwaardeerbaar en onbetaalbaar zijn voor een ieder die prijs stelt op de moeijelijke kunst van wèl spreken en wèl schrijven! Men had zulk een boek maar te bestuderen en de kunst der welsprekendheid ware verkregen!.... Men zou echter kunnen vragen: is het wel noodig, ja is het wel mogelijk zulk een boek te schrijven? Of laat de werking van onzen geest die wij ‘denken’ noemen, door van buiten aangebragte hulpmiddelen zich opwekken, aan den gang brengen en regelen? En is de uitdrukking dier werking door woord en schrift wel vatbaar om aan bepaalde wetten gebonden te worden? Komt hier niet alles aan op het hetgeen wij, bij gemis aan volkomene kennis der zaak, gewoon zijn met den naam van gave der natuur, aangeboren aanleg, aan te duiden? Hoe velen toch, die zonder aanleiding van buiten, en geheel uit zich zelven het vermogen bezitten om over eene zaak zoo geregeld en grondig na te denken, dat deze klaar en duidelijk voor hun geest staat, en die de bekwaamheid daaraan paren om het gedachte geleidelijk aan anderen meê te deelen! Zij zijn door hunne natuurlijke organisatie naar ligchaam en geest tot heldere denkers, tot welsprekende woordvoerders en sierlijke stilisten als gevormd, en zij zetten op al wat zij zeggen en schrijven het merk eener kracht en frischheid, dat bewijst, hoe weinig zij te danken hebben aan hetgeen wij gewoon zijn kunst te noemen. Niet het bestuderen van leerboeken en handleidingen, maar eigen nadenken en werkzame deelneming aan het bedrijvig leven en het verkeer met anderen ontwikkelen en volmaken de gave die in hen ligt, en van daar dat wij hen niet bij uitsluiting onder de bepaalde klassen der geleerden of door klassieke studiën gevormden ontmoeten, maar hen in de meest verschillende standen der maatschappij aantreffen. En hoe velen staan tegenover
dezulken, die zelfs in weerwil van hun Latijn en Grieksch, en bij al de hulp hun door redeneer- en redekunst verleend, alleen

{==690==} {>>pagina-aanduiding<<}
met groote moeite, en dan nog zeer onvolkomen, slagen in de kunst om iets door te denken, hunne gedachten naar eisch te schikken, onder de gepaste woorden te brengen en ze derwijze uit te spreken, dat ze naar inhoud en vorm treffen en overtuigen! Hoe vele zoogenaamde geleerden die slecht spreken, en het nimmer zoo ver brengen, dat zij een stijl schrijven, die de meest gewone eigenschappen, juistheid en duidelijkheid, laat staan, sierlijkheid en bevalligheid, bezit! Zij bewijzen helaas! door onbepaaldheid, verwardheid en omslagtigheid in hunne wijze van schrijven, dat studie en kennis en zelfs eene ijverige beoefening van logica en rhetorica een ledig hoofd niet met denkbeelden kunnen verrijken, een verward hoofd niet in staat zijn te verhelderen, en evenmin aan de verbeelding de vaardigheid vermogen te geven om de regte woorden en uitdrukkingen voor eene gedachte te vinden, als de bewegelijkheid aan de spraakwerktuigen om ze op zulk een toon te uiten, als met haar inhoud in het bepaalde verband overeenkomt.
De Auteur van dit boekje erkent dit ook ingewikkeld in de voorrede. Maar wat valt er dan te doen?... Bestaat er geen middel om den man van minderen aanleg te gemoet te komen, en hebben de rijk begiftigden regt zich boven alle hulp verheven te achten! Ware dit zoo: het vonnis der veroordeeling ware geveld over geschriften zoo als het bovenstaande, en wie zou nog eenigen prijs stellen op de weldadige werking der logica, op de ontwikkeling van den geest en op de geregelde uitdrukking der gedachten! Wij zijn echter met den Schrijver ver van dit besluit regtmatig te noemen; integendeel, ook wij waarderen dergelijke geschriften, mits men de theorie waarop ze berusten, aanmerke en gebruike als de slotsom van hetgeen de praktijk heeft geleerd, mits men ze beschouwe niet als onfeilbare gidsen, die men alleen blindelings heeft te volgen, maar als nuttige leidslieden op den weg naar het gewenschte doel, die het gezonde oog scherpen, ons voor afdwalingen bewaren en onzen gang rigten en besturen. Wij hebben in dien zin dan ook vrede met een geschrift gelijk het bovenstaande, en houden ons verzekerd, dat het met vrucht kan gebruikt worden; men verbeelde zich maar niet, dat dit gebruik een ieder tot een helderen en geregelden denker, laat staan tot een juisten en sierlijken stilist zal vormen.
Het boekje is eene vrije bewerkiug van een hoogduitsch

{==691==} {>>pagina-aanduiding<<}
geschrift, zoo als de titel vermeldt, en - voegen wij er bij - zoo als de doorgaande inhoud, in zaken zoowel als in vorm, te kennen geeft. Daarvan kan reeds de titel ten bewijs verstrekken. Wij noemen alleen het onnederlandsch woord ‘vooroefening’, en vooral het gebruik van het woord ‘voordragt.’ Dat wordt èn op den titel èn in het gansche werkje gebezigd in den zin dien de Duitschers gewoon zijn er aan te geven, als gelijkstaande met het voorgedragen of voor te dragen schriftelijk opstel, terwijl het in goed Nederlandsch beteekent het mondeling uitspreken van een opstel, alles wat de Ouden onder het woord pronuntiatio gewoon waren te begrijpen. En in dien zin komt het ook voor, bl. 58, waar het Tweede Hoofdstuk handelt over ‘de mondelinge (rhetorische of oratorische) voordragt. Op den titel staat het woord in de dubbele beteekenis.
Het eerste (theoretisch) gedeelte, bl. 1-66, handelende, na eene korte inleiding, over de meditatie en daarna over de dispositie, bevat in een kort bestek het voornaamste 't geen men overal elders, b.v., in het voortreffelijk werk van schott: ‘Theorie der Beredsamkeit’, zeer uitvoerig aantreft. Of het grootst (praktisch) gedeelte, bl. 69-226, voorbeelden van dispositie-plannen behelzende, voor de behoeften van Nederlandsche jongelieden berekend is, daaraan zouden wij nog al twijfelen. Wij voor ons zouden eene veel vrijer bewerking gewenscht hebben, waardoor het stijve, afgemetene, al te systematische en afgetrokkene in de behandeling door meerdere losheid en duidelijkheid vervangen ware.
De taal en de stijl van den Heer m. laten in juistheid en zuiverheid nog al iets te wenschen over. Enkele proefjes die nog vrij wat zouden kunnen vermeerderd worden, zijn uitdrukkingen als de navolgende: ‘ik dacht het goed;’ - ‘de overgang (transitus) moet zich van zelf aan de hand geven;’ - een onderdeel dat met het hoofddeel zamen valt; - ‘aangeleerde zich eigen gemaakte hoedanigheden;’ - een verstandig gevormde wensch - ‘vaak, vaker, vaakst;’ - ‘bewijsvoering;’ - enz. enz. Bij de onzekerheid echter omtrent hetgeen er in het tweede gedeelte al of niet tot de opzettelijke ‘scheeve redeneringen’ en het ‘valsche vernuft’ moet gerekend worden, hebben wij geene voorbeelden daaraan durven ontleenen.





{==692==} {>>pagina-aanduiding<<}

Parelen uit de Lettervruchten van Nederlandsche Dichteressen. Verzameld door A.J. van der Aa. Lid der Maatschappij van Nederl. Letterkunde. Te Amsterdam, bij L.F.J. Hassels. 1856. In gr. 8vo. 151 bl. f 1-60.

De Verzamelaar dezer Parelen heeft reeds het tijdelijke met het eeuwige verwisseld. Heeft Nederland in hem geen man van genie verloren, de naam van iemand die vele talenten bezat, en daarmede ten nutte zijner landgenooten woekerde, is door den dood van den Heer a.j. van der aa van de rolle der thans levende Vaderlandsche Schrijvers gewischt. Wanneer men de lijst nagaat van de werken door v.d. aa uitgegeven, dan staat men met reden verbaasd over den grooten ijver, de onvermoeide werkzaamheid van den verdienstelijken man: en als men daarbij het oog slaat op de kwaliteit dier werken, dan perst de naauwkeurigheid en zorgvuldigheid van 's mans arbeid ongeveinsde bewondering af. Hij heeft ruimschoots verdiend dat zijn naam door Nederland worde in eere gehouden.
Het werk dat wij hier aankondigen behoort onder de laatste schriften van v.d. aa. Menigeen, die weinig aan de geschiedenis onzer literatuur gedaan heeft, zal de handen in elkaâr slaan bij het zien van den inhoud. Want dat ons land zoo vele en zulke Dichteressen heeft opgeleverd, is voor zoo eenen waarlijk verrassend. Hij, en de op 't gebied van vaderlandsche literatuur-geschiedenis meer bekende met hem, zal zich verheugen over dit verschijnsel. Het mag toch als een bewijs gelden, dat in Nederland, dat in zoo vele zaken aan andere landen den weg wees, en in vroegere tijden boven anderen den roem der beschaving had, de ontwikkeling der vrouw verre van verwaarloosd werd. Uit verschillende tijdperken onzer letterkunde vinden wij in deze verzameling dichtproducten van vrouwen, en waarlijk niemand zal aan een dezer het regt betwisten om met de overigen een snoer parelen van het zuiverste water genoemd te worden. Het gedicht van Mej. e. hertzveld, dat den bundel besluit, is blijkens het voorberigt op verzoek van den Uitgever geplaatst; wij mogen zeggen dat haar gedicht op waardige wijze onzen tijd in de Parelen vertegenwoordigd. Haar naam moge in latere tijden met die van

{==693==} {>>pagina-aanduiding<<}
zooveel andere onzer hedendaagsche schrijfsters ten bewijze dienen, dat Nederland ook in onzen leeftijd op hoog ontwikkelde vrouwen mogt roemen!
De korte biografiën van elk der dichteressen zullen aan velen zeer welkom wezen; zij hebben waarde, als afkomstig van de hand van den Heer v.d. aa, wiens verdiensten als biograaf niet de minste waren.
Het deed ons leed, dat de Verzamelaar de Parelen van Zuid-Nederlandsche dichteressen niet heeft aangeroerd. Daardoor missen wij b.v. hier een Refereintjen van het vrome nonneke anna bijns, die, behoudens hare geestdrijverij, met volle regt eene verdienstelijke dichteres mag genoemd worden, en door onze hedendaagsche Protestanten verketterd wordt op letterkundig gebied, zoo als zij eens door haar op godsdienstig terrein verketterd werden.
De Heer hassels heeft voor eene keurige uitgave gezorgd; hij heeft gevoeld, dat hij kostbare Parelen onder handen had.

d.




Hertha, door Frederika Bremer. Vertaald door C.M. Mensing. Twee Deelen. Te Amsterdam, bij P.N. van Kampen. 1857. In gr. 8vo. IV en 467 bl. f 4-80.

Eene beroemde Schrijfster, een goede Vertaler, een soliede Uitgever! Wat wil men meer waarborgen voor iets goeds? Men moet echter erkennen, dat het met den roem van f.b. gaat als met een meisje boven de dertig. Haar vrouwelijk schoon moge niet minder zijn dan vóór 12 jaren, fureur kan ze niet meer maken.
Ween met de weenenden, en dweep met de dweepers, en dus ook met f.b., - dan is alles goed; maar wie een meer koud hoofd heeft kan niet in allen deele zoo ingenomen zijn met de Zweedsche. - Het is zoo, de lof komt haar toe, dat ze met fijnen tact tooneelen des dagelijkschen levens en der Zweedsche natuur weet te schilderen, dat ze naar der vrouwen wijze dikwijls als bij intuitie diepe blikken slaat in sommige schuilhoeken van het menschelijk hart: - maar het weefsel van eenen roman volledig af te spinnen, is haar wel eens wat te veel moeite; en zij behelpt zich soms met zeer fantastische invallen, en weinig zamenhangende episoden. Ook houdt zij

{==694==} {>>pagina-aanduiding<<}
veel van philosopheren, maar op dat veld is zij niet zoo goed te huis, als eene goede Hollandsche vrouw in hare linnenkast: zij is eene aardige denkster, maar geheel eene vrouwelijke denkster. Zij is rijk aan treffende opmerkingen en lieve idéën, maar ze kan die beter opwerpen, dan uitwerken; - zij wil er wel goed mede stichten, maar welk goed en op welke wijze is haar, dunkt mij, niet zoo helder.
Ook de bovengenoemde roman, kan hiervan weder ten voorbeeld strekken. Het is een klaaglied over het lot der vrouw in de tegenwoordige, maar vooral in de Zweedsche maatschappij, wat zij hier in den mond neemt, en eene prediking, dat haar lot worde verbeterd, en haar werkkring veredeld. Vele gedachten, die zij hierover uit, zijn zoo diep gevoeld, dat ze wel uit het gemoed der S. zelve zullen gegrepen zijn, wier positie en ontwikkeling haar in dit opzigt wel eenig gemis zal doen gevoelen. Maar veel verder dan zulk gevoel van gemis komt zij niet, en men blijft vragen, wat ze dan eigenlijk wil. De heldin hertha, de vertegen woordigster dezer theorie, eischt beter onderwijs en meerdere vrijheid voor de vrouw, en idealiseert veel over een ruimeren werkkring, die haar toekomt; maar waarin dat onderwijs, en waartoe die vrijheid, en vooral waarin die werkkring eigenlijk bestaan zal, dat schijnt zij niet genoeg met bedaarde zinnen overlegd te hebben. Want, als die werkkring gevonden moet worden in eene inrigting tot onderwijs, zoo als hertha die oprigt, wat zal dat beduiden? Ik begrijp niet, hoe de S., die zelve in de hoofdstad haars vaderlands aan het hoofd staat van een opvoedings-instituut, zulke idealistische en weinig praktische denkbeelden daarover hebben kan. Hoe lief hare idealen ook zijn, en met hoeveel welgevallen ze ons ook weet voor te stellen, wat groot nut hertha door die school verspreidt, ik kan mij zulk onbestemd onderwijs en zulk eene engelachtige institutrice wel op het papier, maar niet in werkelijkheid denken.
Hertha zelve moet de modelvrouw wezen, een sprekend bewijs van de behoeften en krachten, die in de vrouw sluimeren, en zij is ook een interessant en zorgvuldig bewerkt beeld. Maar als men de hertha van de laatste Hoofdstukken met ‘het positieve meisje’ vergelijkt, wat in het begin ons wordt voorgesteld, dan moet men erkennen, dat dit model

{==695==} {>>pagina-aanduiding<<}
gaandeweg nog al wat geperfectioneerd wordt. En bovendien met al hare positiviteit is zij toch soms zoo sentimenteel en fantastisch, dat men niet weet, waar ze heen wil. - Daarentegen zijn de andere vrouwelijke personen, die nevens haar opgevoerd worden, op ééne uitzondering na, zeer weinig geschikt, om die hoogere roeping der vrouw te bewijzen. - Wat het meer artistische gedeelte, en de zoogenaamde intrigue betreft, ook hierop valt wel het een en ander aan te merken. Hertha moge een engel zijn, zij behoort tot die soort van engelen, welke men bewondert, ja! maar waarop men niet verlieft, en vooral niet zoo smoorlijk als yngve dat doet. Even vreemd is hare sterke liefde voor hem: hij heeft zeer vele lieve en schitterende eigenschappen; maar eigenlijk geen kerakter; men weet niet wat men aan hem heeft. En, hoe een meisje bij eene zoo drukke en negatieve opvoeding, zoo verheven en fantastisch worden kan, is mij een psychologisch raadsel. Ook zijn die ontzettende droomen, die ze droomt, met hunne symbolische beteekenis, een vreemd middel om beschouwingen en gedachten in te lasschen.
De persoon van den ouden falk is met weinig studie behandeld. Zulke karakters moeten goed ontleed en van alle zijden voorgesteld worden, om, èn waarschijnlijk, èn leerzaam te zijn. Over dat geheele huisgezin ligt een waas van geheimzinnigheid. Slechts stuksgewijze en dan nog vrij onvolkomen leeren wij het kennen.
Mimmi svanberg is eene zeer aardige, mij dunkt de best gelukte; ingeborg uggla eene alledaagsche, en dus goede figuur. Ook Dr. hedermann, en de Predikant en echtgenoot mogen zich vertoonen. Maar de geesel der spotternij past niet in de zachte vrouwelijke handen der Schrijfster: Mevr. tupplander, Mevr. jőnssen, en vooral Prof. methodius, zijn overdrevene en weinig sprekende caricaturen.
Het hoofdbeloop des verhaals is zeker weinig gekunsteld, maar verraadt ook weinig kunst. Door een brand wordt het stadje Kungskőping in het morele even radicaal hernieuwd als in der tijd Hamburg na den grooten brand, naar het uitwendige gerestaureerd werd. De algemeene nood roept een kolossaal damesgenootschap in het leven, en het is meer dan opmerkenswaard om te zien, wat al goeds dat genootschap uitwerkt. Een nieuw leven schijnt wel in aller aderen gegoten

{==696==} {>>pagina-aanduiding<<}
te worden, en bij alle inwoners komen allerlei verborgen goede eigenschappen aan het licht. Ach! in de werkelijkheid wordt eene gansche stad zoo spoedig niet gelouterd, al is het ook door nog zoo'n grooten brand.
Nogtans de groote verdienste van f.b. blijft en is ook hier, dat zij weet te boeijen, en op aangename wijze het gevoel gaande maken, zonder enormiteiten: dat een goed hart en zuivere moraliteit aan hare scheppingen ten gronde liggen. Daarvoor mogen wij haar enkele zonden tegen de regelen der kunst, wat idealiseren en fantaseren wel vergeven, en doen dit ook gaarne om den wille van de vele dames, die haar ‘toch zoo interessant’ vinden. Vrij mogen de lieve schoonen met hare Noordsche zuster dweepen en droomen: zij breekt niet af, maar bouwt op, leert en vermaakt.

d-d.

Nellie van Truro; eene karakterschildering naar het leven. Uit het Engelsch. Twee Deelen. Te Amsterdam, bij de Wed. L. van Hulst en Zoon. 1856. In gr. 8vo. 466 bl. f 4-80.

Weder eene plant van Amerikaanschen bodem. De letterkunde der Nieuwe Wereld is produetief genoeg; met iedere maand treedt een nieuw Auteur op, met wie hem voorgingen strevende naar één doel: 't weêrgeven van huiselijke toestanden; van beelden aan 't familieleven ontleend, dikwerf zoo juist, zoo geheel naar 't leven geteekend, dat men haast gelooven zou, dat menig schrijver zich en de zijnen, met hun geluk en hun strijd, hunne deugden en gebreken op 't papier wedergaf. Zoo ook de anonieme Auteur van ‘Nellie van Truro’. In bevallige schetsen teekent zij ons een dorp, welks bewoners zij in hunne dagelijksche verhouding tegenover elkander en de buitenwereld als voor ons oog plaatst. Mr. lee van truro is de dorpsheer, die ge ook ten onzent kunt terugvinden; zoo min als de waardige Mr. poole onder onze dorpspredikanten te vergeefs te zoeken zou zijn; evenmin ontbreekt menig dorp een Eerwaarde jeremias stryker, meer een ijveraar voor de eere van christus, dan wel een dweeper, wien 't om het doordrijven van een kerkelijk stelsel nevens 't zoeken van eigen eere en tijdelijk voordeel te doen is. Hughes en zijne vrouw, de man van den arbeid, die door noeste vlijt, een

{==697==} {>>pagina-aanduiding<<}
helder hoofd, strenge eerlijkheid en vrome onderwerping aan hooger wil, onder Gods zegen, de man werd, die hij is, wij zouden ze ook onder onze dorpelingen kunnen aanwijzen, en nevens deze menig beeld, dat bewijzen zou, hoe de invloed van het Protestantisme denzelfden geest wakker roept en levendig houdt, zelfs onder de verst verwijderde volken. Zou 't daarom wezen dat de Amerikaansche en Noordsche Auteurs ten onzent zoo geliefd zijn? Zou ons volk, - uitgenomen de politieke toestanden, wier schildering gelukkig in de Nellie van Truro ontbreken, zich terugvinden in zoo menig tafereel dat hun als uitspanningslectuur wordt aangeboden? Wij houden het er voor, al willen wij daarom een vroeger uitgedrukt denkbeeld niet terugnemen, dat men niet al te mild moet wezen met het behouden van Duitsche en Amerikaansche toestanden en vertalingen voor het volk bestemd. De geest moge dezelfde zijn; de omstandigheden, waaronder die geest zich uit en ontwikkelt, zijn te hemelsbreed verschillend, om op den duur tot het gemoed van ons volk te kunnen spreken. Een roman als deze is voor eene andere klasse van lezers bestemd en daarom moge behouden blijven ook wat zuiver Amerikaansch is, in volksboeken achten wij het eigenaardig uitheemsche contrebande en onnut.
Ref. acht de Nellie van Truro bij uitnemendheid voor Hollandsche lezers geschikt, en wel omdat het een onderwerp behandelt, dat ook ten onzent tegenwoordig à l'ordre du jour is, een verschijnsel afteekent, dat zich ook in ons vaderland met den dag meer openbaart.
Het thema dat de Auteur zich ter behandeling koos, is niets minder dan ‘de zedelijke invloed van den predikant op de gemeente.’
Cedarville had een goed, getrouw en geliefd herder in Mr. poole. Hij was een vredig en waarachtig godsdienstig man, bij wien 't geloof in het hart, niet in den mond woonde. Zijn invloed mogt hij niet doen gelden, 't was toch een invloed, die onzigtbaar, heilzaam en ten nutte zijner gemeente werkte. Mr. lee van Truro mogt al niet goed kerksch zijn; zijn oudste zoon mogt al te veel met wereldsche zaken vervuld zijn, om met geestelijke zich veel te kunnen of te willen inlaten; de herbergier van het dorp mogt in 't geniep al eens sabbathschennis plegen, door ook op den zondag zijne deur niet gesloten houden - zij hadden toch te veel eerbied voor Mr. poole;

{==698==} {>>pagina-aanduiding<<}
zij hadden hem te hartelijk lief, en zijn woord had te veel van een goeden en vriendschappelijken raad, dan dat zij 't immer gevoelen zouden dat eene vermaning daarin lag opgesloten, dan dat een zijne plaats in 't huis des gebeds ledig zou willen laten, en de bewoners van Cedarville mogten al geene vrome Christenen zijn, zij waren toch Christenen, die meer door daden dan door woorden hunne belijdenis poogden na te leven. Maar Mr. poole had na weinige jaren naar 's Heeren raad zijn tijd uitgediend en God nam hem weg. Op 't eind van zijn leven was een duiveltje de gemeente ingeslopen in de gedaante van Mr. graves, een winkelknecht, tevens oefenaar, die meende dat te Cedarville het echte Manna der gemeente niet werd aangeboden. Hij haalde er eenigen tot zijne leerbegrippen over, eene minderheid, die invloed genoeg op 't beroep kon uitoefenen, om der verwarde kudde eenen herder over te geven die wel de tegenvoeter van zijn voorganger mogt heeten. De eerwaarde jeremias stryker was een schoenmakers zoon uit het dorp, de leerling van graves, die wel op kosten van Mr. lee gestudeerd had, maar in geenen deele diens lieveling mogt genoemd worden. Na weinige jaren was uit den ondeugenden jongen de geestelijke herder van Cedarville gegroeid. Jeremias was een ‘vroom’ man, volgens graves en der fijnen oordeel, vol des Heiligen Geestes. Hij bezigde harde woorden, predikte eene bloed-theologie, die alleen genade verkondigde voor hem en zijne geestverwanten. Maar ongelukkig had de brave man meer tact van afbreken dan van opbouwen. Wilt gij weten hoe 't hier ging? Helaas! zoo als het ook in menige gemeente van ons vaderland gaat, waar ijver zonder verstand, voorzit, en de kerkleer, boven 't geloof des harten, van den kansel verkondigd wordt. Mr.
lee werd eerst getroffen door die sombere schildering, door die hel welke stryker hem predikte; hij begon door te denken over het vele waarin hij vroeger te kort kwam en verviel in een ziekelijk mysticisme, dat ook alweder in reactie kwam en in ongeloof eindigde. Zijne zonen bleven uit de kerk; hun jeugd lachte om die strengheid, waar gemoedelijkheid hunne harten zou hebben gewonnen. Zijne dochters twijfelden aan zich zelve, twistten over geloofspunten, wierpen op 't eind zich der wereld weder in de armen; alleen nellie niet, die, waar de herder der gemeente het sterfbed harer zuster bemoeijelijkte, door haar eene

{==699==} {>>pagina-aanduiding<<}
hel voor te spiegelen als de bezoldiging van een leven, dat, naar den mensch gesproken, door zooveel zonde zich niet had gekenschetst, des predikers woorden krachteloos maakte, door de kranke te wijzen op den levenden God, die niet wil, dat een zijner schepselen verloren gaat.
En jeremias stryker meende, dat, waar hij de geestelijke belangen zijner gemeente behartigde, hij tevens voor de tijdelijke van het eigen ik zorgen mogt. Vleesch en geest waren bij dien man zelden in strijd, want de geest was tot huichelen geneigd, en het vleesch dekte zich ook gaarne onder een masker. Maar op 't eind zag men te Cedarville door 't masker henen; de gemeente, zelfs graves, leerden den vromen, regtzinnigen predikant op zijne regte waarde schatten, en 't gevolg was, dat weldra des zondags de herberg drukker dan de kerk bezocht werd; de gemeente ‘verliep’; de prediker werd velen ten aanstoot; het ware geestelijke leven, door Mr. poole in de harten opgewekt, scheen geheel te zullen wegsterven, tot eindelijk stryker een nieuw beroep ontving, dat hij gaarne aannam, en een gemoedelijk opvolger trachtte te herstellen, wat zijn dwaze ijver had afgebroken.
Ziet hier 't aperçu van eenen roman, dien Ref. oordeelt, dat veelzijdig nut kan stichten, en dien hij gaarne menig jeugdig leeraar in handen zou geven. Stryker is de type ook van sommige predikanten in ons Vaderland; ook ten onzent bestaan er gemeenten, op wie 't beeld van Cedarville toepasselijk is.
De karakterschildering van alle de figuren, zonder uitzondering, is uitmuntend; sommige détails zijn meesterlijk geschetst; 't is, in één woord, een boek, dat wij gaarne eene aanbeveling op reis medegeven.
Moge 't vele lezers vinden, vooral lezers, die ter harte nemen, wat onder 't bevallige kleed van den roman hun wordt aangeboden!

Schuld en Vergelding, of het leven der Misdadigers in New-York. Door R. Lexow. [Uit het Hoogduitsch?] Twee Deelen. Te Utrecht, bij J.D. Doorman. 1856. In gr. 8vo. 522 bl., met gesteendrukten titel en vignet. f 5-50.

De titel van dit boek mogt ons afschrikken, de lezing heeft ons niet geheel onbevredigd gelaten, al loopen wij met dezen arbeid in geenen deele hoog.

{==700==} {>>pagina-aanduiding<<}

Twee verhalen worden ons hier aangeboden, waarvan het eerste ten opschrift heeft: ‘Margaretha Livingston’; het tweede: ‘Kapitein meynard’. Beide zijn sterk gekleurd, maar na al 't geen wij in den laatsten tijd over Nieuw-York lazen en hoorden, der waarheid niet ontrouw geteekend. Aan de hand van den Auteur betreden wij de sombere buurten en holen van de reusachtige koopstad der Nieuwe Wereld, voornamelijk de ‘Five Points’ en de ‘Old Brewery’, waar beschaving vreemd is, en de misdaad, òf zich verbergt, òf meestal ongestraft rond woedt.
De beide tafereelen zijn zeer levendig geschreven, toch gevoelt men zich onder de lezing niet aangenaam gestemd. De meeste détails zijn lugubre, zoodanig zelfs, dat men gruwt van eene menschheid, die niets dan de ondeugd en de zonde van den mensch in haren kring besluit. Als bijdragen tot de kennis van sommige toestanden, van de zeden, van de regtspleging en van de verschillende, aan Europa's bodem bijna vreemde, misdrijven van Nieuw-York, zijn zij niet van belangrijkheid ontbloot. Wij stellen ze echter op eene lijn met het legio ‘mystères’, eene lectuur, die gelukkig tot het verledene behoort, die eenige oogenblikken de aandacht mag boeijen, en de belangstelling levendig houdt, maar toch geen blijvenden indruk achterlaat, omdat, zoo dergelijke arbeid al spreekt tot de verbeelding, hij evenwel het hart koud en het verstand onbevredigd laat.
Leesgezelschappen, waar men ‘elk wat wils’ aanbieden moet, is de aankoop van ‘Schuld en Vergelding’ niet geheel te ontraden; wie echter prijs stelt op degelijkheid en ook van een met lezen doorgebragt uur iets meer vraagt dan uitspanning alléén; wie goeden smaak en eene kiesche voorstelling der feiten, hoofdvereischte acht, ook in eenen roman, hem mogen wij dit boek niet aanbevelen.
Toch gelooven wij, dat het ook onder ons zijn publiek wel vinden zal. De liefhebbers van ijselijkheden, en van eene kleurige voorstelling, zijn, helaas! ten onzent ook niet zeldzaam. Zij kunnen hun hart ophalen aan dit wel denkelijk Duitsche product, al heeft de Vertaler, die zich vrij wèl van zijne taak heeft gekweten, 't niet op den titel vermeld, in welke taal het oorspronkelijke is geschreven.
Wij meenen de uitvoering, vooral titel en vignet, alles behalve fraai te mogen noemen.






{==701==} {>>pagina-aanduiding<<}

1. Eerste beginselen der Fransche Taal, een Leerboekje voor jeugdige Leerlingen, door W.J. van der Vegt. Tweede, verbeterde en vermeerderde druk. Te Amsterdam, bij C.L. Brinkman. 1854. In kl. 8vo. 100 bl. f :-25.

2. Eerste gronden der Fransche Taal, bevattende eene reeks van oefeningen, met de noodige aanwijzingen voor eerstbeginnenden. Te Leyden, bij A.W. Sijthoff. 1856. In kl. 8vo. 129 bl. f :-40.

Het eerste dezer werkjes heeft reeds een tweeden druk beleefd, waaruit men al ligt zoude opmaken, dat het een zeer goed werkje moet zijn, iets waartegen wij ernstig opkomen, omdat het krioelt van fouten, welke bewijzen, dat de Schrijver in het Fransch een brekebeen is. Hetzelfde moeten wij van No. 2 zeggen, welks inrigting ons daarenboven minder beviel dan die van No. 1. Beide leerboekjes staan, onzes inziens, verre beneden het eerste Stukje van van der hoeven, hetwelk wij, uit gebrek aan iets beters, voor jonge kinderen blijven aanbevelen.
Wij willen ons ongunstig oordeel staven. No. 1. Bl. 23: L'éclair est majestueux, mais le tonnerre est plus (sic!) effroyable. Hoe komt de Schrijver toch aan zulk eene dwaze begripsverwarring? - Bl. 24: On divise le jour en quatre parties, savoir: le matin, le midi, le soir et la nuit. Waar haalt de Schrijver die verdeeling van daan, en welke zijn hare grenzen? Of zouden die dezelfde zijn bij den Eskimo en den Javaan, in den winter en in den zomer? - Bl. 87: J'avais été beau, et vous aviez été pale (voor pâle). - La terre est ronde et l'Océan est grand. Welk verband zal een kind toch wel tusschen die dingen opmerken?
No. 2. Bl. 1-7. De aanwijzing voor de uitspraak is onvolledig en gebrekkig: wij geven de voorkeur aan een levenden aanwijzer, bij preferentie een wèlopgevoeden Franschman. - Op bl. 12 vinden wij twee zonderlinge volzinnen. Van de eerste menschen sprekende, zegt de Schrijver: Ils étaient alors heureux et immortels. Is de mensch dan nu niet meer onsterfelijk? - En iets lager: Dieu fait plus pour les hommes que votre père et votre mère. Onzes erachtens loopt deze vergelijking

{==702==} {>>pagina-aanduiding<<}
mank aan een groot vereischte in een werkje voor kinderen: duidelijkheid en gepastheid. - Bl. 32: trente-un, voor trente et un. Men zegt wel: quatre-vingt-un, cent-un, maar anders moet het voegwoord et het numerale adjectief un voorafgaan, en dan vervalt natuurlijk het verbindingsteeken. - Bl. 120: Pair ou non pair. Men zegt wel: pair ou non, pair et impair, maar nooit zal het een Franschman in de gedachte komen om non pair te zeggen.
l.a.h.
Februarij 1857.





Inleiding tot de Algemeene Opvoedkunde voor Opvoeders en Onderwijzers. Naar het Hoogduitsch, door D. van Hinloopen Labberton, Districts-Schoolopziener. Te Gouda, bij G.B. van Goor. 1857. In kl. 8vo. 123 bl. f :-75.

Gebrek aan nadenken, inzonderheid aan wetenschappelijk nadenken over de opvoedkunde, was in vroeger tijden een treurig verschijnsel. Daarom vond destijds wel hier en ginds opvoeding plaats, maar zonder dat men het wist, en zonder dat men de gewone sleur door eene grondige opvoedkunde trachtte te doen vervangen. Men begreep niet, dat de wetenschap de kennis van het ware en goede krachtig bevordert, en dat men met een juist oordeel en een fijn gevoel zeer veel tot het geluk zijner jeugdige medemenschen kan uitwerken.
In onzen tijd is het hiermede echter beter gesteld: wetenschap en ondervinding worden aangewend tot vorming der onderwijzers, en deze beijveren zich allen, op weinige uitzonderingen na, beider uitkomsten tot een geheel van voorzigtige wijsheid zamen te brengen, welker onveranderlijke grondslag in het Evangelie voor een ieder te vinden is.
Het hierboven aangekondigde boekje is te beschouwen als eene voortzetting en aanvankelijke toepassing der zielkunde. Het bevat een aantal nuttige wenken, die opvoeders en onderwijzers niet dan welkom kunnen zijn, en verdient dringende aanbeveling wegens den kernachtigen, sierlijken stijl, die ons den Heer l. als een waren meester over de taal doen kennen. Vooral lazen en herlazen wij met het grootste genoegen § 9, in welke over de ziel en den aangeboren' aanleg gehandeld wordt, en wij beamen volmondig het volgende

{==703==} {>>pagina-aanduiding<<}
scherpzinnige gezegde: ‘Het ideaal der persoonlijkheid moet, wel is waar, in den kweekeling uitgedrukt worden, maar daar het slechts een toongevend denkbeeld is, heeft het niets gemeen met het werkelijke en natuurlijke, en geen deel aan zijne kracht en werkzaamheid. Het verkrijgt daardoor alleen zeker vermogen in het inwendige van den mensch, dat zijne denkbeelden en pogingen eene daarmede overeenkomstige gedaante aannemen.’

l.a.h.

Korte mededeelingen.

Wij hebben reeds een paar malen melding gemaakt van de Vragen en Antwoorden. Brieven over den Bijbel, uitgegeven door cd. busken huët. Met een enkel woord berigten wij, dat de derde en vierde Aflevering op de beide eerste gevolgd zijn. Gene handelt over het menschelijke, dat in den Bijbel, met name in het O.T., aan God wordt toegeschreven. ‘God wordt er bijgehaald’, zoo lezen wij: die uitdrukking is karakteristiek. Zeer juist toont reinout aan, dat wij dit alles uit het godsbegrip der Israëlieten moeten verklaren, een godsbegrip, dat, gelijk bij alle menschen, met hun begrip van zedelijkheid innig zamenhangt. In de vierde Afl. wordt de moeijelijke zaak van de profetiën des O.V., die in het N. voorkomen, aangeroerd. Aangeroerd mogen wij wel zeggen, want reinout's antwoord op de bezwaren van machteld behelst eene schoone voorstelling van het gansche O.V. als profetie van het N., en spreekt ter loops van het opdat vervuld zou worden. Indien iemand ontkent, dat deze brieven met talent zijn geschreven, dan bezondigt hij zich tegen den Auteur. Maar juist om den wille van dat talent zouden wij hem willen smeeken ernstiger te zijn; die losse toon moge hem een lauwer als schrijver van brieven verwerven, hij dwingt den nadenkende tot een hoofdschudden, dat geene goedkeuring beteekent. Wij hopen, dat niet alle lezers zoo leer- en volgzaam als machteld zullen zijn, maar wij vreezen toch, dat het menigeen als haar gaan zal, en hierom waarschuwen wij hen, die nog niet vast in hunne schoenen staan, voor de lezing; en zeggen nog eens: 't is wel gemakkelijker zoo over den Bijbel te denken als hier geleerd wordt - maar is het waar! Intusschen, deze beide brieven zijn over 't geheel niet zoo radicaal als de
vorige.

{==704==} {>>pagina-aanduiding<<}

Zij het wat laat, wij achten ons verpligt nog ten allerdringendste aan te bevelen de Bladen uit het Dagboek van gosewinus. Na zijn ontslapen in het licht gegeven door j.e. de voogt, Predikant te Amsterdam. Te Rotterdam, bij van gogh en oldenzeel. - Kent gij dat voortreffelijk boek, lezers? Och, wat heeft die vader in dien zoon ontzaggelijk veel verloren! 't Is eene kiesche zaak, een dagboek uit te geven, het dagboek vooral van een eigen kind. Ds. de voogt heeft het gedaan zoo goed als het kon. Dit Dagboek heeft de verdienste, dat het blijkbaar geschreven is zonder dat ooit de schrijver aan een anderen lezer dan zich zelven dacht. Het spreekt van deugden en gebreken, en er is iets ongekunstelds in het getuigen van die laatste, iets, dat niet doet denken aan den stelregel: ‘ootmoed omdat er toch ook ootmoed in moet doorstralen’. Maar, o, hoe moeijelijk was vooral hier de keuze voor den vader! En lees toch die passage over de aanvechtingen tot wellust... goud is zij waardig. - Het geheel is de uitdrukking van een vroom en frisch gemoed. Al het ziekelijke, dat zelfs de schoonste dagboeken ontsiert, is hier verre, zeer verre. De lezing kan niet anders dan opwekkend en stichtend voor oud en jong zijn. Jeugdigen van jaren vooral moeten zulk een boek dikwijls, zeer dikwijls lezen, overpeinzen wat er in staat, en de trekken van het beeld van gosewinus naar hunnen aanleg en bestemming op het hunne trachten over te brengen. Een weinig gematigder eerzucht kan geen kwaad. Geschikter geschenk, dan dit schoon uitgevoerde werk, is er voor jongelingen niet te bedenken. Niemand zoeke naar iets beters bij gelegenheid van aanneming of verjaardag: 't is niet te vergelijken met alle bundels stichtelijke vertoogen; het leeft. Zietdaar de grootste verdienste er van. Stellig
is er na weinig tijds een tweeden druk van noodig. Maar dan bewijze de vader nog deze hulde aan de nagedachtenis zijns zoons, dat hij voor eene betere correctie zorge, want over de slordigheid, die haar kenmerkt, zijn wij zoo verbaasd geweest, dat wij haar moeten vermelden, hoe gaarne wij ook niets dan goeds van dit boek zouden gezegd hebben.

Wel niet zoo hoog, maar toch ook zeer hoog loopen wij met een bijzonder voor jonge dames geschikt geschenk, bij kirberger uitgekomen. De titel luidt: De Kaleidoskoop eener Christin. Woorden

{==705==} {>>pagina-aanduiding<<}
uit het hart en uit het leven, van tryfosa. (à f 1-90). 't Is even als het vorige in linnen bandje met stempels gebonden, en bevat 130 min of meer uitgewerkte gedachten van godsdienstigen aard. Het lijdt geen twijfel, dat de Schrijfster der orthodoxe rigting is toegedaan, maar zij is zoo gematigd en zoo liefderijk, zoo verstandig en zoo zalvend, in de goede beteekenis van het woord, dat gij al een verachtelijk liberaal moet zijn, om haar niet lief te hebben en om niet veel van haar te leeren. Ziet in dezen Kaleidoskoop, en uw hart wordt beter... wij verzekeren het u, terwijl gij als eerlijk man moet erkennen, dat die orthodoxe kleuren zacht en liefelijk zijn. Zeker, die Kaleidoskoop is van eene Christin - mogten al hare geestverwanten Christenen zijn als zij, en mogt zij ons weldra weêr een bundeltje aanbieden!

M. wijt en zonen, te Rotterdam, gaven uit: Nog een woord over het Materialisme van den laatsten tijd; door k.m. giltay. De S. levert in deze bladzijden - wat men, op den titel afgaande, wel niet zou vermoeden - eene Antikritiek! op de in de laatste Julij-Aflevering van het Tijdschrift ‘de Gids’ opgenomen beoordeeling zijner redevoering over 't Materialisme (zie ook onze Boekbeschouwing, bl. 607-621). Reden genoeg voor Ref. om zich tot eene aankondiging te bepalen. Wie de redevoering kent, en het oordeel van den Recensent heeft vernomen, en genoeg belang in de behandelde quaestie stelt, om zich de uitgave van 25 cts. te getroosten, koope en leze! - 't Zijn maar 14 bladzijden, niet zeer compres gedrukt. Audiatur et altera pars!

Vijf Afleveringen zijn ons toegezonden van bulwer's meesterstuk: Mijn Roman, dat nu op eene goedkoope wijze door a.c. kruseman wordt uitgegeven. Het werk zelf heeft geene aanbeveling meer noodig. Men moet wel zeer anti-romantisch wezen, om niet te dweepen met dit boek, dat kennis is magt tot zijn thema heeft gekozen. Moge het ook hier en daar den allernuchtersten lezer doen uitroepen: ‘hoe toevallig!’ hij zal toch hoog moeten ingenomen zijn met de ontzaggelijk groote menschen-, boeken- en zakenkennis van den Schrijver. Dit zijn werk behoort tot die, welke men in eigendom moet hebben om het meer dan eens te lezen en telkens weêr op te vatten. De Uitgever heeft er nu den weg toe gebaand, en de

{==706==} {>>pagina-aanduiding<<}
Heer s.j. van den bergh leverde eene goede vertaling. Om eigenlijk eene zeer goede te leveren, zou iemand van groote geleerdheid en vlijt meer dan één jaar lang niets anders hebben moeten doen dan er aan te arbeiden. Doch gaat men naar den maatstaf onzer gewone vertalingen berekenen, ja, dan is die vertaling zeer goed. Of zij hier en daar nog verbeterd is, kunnen wij niet beoordeelen, daar wij den eersten druk niet bezitten. Doch zonder eenigen twijfel is zij nog wel voor verbetering vatbaar en verdiende het boek, dat deze wierd aangebragt. De uitgave is van a.c. kruseman; dat is genoeg gezegd, ofschoon wij eerlijk moeten erkennen, dat haar iets slordigs kenmerkt. Wij vallen nog niet over de correctie, die met overhaasting is geschied, maar vooral hebben wij gezocht naar de Wijze van uitgave, zoodat wij onmogelijk kunnen zeggen, hoe vele Afleveringen, ieder van 144 bladzijden, het werk zullen completeren, en het alleen aan de zorg van onzen Uitgever te danken is, als wij den prijs van iedere Aflevering tusschen haakjes (f :-70 per Aflev.) meêdeelen. Voor de eerste Aflevering staat de titel van 't Eerste Deel. Later verscheen een omslag er voor, en daarin weêr een titel voor het Tweede, benevens eene plaat, die - gij ziet het dadelijk - riccabocca in den stok voorstelt, maar niet aanwijst waar hij in het boek zijne plaats moet vinden. Geene letter staat er op te lezen. Wij begrijpen volstrekt niet het aangename van dat uitgeven in Afleveringen: waarom dan niet liever in Deelen? Eene zesde Aflevering, pas ontvangen, getuigt weder voor die weinige zorg. 't Is al weêr op den omslag: vijfde Aflevering. Nu is het Tweede Deel uit - maar waar is het omslag? komt er ook eene plaat bij? Wij raden onze lezers het werk, zij de uitgave dan ook op eens wat hoog, te nemen
als het voltooid is. Nu komt er stellig verwarring.

Niet zulk een wild, maar een zeer bezadigd voorkomen heeft de uitgave van p.n. van kampen: Geertruida, of de liefde des Geloofs. Twee Deelen. Tweede druk, met eene lieve staalgravure, voorstellende de heldin zelve (à f 3-20; geb. f 3-90). De heldin zeiden wij daar. Ja, geertruida moet de hoofdpersoon heeten, maar is zij het? En wat is dit boek, dat een tweeden druk beleeft, als kunstproduct? De aftrek dien het vond, is zeker een krachtig bewijs voor den vromen zin onzer

{==707==} {>>pagina-aanduiding<<}
hedendaagsche lezeressen; wij kunnen dezen roman ook niet genoeg aanbevelen als een geschenk voor meisjes - zalig het huisgezin waar de geest van geertruida woont - de liefde vermag toch veel, hier heet het alles, maar 't is ook in een roman; en de liefde van onze geertruida's zal nooit volmaakt zijn. Doch wij hopen, dat niemand, uit den bijval aan dit werk gegeven, tot een oordeel over den kunstzin onzer romanlezers zal komen, want het bevat wel tallooze menschkundige opmerkingen, maar ons zoolang, tot bijna aan het einde van Deel I, op geertruida te laten wachten, is eene groote zonde; wij hadden bij haar de liefde des geloofs juist moeten zien ontkiemen, en al grooter en grooter worden. En dat is het eenige niet, dat wij op de karakterteekening zouden hebben aan te merken in dit overigens hoogst nuttig boek.

Nog eene tweede uitgave, die zich zeker naar het uitwendige boven de beide voorgaande onderscheidt! Wij bedoelen andersen's 't Was maar een Speelman! te Schoonhoven, bij s.e. van nooten, ingenaaid à f 2-: gebonden in linnen band met vergulde stempels, zoo als wij haar ontvingen, à f 2-40. Wie prijs stelt op waarlijk degelijke lectuur, en gaarne eens goed voelt, hoe de snaren hierbinnen trillen kunnen, die zal zich haasten om te zorgen, dat zijne boekenplankjes met dit product van den Deenschen Auteur verrijkt worden. Jammer, dat wie het boekje opent, moet opmerken, dat de letterdruk in strijd is met het nette bindwerk. Die letterdruk is lang niet netjes; menige onzuiverheid beleedigt den smaak.

Geloof, Hoop en Liefde. Door j.w.r. gerlach. Te Dordrecht, bij h.r. van elk. 1857. In gr. 8vo. XXXIX en 147 bl. f 1-90. - Onder dezen titel ontvingen wij een klein werkje, door den Heer gerlach geschonken, ten voordeele van den kerkbouw in de Haarlemmermeer. Wij zullen beginnen met den Schrijver dank te zeggen voor de welwillendheid die hij in dezen betoonde; hij, die geen bewoner van de Meer, niet eens van de provincie Holland is, maar uit den versten hoek des vaderlands zijn tijd en zijne moeite ten offer bragt om eene goede zaak te helpen ondersteunen.
Daarom verheugde ons ook de zeer uitgebreide lijst van

{==708==} {>>pagina-aanduiding<<}
inteekenaren, en wenschen wij verder voor het nette boekje nog een ruim debiet.
De titel doet reeds zien, dat het Verhaal zich beweegt op een akker van het historie-veld, die niet ondoorploegd is gebleven. Men begint met het beleg en de inneming van Rouaan; vervolgens vindt men de belegering van Orleans, de veldslagen van Jarnac en Montconteur, en eindelijk den Bartholomeusnacht beschreven. In hoeverre nu de romantische draad, welke door de geschiedkundige feiten heenloopt, het geheel tot eene boeijende lectuur maakt, willen wij niet te naauw onderzoeken; vooreerst om het goede oogmerk, en ten tweede omdat.... men een gegeven paard niet in den mond ziet.
m.

Twee Verhalen uit adalbert stefter's Bonte Steenen. Uit het Hoogduitsch. Te Amsterdam, bij j.d. sijbrandi. (à f 1-50). - Ref. zal zich niet verwonderen als velen zich door de sierlijke uitgave van dit boekje laten verlokken en het koopen; maar is er zeker van, dat ieder die het gekocht heeft, zich zijn geld zal beklagen, wegens den niets beduidenden inhoud, en dat alle kinderen, wien het geschonken is, zich met de lectuur uit de Bonte Steenen zullen vervelen. Daarenboven kan Ref. niet begrijpen, hoe een degelijk Uitgever, als de Heer sijbrandi, aan zulk een prul een zoo fraaijen vorm heeft kunnen geven, en meent, dat de Vertaler geen lof voor zijn werk verdient.
d.

Allen die de zee bevaren, vooral zij die zich voor een stuurmans-examen voorbereiden, mogen niet voorbijzien, dat te Dordrecht, bij p.k. braat, een Handboekje voor jonge Zeelieden ter Koopvaardij is uitgegeven. De Schrijver er van is natuurlijk een man van 't vak: a.f. giese, Koopvaardij-Kapitein. Het kost f 3-50, en is gebonden in een net linnen bandje. Het onderscheidt zich door bijzondere volledigheid. Wilden wij ook maar den hoofdzakelijken inhoud opgeven, wij zouden de grenzen eener korte mededeeling overschrijden. Ook den niet-zeevarende kan het worden aanbevolen, indien hij belang stelt om schip en scheepvaart, voor Nederland van zoo ontzaggelijk veel belang, te leeren kennen.





{==709==} {>>pagina-aanduiding<<}

Boekbeschouwing.

Lichtstralen op het gebied der Christelijke Geloofsleer. Zestien Voorlezingen. Door A.W. van Campen, Theol. Doct., en Pred. te Opperdoes. Te Tiel, bij H.C.A. Campagne. 1856. In post 8vo. 4, IV en 259 bl. f 1-80.

Het is bovenstaand werkje niet moeijelijk aan te zien welks geestes kind het is. 't Is een product der vrije nieuwere Theologie, die met kracht zich een weg banend door de kronkelpaden eener verouderde Dogmatiek, de wetenschap hoe langs zoo meer poogt vrij te maken van alle 'tzij confessionele, 'tzij traditionele banden, die haar tot dus verre knelden en den vrijen bloedsomloop belemmerden. Elke wetenschap, ook de Theologische, moet vrij zijn; in zooverre zijn wij het met de woordvoerders dier rigting volmaakt eens. Rond en open moet er gesproken en gestreden worden; door gisting en wrijving van denkbeelden komt de waarheid aan het licht. Niemand heeft meer dan Ref. een afkeer van alle halfheid en plooizucht.
Intusschen, het is geheel iets anders, of men op bloot wetenschappelijk terrein zich beweegt, dan wel of men zijne meeningen en denkbeelden brengt voor het forum van het publiek, en dus populair schrijft, gelijk men het noemt. In 't laatste geval toch dient men eenigzins meer omzigtig te werk te gaan, daar zij voor wie men schrijft, dan niet, althans in de meeste gevallen niet, in staat zijn, de juistheid van de aangevoerde meeningen naar eisch te onderzoeken, en er zoo doende alligt aanleiding wordt gegeven tot dwaling en misverstand.
Vooral waar het onderwerpen geldt als die welke onze Schrijver behandelt, is zulke omzigtigheid ten sterkste aan te bevelen. Men moet dàn vooral niets schrijven, dan hetgeen goed en wèl bewezen is; dàn met geene vreemde, op louter hypothese rustende stellingen voor den dag komen, die men kans heeft welligt later weêr omver te zien stooten, en liever, gedachtig aan het Horatiaansche:

Nonum prematur in annum - 


{==710==} {>>pagina-aanduiding<<}

wat te sober dan te vrijgevig zijn. Bovendien moet de toon ernstig, waardig en bezadigd zijn, en het geheel de blijken dragen van met bijzondere zorg en studie te zijn bewerkt.
Of de Voorlezingen van den Heer van campen aan de drie door mij opgenoemde vereischten beantwoorden? Wij moeten rondweg zeggen: neen. En 't is daarom dan ook, dat wij met die Voorlezingen niet zoo bijzonder zijn ingenomen, ja, dat 's Schrijvers wijze van populariseren ons voorkomt eene onverstandige en mislukte poging te zijn, om datgene wat in de scholen aan de orde van den dag is, over te brengen in de gemeente. Men meene niet, dat wij er ons tegen zouden verklaren, dat ook de gemeente met vaste spijze worde gevoed, of dat wij het regt zouden miskennen, waarop zij zonder twijfel aanspraak heeft, om mede te genieten van de vruchten en resultaten der nieuwere wetenschap; maar wij wenschen en hopen, dat zulks dan anders en beter geschiede dan in vorenstaand werkje van den Heer v.c. Men oordeele:
De Schrijver begint, na eerst met vrij wat beweging en ophef te hebben aangetoond welke 's menschen bestemming is, te weten heiligheid, met al aanstonds het vraagstuk te behandelen aangaande het verband tusschen Gods absolute causaliteit en 's menschen vrijheid. Over dat verband - hij hakt n.b. even als wijlen alexander den Gordiaanschen knoop door, maar zonder andere bewijzen, dan een vloed van voorbeelden uit het dagelijksch leven, waartegenover met evenveel regt eene menigte andere te stellen ware - over dat verband laat hij zich aldus uit, dat God, naar zijne meening, absolute oorzaak is van alles, goed zoowel als kwaad. God wil, ja, God veroorzaakt de zonde, want zonder haar zou Hij het niet kunnen klaren, den mensch niet tot zijne bestemming, d.i. tot heiligheid kunnen brengen (blz. 49). [En hoe dan in den volmaakten mensch, jezus?]
Maar 's menschen vrijheid dan, dat krachtig en onbedriegelijk postulaat des gewetens, waardoor elk die zondigt, zich wel degelijk bewust is, dat hij kwaad doet, dat hij anders kon en moest? Antwoord: die vrijheid bestaat niet - is louter fictie: wederom ten bewijze een vloed van voorbeelden, die echter niets afdoen, indien er, gelijk werkelijk het geval is, duchtige exegetische bezwaren tegenover staan, b.v. Joh. v:40, e.a. Waarom deze niet ook genoemd en opgelost?

{==711==} {>>pagina-aanduiding<<}
Waarom straft God dan nu echter de zonde, 'tgeen blijkbaar eene onregtvaardigheid is, bijaldien 's Schrijvers stelling doorgaat. - ‘Neen,’ antwoordt de Heer v.c., ‘geene onregtvaardigheid, want God straft de zonde wel, maar niet omdat Hij misnoegd over haar is, alleen maar om ons daardoor tot heiligheid op te leiden (blz. 57). Zoo valt dan, niettegenstaande de Schrijver het tegenovergestelde beweert, eigenlijk alle Bijbelsch begrip van zonde weg (de zonde wordt bloot negatie, noodzakelijke ontwikkelingsfase, gelijk in het Pantheïstisch systeem), en of hij nu al op zijn standpunt hierin geen gevaar voor de zedelijkheid ziet, wij vragen toch, waar moet het dan heen, vooral ook daar hij van de eindtoekomst verzekert: God is liefde, en blijft als zoodanig dezelfde daarboven die Hij zich hierbeneden openbaart (blz. 60). Bovendien, 't zijn stellingen - maar waar is het bewijs?
Wij zouden te wijdloopig worden, en de beperkte ruimte, ons hier vergund, overschrijden, indien wij op deze wijze het gansche werkje wilden doorloopen. Genoeg zij het dat wij, daarlatende het vele goede door den Schrijver gezegd, b.v. over het geloof in christus, de duisterheid der H. Schrift, het gezag van hare Schrijvers, gedurig weder op dergelijke zonderlinge stellingen stuitten, waarvoor geen ander bewijs gevonden wordt, dan dat de Schrijver zich de zaken aldus voorstelt. ‘Dit is mijne voorstelling, vrienden!’ hooren wij telkens; maar waarom? Van waar heeft b.v. de Schrijver die voorstelling, dat vergeving van zonden geene kwijtschelding van straf in zich sluit, zelfs in de eeuwigheid niet? dat die vergeving slechts iets subjectiefs is, alleen voor 's menschen bewustheid bestaande, niet ook voor God (blz. 131)? dat reiniging en heiliging aan vergeving, dat is de vrucht aan den boom, moet voorafgaan (blz. 138) en meer dergelijke? Onzes inziens en naar onze wijze van voorstelling is die van den Heer v.c. eene hoogst eenzijdige en niet met de waarheid der Schrift overeenkomende. Dit neemt niet weg, dat wij met veel belangstelling 'tgeen hij schreef hebben gelezen, en dat wij, uit een bloot wetenschappelijk oogpunt beschouwd, zijn vrij en onbevooroordeeld onderzoek der waarheid allezins goedkeuren, ook al druischten zijne gevoelens lijnregt tegen de eenmaal heerschende en aangenomene begrippen in; maar in een populair geschrift, in een werkje, dat ten opschrift draagt:

{==712==} {>>pagina-aanduiding<<}
Lichtstralen op het gebied der Christelijke Geloofsleer, in Voorlezingen, bestemd (niet gehouden) voor de Gemeente, kunnen wij met zijne stellingen, gelijk zij door hem losweg zijn voorgedragen en ontwikkeld, als grootendeels op hypothesen berustende, onmogelijk vrede hebben.
En niet slechts de inhoud, ook de toon van zijn schrijven voldeed ons niet. Deze mist de vereischte kalmte, bezadigdheid en waardigheid. Leg b.v. de Voorlezingen van v.c. eens naast die van een hundeshagen of van Prof. hagenbach - welk een hemelsbreed verschil!! Er is in zijn toon iets pedants, iets dat uit de hoogte spreekt, als of de Schrijver wilde zeggen: ‘Ik ben de man, vrienden! die u nu eens zal vertellen waar het op staat’; en aan den anderen kant ook iets oneerbiedigs, uitkomende soms in het bezigen van uitdrukkingen en zegswijzen, niet analoog met de hoogte en den ernst van het onderwerp. Zoo zegt onze Schrijver b.v. van hen, die bijna van niets anders dan van genade willen hooren (blz. 14), ‘dat zulk eene genade gelijk staat met de gratie die de moordenaar ontvangt eer hij het schavot beklimt’; en verder: ‘de vrienden der genade zijn van meening, dat het er tot hunne zaligheid niet op aankomt, of zij korter of langer aan hunne heiligmaking hebben gearbeid’. - Zoo laat hij zich blz. 209 aldus hooren: ‘Wij niet alzoo, mijne vrienden! Ik, en anderen doen het met mij, ik onderwerp den ganschen inhoud van mijn geloof aan onderzoek, caet.’ Dat is niet de zachte toon der overreding, de toon der liefde, die ingang vindt en sticht.
Ten slotte nog een woord omtrent den stijl. Deze laat veel te wenschen over, en draagt de blijken van vlugtige, haastige, wij zouden haast zeggen slordige bewerking. Hier en daar is door slecht stileren de zin hortend, stootend, en soms bijna onverstaanbaar. Zoo b.v. blz. 5: ‘Dat dat zoo niet wezen moest, dat dat zoo niet blijven kan, dat dat anders worden moet, dat gevoelen wij zelven.’ - - Blz. 8 en blz. 222: ‘En indien dat nu zoo is, en dat dit zoo is, zult gij mij wel toestemmen, dan ik’. - Blz. 9: ‘terwijl er zonder heiligheid geen geluk denkbaar is, heiligheid geluk, zaligheid, de heilige gelukkig, zalig is, niet omdat, caet.’ - Hoevele malen ook komen in de dertiende Voorlezing de woorden onfeilbaar, feilloos, feilloosheid niet wel voor? Maar wij onthouden ons

{==713==} {>>pagina-aanduiding<<}
liefst van breedere optelling. Er ware anders ligt een heel lijstje van te maken.
Wij eindigen met den wensch, dat wij den Schrijver, wien eene zoo ijverige en vurige liefde voor de waarheid bezielt, meermalen op wetenschappelijk terrein mogen ontmoeten, maar wanneer hij zich weder, gelijk nu, tot een of anderen arbeid voor de gemeente zet, raden wij hem niet te vergeten, dat aan dezen eischen verbonden zijn, grooter welligt dan aan eenigen anderen.

b.




De Kerkhervorming te Brugge. Een historisch tafereel voor Christenen, die voedsel zoeken voor den geest en op Gods wegen letten, door H.Q. Janssen. Twee Deelen. Te Rotterdam, bij van der Meer en Verbruggen. 1856. In gr. 8vo. XIV en 598 bl. f 5-20.

Een werk als het bovenstaande goed te recenseren, is eene bijna ondoenbare taak. Men zou daartoe genoodzaakt zijn al de, door den geleerden Schrijver opgegevene bronnen met even groote vlijt en naauwkeurigheid, als door hem zelven zijn aangewend, te gaan doorsnuffelen, en dit, wij willen het gaarne bekennen, is iets, wat noch onze tijd, noch onze lust, noch onze krachten gedoogen. Wij kunnen dus eigenlijk alleen ons oordeel uitbrengen over den vorm, en den indruk mededeelen welken het geheel bij het lezen op ons heeft gemaakt. En dan bekennen wij gaarne, dat die indruk eene hoogst aangename was, en dat wij het boek niet uit de handen hebben gelegd zonder veel van den Schrijver geleerd en rijkelijk voedsel te hebben genoten voor verstand en hart. - Op geregelde en boeijende wijze geeft de Schrijver ons een overzigt van hetgeen te Brugge heeft plaats gehad in de zoo gedenkwaardige en bloedige dagen der Kerkhervorming hier te lande. Hij schetst ons de geschiedenis van de gemeente der Hervormden aldaar in vijf tijdperken: eerst haar ontstaan en heimelijken wasdom (1560-1566). Dan haar ontluikenden bloei en zigtbare opkomst (1566, 1567). Vervolgens haar achteruitgang door de onderdrukking van Spanje (1567-1578). Daarna haar gelukkige herleving en herbloei (1578-1583). Eindelijk haar droevig verval en uiteinde (1583, 1584), waartoe, helaas!

{==714==} {>>pagina-aanduiding<<}
verschillende oorzaken hebben medegewerkt. Uitvoerige Aanteekeningen en Bijlagen en een hoogst naauwkeurig Alphabetisch Register besluiten het werk, welks geheele behandeling de sporen draagt niet slechts van geleerde nasporing, maar ook van de warmte en hooge ingenomenheid, die den Schrijver voor zijn onderwerp bezielden. Met bijzondere zorg heeft hij er zich op toegelegd om helder te doen uitkomen, niet slechts hoe mild en toegevend zich het stadsbestuur steeds jegens de partij der Hervormden heeft gedragen, maar ook en vooral welk eene heerlijke gematigd Katholieke partij er destijds te Brugge bestond, terwijl aan de onverdraagzaamheid der Hervormden veel van het droevig verval der gemeente is te wijten geweest. Ook aan de kleine partij der Doopsgezinden in Brugge geeft de Heer j. in zijne beschrijving eene ruime plaats. In zijn Voorberigt drukt hij den wensch uit, dat hij niet slechts voor opzettelijke geschiedvorschers bijdragen moge hebben geleverd, waardoor hun dorst naar kennis gelescht en hun nu en dan eene aangename verrassing worde bereid, maar dat hij door dit historisch tafereel ook een leesboek moge hebben gegeven, dat bevorderlijk zij aan de waarachtige wijsheid en ernst des levens, dat het geloof versterke aan de wondere wegen van het aanbiddelijk Godsbestuur, en dat de dankbaarheid verhooge jegens Hem, die zijn helder Evangelielicht in christus over ons allen schijnen doet. Wij kunnen niet nalaten met dien wensch in te stemmen, en bevelen daartoe zijn boek gerustelijk ter lezing aan. Mogen slechts de ernstige roepstemmen, die het tot ons brengt, door velen worden ter harte genomen! Mogen ijverige Katholieken en onverdraagzame Protestanten er uit leeren, wat er aan beide zijden dient gedaan en vermeden te worden, opdat de vrede der Kerk worde bevorderd!
En moge zoo meer en meer de zielewensch des Schrijvers, die ook de onze is, zijne vervulling nader komen, dat allen, ook bij verschil van vormen, opwassen in Hem die het Hoofd is, namelijk christus, de Waarheid betrachtende in Liefde!

b.




De Kerkelijke Strijd bij de Nederduitsche Hervormde Gemeente te Middelburg, sedert de maand September 1855; bevattende onder anderen de tusschen den Kerkeraad, het Collegie van

{==715==} {>>pagina-aanduiding<<}
Heeren Predikanten en 's lands Regering gewisselde stukken. Door vrienden der waarheid. Met een Voorwoord van A.P.A. du Cloux, Predikant te 's Grevelduin Capelle. Te Rotterdam, bij G.B. Poeschmann. 1857. In gr. 8vo. VIII en 88 bl. f :-65.

Een schotschrift, dat de moeite der kritiek niet waard was, zoo niet de daarin verhandelde zaak eenig historiëel belang bezat.
Die zaak is deze: Toen het Klassikaal bestuur van Harderwijk bij de Synode protest inleide tegen de uitspraak hunner Amsterdamsche ambtgenooten in zake meyboom en zaalberg, verleende het Klassikaal bestuur van Middelburg - of wel de Klassikale vergadering, want de ‘vrienden der waarheid’ schijnen het een met het ander, en beide weder met het collegie van Predikanten te verwarren - daaraan zijne adhaesie. Ook nog een later adres, ten dezen aan de Synodale Commissie gerigt, vond bij twee Middelburgsche Predikanten bijval. Zij achtten zich echter deswege natuurlijk niet gehouden om nu verder al wat van de Synode kwam, ook al was 't in hunne oogen goed, uit loutere partijschap te verwerpen, en traden alzoo eerlang op in de Synodale toga. ‘In de Oost Kerk ontstond daardoor eene niet geringe beweging, waardoor verscheidene gemeente-leden het Kerkgebouw verlieten; en van dien tijd af werden vele getrouwe kerkgangers gemist’: de Predikanten immers, overeenkomstig 's Heeren Woord gehoorzaam aan wie over hen gesteld waren, hadden bij de onder hen gestélden geene concessie aangevraagd! Daarom werd dan ook in een adres van 107 manslidmaten met vrome onbeschaamdheid van hen gevergd, dat de toga, naardien zij bepaaldelijk als uitvloeisel der synodale handelingen - deze woorden zijn óók in 't adres met kapitale letters uitgemonsterd - tot ergernis verstrekte, weder zou worden afgeschaft. Hadden de Predikanten aan dezen eisch voldaan, dan waarlijk hadden zij daarmeê geconstateerd, eene blinde partijzucht als bestanddeel der Christelijke Godsdienst te erkennen. 't Strekt hun tot eere, dat zij er anders over dachten, en van die gedachte zich niet lieten afbrengen door een nieuw adres; tot kenschetsing waarvan het genoeg zal zijn onzen lezers mede te deelen, dat daarin op de toga,
als ‘onmisbaar

{==716==} {>>pagina-aanduiding<<}
gewaad voor trouwelooze voorgangers’, de plaats van Jesaja (iii:24) wordt toegepast: ‘En het zal geschieden dat er omgording eens zaks in plaats van eenen wijden rok zal zijn.’ Intusschen was er bij den Kerkeraad een tegen-adres vóór de toga van 104 manslidmaten ingekomen, 't welk echter door de 107 in 't gevoel hunner meerderheid met gepaste versmading wordt bejegend. Maar hoe hunne ergernis ten toppunt rees, toen nu eerlang Ds. zijnen eene Soirée Littéraire et Musicale bijwoonde, Ds. ten kate de stoutheid had om ten behoeve eeniger rampspoedige leden zijner gemeente zijn hoog ernstig leerdicht Dood en Leven in de concertzaal voor te dragen, en eenige andere predikanten, dit noodlottig voorbeeld volgende, in eene Soirée Littéraire et Musicale ten behoeve hunner Diakonie-armen optraden! De 107 mannen, niet lettende op de reeds voorlang ter hoogster instantie gevallen uitspraak: ‘Zoo gij geweten hadt wat het zij: Ik wil barmhartigheid en niet offerande, gij zoudt de onschuldigen niet veroordeeld hebben’, meenden zich meerendeels wel niet te mogen voegen bij de sectarische predikers - die, wetende dat in troebel water goed visschen is, ijlings uit Rotterdam, Dordrecht en Vlissingen overkwamen en binnen Middelburg twee nieuwe gemeenten, eene ‘onder het kruis’ en eene ‘van van dijke’ stichtten, maar beproefden eene sectarische onderneming op hunne eigen hand. Zij kochten een kapitaal huis op de Rouaansche Kade, rigtten het in tot een kerkgebouw, en verzochten daarop van Z.M. den Koning, dat, daar zij in 't Hervormd Kerkgenootschap wilden blijven, maar alleen een afzonderlijk Predikant beroepen, aan
dezen de regten zouden verzekerd worden, bij art. 165 en 168 der Grondwet toegekend. Hierop een afwijzend antwoord ontvangende, vermits het met art. 165 strijdig zijn zou, indien ‘er naast de bestaande Nederduitsche Hervormde Gemeente te Middelburg eene andere Kerkelijke Gemeente onder denzelfden naam wierd erkend’, wijzigden zij hunne eerste aanvrage in zóóverre, dat zij, van de bezoldiging uit 's Lands kas afziende, zich tevreden stelden, zoo hun leeraar slechts ‘door het Gouvernement als zoodanig erkend bleve en mitsdien zijn radicaal als Leeraar in de Hervormde Kerk behield’, waarop de Regering hun wijselijk te kennen gaf, dat zij ‘geen invloed uitoefent op aangelegenheden van zuiver Kerkelijken aard, en de erkentenis van Regeringswege dus niet kan

{==717==} {>>pagina-aanduiding<<}
strekken om aan predikanten het behoud van hun radicaal te verzekeren’. Dus andermaal het hoofd stootende, zijn zij te rade geworden, eene ‘Nederlandsche Vereeniging van vrienden der waarheid’ op te rigten, wier hoofdwerkzaamheid het zijn zal, bij de Regering aan te houden, dat zij ‘de door Haar in 1816 aangestelde Synode’ tot haar pligt brenge of ontbinde: mag echter zoo min dit als iets anders hun baten, dan zullen zij ten laatste vrijmoedigheid tot afscheiding vinden.
Wanneer wij hier nu nog bijvoegen, hoe men in dit geschrift met goedkeuring vermeld vindt, ‘dat bij de Nederlandsche Gereformeerde gemeente te Elberfeld de phil. doct. v.d. heydt, wegens deelneming aan een concert, van het Avondmaal en het ambt van opzigter is uitgesloten geworden’; hoe het blijkbaar als eene straffe des Hemels wordt beschouwd en medegedeeld, dat een der Middelburgsche Leeraars, door het overlijden van zijn jongste kind ‘na eene ongesteldheid van slechts twee dagen’, verhinderd is geworden zijne spreekbeurt in de bovengenoemde Soirée te vervullen, hoe in een der adressen aan Z.M. een verdienstelijk Zeeuwsch Predikant op de hatelijkste wijze en zonder noodzaak wordt uitgeduid als ‘zekere gepatenteerde zaakwaarnemer’; hoe de ‘vrienden der waarheid’ de namen hunner medestanders zorgvuldig verbergen en die hunner tegenstanders zonder de minste kieschheid voluit noemen; en hoe dit alles n.b. bekroond wordt met eene vrome vermaning tegen ‘persoonlijke verbijting en verkettering’, dan gelooven we, dat we onzen lezers den geest dezer Schrijvers en hunner mede-adressanten vrij goed hebben doen kennen. Zij echter weten niet, van hoedanigen geest zij behoorden te zijn.
Toch, in één opzigt (en misschien wel in meer soortgelijke) noemen we de lezing van dit pamflet nuttig. Menig Leeraar namelijk ziet hier als in een trouwen spiegel, welk lot hem te wachten staat, wanneer hij - zijne roeping, al is 't dan ook uit welmeenende beginsels, miskennende - zich door zijne gemeente leiden laat, in stede dat hij háár leide. Verwende kinderen, aan wie men vroeger den vinger heeft gegeven, vorderen met der tijd de geheele hand, en is men dan genoodzaakt hun die te weigeren, dan zijn ze juist het felst gebeten op wie hen verwend hebben; want tegenover dezen, meenen ze, zijn zij in hun goed regt.

{==718==} {>>pagina-aanduiding<<}

Overigens, welken toon men in dit boek aangeslagen zal vinden, laat zich met tamelijke zekerheid vooruit berekenen, wanneer het ons op den titel wordt aanbevolen als voorzien met een ‘Voorwoord’ van den beruchten du cloux, den waardigen geestverwant der de cock's en scholte's van 1833, die, als de salamander, zich liefst in 't element des vuurs schijnt te bewegen. Wanneer wij hem hier hooren praten van ‘zich te laten uitwerpen en met geweld uitzetten’, dan voelen we ons geneigd en geroepen, hem eerstens te herinneren het spreekwoord: ‘Zoo als de waard is, vertrouwt hij zijne gasten’; en tweedens aan het epigram van staring, waar de dichter den titel: Verkeerd Bejag boven schreef:

Ik hits de Levenden verkettrend aan elkaâr: 
Ik trek de Dooden in hun grafsteê nog bij 't haar, 
En ga gerust langs straat; mijn arbeid is verloren! 
Och, menschen, sloeg mij toch een heldre klink aan de ooren 
Ten lange leste Martelaar! 
 
v.p. 





De Evangeliedienaar, hoe hij wezen en werken moet. Naar het Engelsch van Richard Baxter. Met eene Voorrede van W. MOLL, Hoogleeraar te Amsterdam. Te 's Hertogenbosch, bij Gebroeders Muller. 1857. In 12mo. XL en 225 bl. f 1-50.

De naam van richard baxter verdient voor altijd in eere te blijven. Geboren in 1615, gestorven in 1691, heeft hij lang geleefd, maar ook veel gewerkt, en dat aan de bevordering van het koningrijk der hemelen. Ongeveer 16 jaren was hij leeraar der gemeente van Kidderminster, en werd toen door de Uniformiteits-acte van karel II van zijne dierbare gemeente gescheiden. Uit het tijdperk van deze zijne ambtsbediening dagteekent het werkje, waarvan nu eerst aan het Nederlandsch publiek eene navolging is aangeboden. De evangeliedienaren in het graafschap Worcester waren tot inzigt gekomen van hunne verpligting om ieder der leden hunner gemeente afzonderlijk te leeren en te onderwijzen. Zij besloten tot het doen van boete en tot het afsmeeken van Gods zegen over hun opgevat voornemen den 4den December 1655 binnen Worcester zamen te komen; baxter werd verzocht bij

{==719==} {>>pagina-aanduiding<<}
die gelegenheid te willen prediken, ten gevolge waarvan hij eene zeer lange verhandeling over de heerlijke woorden Hand. xx:28 opstelde. Hij had het plan haar gedeeltelijk voor te dragen, doch werd hierin door ligchaamszwakte, waaraan hij zijn geheele leven door leed, verhinderd, maar deed later het opgestelde drukken. In onzen tijd werd het nog eens woordelijk in Engeland herdrukt, en ook door brown verkort in 't licht gezonden. Het mogt in dien verkorten vorm vier uitgaven beleven, en er werd zoowel eene Fransche als eene Duitsche vertaling van geleverd. Prof. moll vond tijdens het begin zijner Evangelie-bediening als bij toeval het werkje in een boekwinkel, en de kennis, nu twintig jaren geleden, er meê gemaakt, deed hem het lief krijgen en als Hoogleeraar met aandrang aan zijne leerlingen aanbevelen, ja zelfs één van dezen, dien hij daarvoor geschikt rekende, aanmoedigen om het voor Nederland te verkorten en te bewerken. Zietdaar, lezers! in korte woorden de geschiedenis van het lieve boekje, dat Ref. u aankondigt.
Hij mag tot zijn bijzonder genoegen beginnen met veel goeds te zeggen van baxter's werkje, zoo als het nu voor hem ligt. Die vertaler of bewerker was voor zijne taak uitstekend bevoegd; hij moet een waardig Evangeliedienaar zijn, die sympathiseerde met zijn boek, dat hij moest overgieten; hij verstond de taal waarin het geschreven, en, wat ook veel beteekent, het hart waaruit het gevloeid is. Zijn ‘inleidende brief’ aan een medebroeder deed ons regt goed, even als het eenvoudige Voorberigt van Prof. moll. Beide hebben ééne kleur, ademen éénen geest: leermeester en leerling hebben veel van elkander. Het boek zelf kan door geen oud of jong Evangeliedienaar zonder vrucht gelezen worden. Baxter spreekt met bezielenden ernst, met warm geloof, op hartelijken toon over het ambt der Evangeliebediening; hij beschaamt, hij vertroost, hij vermaant en wijst den waren weg - alles uit geloof tot geloof. Al gaf hij niets anders dan die allertreffendste ontwikkeling van dat ‘hebt acht op u zelven!’ al bond hij ons niets op het hart dan de overtuiging, dat wie christus wil prediken zelf Christen moet zijn, en moet opwassen in den Heere, hij zou verdienen hoog geprezen en sterk aanbevolen te worden. En hoeveel meer nuttige wenken zijn er niet in dit geschrift bijeenverzameld, getuigende van groote menschen-
{==720==} {>>pagina-aanduiding<<}
kennis, van het diep gevoel, dat de roeping des Evangeliedienaars hoogst gewigtig is, en van gemeenzaamheid met den weg, waarlangs de zielen, vooral ook van eenvoudigen, moeten geleid worden, om christus te vinden en in het geloof geworteld te worden. Het kan niet missen, of zulk eene taal, als hier gevoerd wordt, moet weldadig, moet zegenrijk werken op den jeugdigen leeraar, die zijn ambt staat te aanvaarden, en verfrisschend op wie korter of langer in de bediening geweest zijn.
Evenwel gelooft Ref., dat de lezing velen moeite zal kosten, gelijk dat bij hem het geval was: de waarheid in eere! Hij heeft bezwaarlijk om de kern de schaal kunnen vergeten, en hij vreest dat er meer zullen zijn, die, hoewel de Vertaler al verkort heeft, verbazend zullen gehinderd worden door dat onbegrijpelijk omslagtige, dat het boekje ontsiert. Herhalingen komen telkens voor en soms zeer digt bij elkander. Er is iets eentoonigs, breedsprakigs in de ontwikkeling en in den stijl: de naturen, die b.v. voor claus harms veel gevoelen, zullen niet zoo dadelijk met eene onbepaalde aanbeveling van baxter instemmen, en haar eerst geven, als zij goed bedenken, wat onwaardeerbare goudkorrels hier op een schotel, die wel tienmaal te groot is, worden aangeboden. Ook ten aanzien van dit voortreffelijk werk blijkt het, dat maar zeer weinig boeken voor alle tijden bestemd zijn.
En dit blijkt te meer als wij op den inhoud letten, en op de zaak, die vooral gedreven wordt: de persoonlijke bekendheid met en het afzonderlijk onderwijzen van gemeente-leden. De Vertaler erkent zelf in eene noot, bl. 152, dat wij dit alles uit den tijd, waarin baxter leefde, moeten verklaren. Ja, veel daarvan kunnen we nu nog wel in overweging nemen en navolgen, maar andere tijden hebben toch geheel andere behoeften. Die dagen, waarin geene geregelde katechisatiën schijnen gehouden te zijn, komen niet in vergelijking met de onze. En daar nu b. van een bij zich aan huis laten komen van familiën spreekt om die eigenlijk te katechiseren, geeft het verschil van tijden voor het aanklagend geweten van den Evangelie-dienaar onder ons eene niet te misbillijken uitvlugt, zelfs bij het hooren van de ernstigste taal. - Ook is de voorstelling van 's menschen behoudenis veel te methodistisch, dan dat die bij de meesten onder ons ingang zou vinden. - En

{==721==} {>>pagina-aanduiding<<}
zou dan nog niet het geheel aanleiding geven tot een idealiseren met de kracht der pastoraal, dat wij bij aankomende Evangelie-dienaars ongaarne missen, maar dat niet behoeft gevoed te worden ten koste van latere grievende teleurstelling en verslapping? Onlangs las Ref. in de Godgel. Bijdragen een ‘Brief van een' bejaarden aan een' jongen predikant’, waarin veel, zeer veel levenswijsheid is weggelegd, ofschoon de herderlijke zorg er wel wat heel prozaïsch wordt behandeld: juist het tegendeel van baxter. En niemand, die de geesten kan beproeven, zal toch voor dien bejaarden predikant weinig crediet hebben: die geeft toch ook acht op zich zelven. Zou de waarheid niet in het midden liggen?
De lezing van baxter's boekje heeft ons verlangen naar een echt Hollandschen baxter uit de tweede helft der negentiende eeuw zeer levendig opgewekt. Zou de edele Vertaler nu of later misschien niet als zoodanig kunnen optreden?






De terugkeer van Hugo de Groot tot het Katholiek geloof. Naar aanleiding van het werk van den Heer Broere, Hoogleeraar aan het Seminarie te Warmond. Te Amsterdam, bij E.S. Witkamp. 1857. In gr. 8vo. II en 38 bl. f :-40.

Het boek, waarin Prof. broere uit de schriften van hugo de groot heeft gemeend te kunnen bewijzen, dat deze onvolprezen man bij zijn voortgaand onderzoek van de Christelijke godsdienst van lieverlede meer geneigd is geworden om het Protestantisme af te zweren en in den schoot der moederkerk terug te keeren - dat boek heeft veel gerucht gemaakt en is zeer verschillend beoordeeld. Sommigen hebben het aangemerkt als eene listige poging om eenen man, wiens schriften bij verlichte Protestanten in hooge achting staan, in minachting te brengen; anderen als eene mislukte proeve om door allerlei spitsvindigheden en woordverdraaijingen voor het Romanisme den roem te bedingen van een der beroemdste Nederlanders, zoo al nog niet uitwendig, dan toch met hart en ziel, uit de dwalingen van het Protestantisme terug te voeren tot den schoot der alleen zaligmakende kerk; waaruit dan zou moeten blijken, dat iemand als de groot, dat is iemand van uitgebreide kennis, helder oordeel, opregte waarheidsliefde,

{==722==} {>>pagina-aanduiding<<}
gepaard met diep en rijp onderzoek van de Christelijke waarheid, wel eindigen moet met zich in de armen van Rome te werpen.
Wij zijn niet geroepen om hier het boek van broere zelf te beoordeelen, en kunnen ook volstaan met daaromtrent te verwijzen naar hetgeen Dr. diest lorgion in Waarheid in Liefde, en glasius in het Bijblad tot de Kerkelijke Courant hebben geschreven. Op andere wijze wordt de redenering van den Warmonder Hoogleeraar aangevat door den ongenoemden schrijver van de aan het hoofd dezer aankondiging vermelde brochure, en met evenveel juistheid als scherpzinnigheid uit het door broere geschrevene afgeleid, hoe deze, zijns ondanks waarschijnlijk, de Protestantsche beginselen veel meer huldigt, dan men van eenen Professor aan een R.K. Seminarie zou verwachten. Dit is niet het eenige gezigtspunt in dit stukje, maar dat, hetwelk ons het meest in het oog viel, en waarbij wij ons daarom dan ook enkel willen bepalen.
Broere erkent, dat de groot's begrip aangaande de ‘Kerk’ was, dat de Roomsche zich ten onregte de Kerk noemt, aangezien ook die kerken, welke in geene de minste betrekking staan tot Rome of den Paus, b.v. de Grieksche, de Syrische, de Armenische, evenzeer tot de Katholieke, d.i. algemeene kerk behooren als de Roomsche. En ondanks dit begrip merkt broere den grooten hugo aan als in wezenlijkheid teruggekeerd tot de moederkerk. Onmiddellijk volgt daaruit, dat, volgens broere, het geloof in de opperhoofdigheid van den Paus niet noodzakelijk is, zal men tot de Katholieke, algemeene, Kerk behooren. Er volgt tevens uit, dat de Heer broere, die ambtshalve de R.K. godgeleerdheid aan aanstaande geestelijken onderwijst, de Protestanten houdt voor leden der algemeene Christelijke Kerk, staande alzoo niet extra ecclesiam, maar in ecclesia. Wij zeggen met het voor ons liggende stukje: ‘dit kan onder de verblijdende teekenen van den tegenwoordigen tijd geteld worden.’
Broere erkent, dat de groot de onfeilbaarheid van den Paus bepaald ontkende. En des ondanks houdt broere hem voor een goed Katholiek, in wezenlijkheid teruggekeerd tot de moederkerk. Onmiddellijk volgt daaruit, dat, volgens broere, het geloof in 's Pausen onfeilbaarheid geen onvoorwaardelijk noodig bestanddeel is om tot de moederkerk te

{==723==} {>>pagina-aanduiding<<}
behooren. Spreekt zoo een Hoogleeraar aan een R.K. Seminarie, dan houden wij zulks mede ‘voor een grooten vooruitgang.’
En die vooruitgang kan, dunkt ons, niet achterblijven. Bewijzen de uiterste krachtsinspanningen van het Ultramontanisme zelve niet, dat men zich bewust is van de helling, op welke men staat? Zijn de overdreven vorderingen, die men laat gelden, geen doodstuipen? Krachtsontwikkeling, zegt het Ultramontanisme; maar tegenover wien die krachtsontwikkeling? Tegenover het Protestantisme, dat men wegkwijnend en wegstervend noemt? In den boezem der Kerk zelve bereidt zich, naar onze overtuiging, de dageraad voor van eenen beteren dag; en zoo moet het ook. Of wij, Protestanten, onze Roomsche medemenschen pogen verlichter te maken, dat helpt niets - zij willen het van ons niet ontvangen. Maar gelijk hervorming in het algemeen niet van buiten moet worden aangebragt, maar van binnen moet uitgaan uit gevoel van behoefte aan hare noodzakelijkheid, zoo ook het Rome der negentiende eeuw. Dat geschriften als dat van broere uit den boezem der R.K. Kerk voortkomen, is een belangrijk teeken des tijds. En van deze zijde wordt het, als gezegd, in dit wèlgeschreven stukje voorgesteld. Aanmerkingen op kleinigheden zullen wij niet maken, alleen opmerkende, dat men savonarola ‘door het schoone gedicht van onzen de bull aan onze landgenooten bekend’ noemende, toch ook den voortreffelijken historischen roman van ‘Elise’: Eene Star in den Nacht, wel had mogen noemen, zoo mede scherr's Profeet van Florence, enkele jaren vroeger verschenen.




Synopsis hepaticarum Javanicarum, adjectis quibusdam speciebus hepaticarum novis extra-Javanicis. Partim descripsit iconibusque illustravit Dr. C.M. van der Sande Lacoste. Te Amsterdam, bij C.G. van der Post. 1856. In 4to. II en 112 bl., met XXII gelith. platen. f 6-50.

Dit werk, ten gevolge van het gunstige berigt - in de vergadering van 25 April 1856 van de Wis- en Natuurkundige Afdeeling der Koninklijke Akademie van Wetenschappen daarover uitgebragt door den nu reeds overleden verdienstelijken kruidkundige Dr. f. dozy, mede uit naam van Prof. miquel -
{==724==} {>>pagina-aanduiding<<}
bevat eene beschrijving van alle door verschillende natuuronderzoekers op Java gevondene levermossen, waarbij de mikroskopische analyse en afbeelding van een groot getal dezer planten gevoegd is. Bij dezen arbeid stonden den Schr. ter dienste de verzameling van Hepaticae door junghuhn op Java bijeengebragt, alsmede de bijzondere verzamelingen van de H.H. v.d. bosch, buse, dozy en miquel. Daardoor is, volgens het bovengenoemde rapport, het getal der reeds bekende Javaansche levermossen met een zesde vermeerderd. Niettemin heeft juist dit onderzoek den Schr. geleerd - wat trouwens reeds door de wetten van de geographische verbreiding der planten tot eene aan waarschijnlijkheid grenzende zekerheid gebragt was - dat onze kennis van de Javaansche levermossen nog zeer onvolledig is. Want bij dit onderzoek kwamen hem vele verminkte exemplaren voor, die geene volledige beschrijving van de gewassen, waartoe zij behoorden, toelieten, maar te meer wezen op den rijken oogst, welke bij het naauwkeurig doorzoeken van dit door de natuur zoo gezegende eiland nog te wachten is voor onze kennis van deze soort van gewassen.
Niet beter meenen wij verder aan deze verhandeling de wèlverdiende hulde te doen toekomen, dan door een gedeelte van het boven bedoelde rapport van de H.H. dozy en miquel over te nemen. ‘In de verhandeling treft men overvloedig bewijzen aan, dat de schrijver zijn onderwerp volkomen meester en met de geheele litteratuur daarvan vertrouwd is. Op weinige uitzonderingen na, heeft hij de beschrijvingen van vroeger bekende Hepaticae met de planten zelve vergeleken, en is daarbij, door het bezit van betere en meer volledige plantenexemplaren, in de gelegenheid geweest, om de waarnemingen van zijne voorgangers aan de natuur te toetsen, hier en daar aan te vullen en te verbeteren. - Doch het is niet alleen door eene goede synoptische beschrijving, dat deze verhandeling zich onderscheidt, maar ook daarenboven door de getrouwst mogelijke afbeelding der door den mikroskoop vergroote plantendeelen, voor zooveel die door de enkele beschrijving niet voldoende konden worden opgehelderd: de auteur heeft ook in dit opzigt duidelijkheid aan beknoptheid weten te paren. De bewerking dezer Synopsis beantwoordt naar ons oordeel ten volle aan den tegenwoordigen staat der wetenschap.’

{==725==} {>>pagina-aanduiding<<}

En zoo bekleedt dit werk eene waardige plaats onder de werken der Koninklijke Akademie van Wetenschappen, wier degelijkheid in het algemeen meer en meer ook in het buitenland erkend wordt. Ten gevolge daarvan, maar bijzonder ook door den onvermoeiden ijver van den Algemeenen Secretaris der Akademie, den Heer Prof. w. vrolik, bevat de boekerij van dat geleerde ligchaam tegenwoordig de werken van bijna alle bestaande geleerde genootschappen, door ruil met hare eigene verkregen. En opdat die schatten niet als een dood kapitaal in de boekerij begraven liggen, wordt het gebruik daarvan zoo vrijgevig mogelijk toegestaan, en hebben wij de overtuiging, dat niets ZHGel. aangenamer is, dan wanneer hij daarvan het meest mogelijke nut aan zijne landgenooten - wier nationale eer hij zoo krachtig in het buitenland bevordert - verzekerd ziet.
Maar in de eerste plaats verdient de ijver waarmede de Nederlandsche regering wetenschappelijke onderzoekingen van onze koloniën bevordert, allezins den opregten dank van allen, wier nationaal gevoel het streelt, dat nog onlangs de Nestor der natuurkundige wetenschappen - a. von humboldt - hulde gebragt heeft aan dit haar ijverig streven.
Mogen werken als het hier aangekondigde van Dr. van der sande lacoste den roem, dien de Koninklijke Akademie van Wetenschappen zich meer en meer in het buitenland verwerft, blijven schragen niet alleen, maar steeds hooger opvoeren.




W.F.R. Suringar. Observationes phycologicae in Floram Batavam. Te Leeuwarden, bij G.T.N. Suringar. 1857. In gr. 8vo. 6, XVI, 75 en 12 bl., met 4 gelith. platen, f 2-:; met gekl. pl. f 3-:

Eene prijsvraag, in het jaar 1854 door de Leydsche Akademie uitgeschreven, gaf den Heer suringar, toenmaals Candidaat in de Wis- en Natuurkunde, aanleiding om eene bijdrage te leveren tot de kennis der inlandsche Algen. Zijn arbeid werd door de genoemde Akademie de eer der bekrooning met de van wege Z.M. den Koning voorgestelde gouden medaille waardig gekeurd, en de uitkomsten daarvan, vermeerderd met die welke een voortgezet onderzoek hem sedert

{==726==} {>>pagina-aanduiding<<}
dien tijd deed kennen, vinden we opgeteekend in het voor ons liggende werk. Vooral de omstreken van Leiden en van Leeuwarden, benevens de Zuiderzee-kusten van Friesland en de zeekust van Hoorn en Edam waren het, welke de Schr. voor zijn doel doorzocht, hoewel we hier en daar in het werk de bewijzen vinden, dat hij zich tot deze streken alleen niet bepaald heeft. Ten gevolge van die onderzoekingen heeft de Schr. 50 bekende soorten van Algen als inlandsch kunnen aanwijzen, en beschrijft hij zelfs eenige tot nog toe onbekende vormen, waarvan hij de meeste als variëteiten van bekende soorten, eenige als geheel nieuwe soorten voordraagt.
In de Inleiding spreekt de Schr. over het beginsel van de classificatie der Algen, dat - zoo als hij betoogt - minder dan het bij eene oppervlakkige beschouwing schijnt, verschilt van den grondslag van verdeeling bij de Phanerogamische gewassen, en wijst hij verder, naar het voorbeeld van den beroemden kützing, op de zorgvuldigheid van waarneming, die bij de Algen (en de lager bewerktuigde wezens in het algemeen) noodig is, ten einde men onderscheide tusschen de kenmerken, die aan de soort eigen zijn, en de afwijkingen daarvan, welke hare vertegenwoordigers op verschillende groeiplaatsen soms vertoonen. De platen dienen tot opheldering van twee nieuwe soorten, en van variëteiten van reeds bekende, welke de Schr. aantrof; daarbij van eenige reeds vóór hem beschrevene. Hare uitvoering verdient allezins lof.
Zeer zeker zal het werk onzen Botanici eene welkome verschijning zijn.
z.

s.





Historisch-Romantische Schetsen uit het leven van beroemde, beruchte en geheimzinnige personen, door G. Engelberts Gerrits en W. van den Heuvel. Aflev. 2-6, bl. 49-282. Te Hilversum, bij P.M. van Cleef, Jz. 1857. In roijaal 8vo. Per jaargang van twee Deelen, ieder van zes Afleveringen, f 4-50.

Hoe groot ook onze ingenomenheid met deze Schetsen is, en ofschoon wij er niet aan twijfelen dat zij lezers zullen vinden, wat trouwens uit de lijst der Inteekenaren blijkt, wij zijn aan het publiek en aan ons zelven de verklaring ver-
{==727==} {>>pagina-aanduiding<<}
schuldigd, dat hetzelfde gebrek 't welk in ‘Ons Vaderland van den Heer e. gerrits gevonden wordt, ook dit werk ontsiert: historische onnaauwkeurigheden en misslagen. Wij willen de anachronisme (bl. 79), die jakoba van beijeren tien jaren na haren dood met frank van borselen hertrouwd voorstelt, over het hoofd zien, maar kunnen dit niet, wanneer laatstgenoemde als bezitter van veengronden aan zee voorkomt (veengronden op de Zeeuwsche eilanden?), en wanneer (bl. 177) van den stichter der broederschap van het gemeenschappelijke leven gezegd wordt: dat zijn naam bijna het eenige is, dat de tijd ons van hem naliet. Zijn de Schrijvers dan ten eenenmale onbekend met het door delprat en clarisse over hem geleverde? Op bl. 69 laten zij margaretha van anjou, de verloofde van Engelands Koning hendrik VI, te Verdun aan de Maas in het vaartuig plaats nemen, dat haar naar Engeland, dus door België en Holland heen, zou overvoeren; en bl. 211 laten zij Rotterdams poorters eene sterke vloot toerusten tot bijstand van Jonker willem, ter bevrijding van het door de Vlamingen belegerde Zierikzee. Van reyn, Geschiedk. Beschr. van Rotterdam, in de noot aangehaald, had hen beter kunnen onderrigten.
Met dit gebrek paart zich een ander, t.w. eene mislukte poging ter nabootsing van de verouderde uitdrukkingen en taal van vóór vier eeuwen: eene woon kiezen (bl. 55); hoe droef was mijn ontwaken (bl. 58); het is u bekend, dat het onze wil is, de Prinsessen van ons huis zich niet moeijen met de zaken van Staat (bl. 59); terwijl overigens de geciviliseerde taal onzer dagen gesproken wordt. Die halfslachtigheid is te meer verwerpelijk, omdat men aan het Lotharingsche hof toen evenmin als later van het Nederduitsch wist. Beter gelukt zijn de onzen voorvaderen uit de Spaansche tijden in den mond gelegde woorden, ofschoon het ook daarbij niet aan inconsequenties ontbreekt.
Overigens ook hier dezelfde schoone en boeijende stijl, die met den inhoud maakt, dat men van de lezing noode aflaat. De eerste Schets, getiteld: een Koningszoon (beter: eene Koningin, die de hoofdpersoon is), doet den verterenden gloed aanschouwen van heerschzucht en hoogmoed, die, gelijk gewoonlijk, zich zelven een graf delven, en eene mengeling van hoogheid en laagheid in de Grooten der aarde, die zich door zoo-
{==728==} {>>pagina-aanduiding<<}
genaamde Waarzeggers en Wigchelaars op de onbeschaamdste wijze om den tuin laten leiden. Van eleonora cobham hadden wij meer verwacht. Ligt over haar en glocester's uiteinde een sluijer, de Romantiek had dien kunnen opligten, waarop de belangrijke episode over haar hoop en aanspraak gaf. Nu is de afloop uiterst flaauw. - Nog beter beviel ons de woeste hoeve, het verhaal bevattende van eene gebeurtenis op onzen bodem, uit het laatst der vorige eeuw, als een nieuw bewijs voor de waarheid van het oude spreekwoord: de hemelsche vergelding treedt met langzamen, maar zekeren tred tot haar doel, en vergoedt het uitstel door de zwaarte van straf. Wij zouden het in handen wenschen van elk die twijfel voedt aan het alziend oog dat 's menschen gangen gadeslaat, en aan den almagtigen arm die den misdadiger treft waar hij zich veilig waant. - Erasmus en de pruimen, ofschoon niet nieuw, zal toch met genoegen gelezen worden. - Bossu te Rotterdam is eene wèlverdiende hulde aan Rotterdams heldhaftig, maar ongelukkig kampende burgers tegen Spaansche trouweloosheid en overmagt. Intusschen hadden wij den van den Briel genomen van der laan met zijne Watergeuzen na den beslisten strijd uit de door den vijand overheerde stad laten vertrekken. Na hunne herkenning door bossu en zijn volk was het geen tijd meer om zich daar in het openbaar te vertoonen.
Wie beter voedsel voor zijnen geest verlangt dan het in de gewone Romantiek aangebodene, zal het in deze Bibliotheek, die het nuttige met het aangename vereenigt, vinden.




Cadsandria. Zeeuwsch-Vlaamsch Jaarboekje voor het jaar 1857, verzameld door J.H. van Dale. Vierde jaargang. Te Schoondijke, bij A.J. Bronswijk. 1857. XXVI en 226 bl. f :-90.

Heeft de zeer late verschijning van Cadsandria niet voordeelig gewerkt op papier en druk, de inhoud heeft noch in hoeveelheid, noch in gehalte bij dien van vorige jaargangen verloren.
Vooraan prijkt eene fraaije afbeelding van het nu afgebroken hof te Zande, volgens de aanteekeningen van l.c. meijer,

{==729==} {>>pagina-aanduiding<<}
vroeger een klooster, op het einde der twaalfde of in het begin der dertiende eeuw gesticht, door de Staten van Vlaanderen in 1575 (?) aan willem I met al de daartoe behoorende goederen in het Halster-ambacht toegewezen, en sinds 1645 het eigendom van zijn Huis gebleven. - De hier aangebodene Stukken, van meerdere en mindere waarde, verdienen over het geheel de opneming. Dat van den Verzamelaar: ghijsel hebberecht, vermaner bij de Doopsgezinde Gemeente te Aardenburg, doet de middelen kennen waarvan men zich vóór twee eeuwen meende te moeten bedienen ter handhaving van de Kerkleer omtrent de Drieëenheid, de Godheid van christus en zijne voldoening voor de zonden, tegen het Socianismus, dat zich vooral onder en door middel van menno simons' volgelingen scheen te verspreiden. Het onderzoek van dezelfde hand over den mislukten aanslag op Aardenburg, den 31sten Januarij 1641, stelt het gebeurde buiten twijfel, ofschoon de Archiven der stad er van zwijgen. - Is in onze dagen de aandaeht gevallen op het vroeger verblijf der Egyptenaars of Heidens hier te lande, de Heer h.q. janssen levert daartoe eene Bijdrage door een berigt van hun vertoef te St. Anna ter Muiden in 1555 en 1556, waar zij, ofschoon men zich zoodra mogelijk van die lastige gasten zocht te ontslaan, echter meer mededoogen ondervonden dan elders gewoonlijk het geval was. Ligt over de herkomst, lotgevallen en zeden van dat zwervend volk een sluijer, voortgezette nasporingen, zoo onder ons als in landen waar zij nog gevonden worden, zal dien mogelijk opheffen. - Welkom zullen dezer dagen zijn de herinneringen van hetgeen in den tiendaagschen veldtogt in het westelijk deel van Zeeuwsch-Vlaanderen is voorgevallen, door Dr. h.j. callenfels, die voor een deel ooggetuige, buitendien in de gelegenheid was om veel te
vernemen, ofschoon dan het daar voorgevallene met hetgeen elders plaats had, in belangrijkheid niet is te vergelijken, en op den afloop minderen invloed oefende. Aan den vroeger zoo verheerlijkten, later zelfs van ontrouw verdacht gehouden Kolonel ledel wordt de hem toekomende lof niet onthouden. De volgende schets van zijn karakter geeft den sleutel omtrent het raadselachtige dat men in eenige zijner bestellingen zag: ‘Hij was meer geschikt om onder regtstreeksche bevelen te handelen dan om zelf bevel te voeren. Meer moed dan bedaardheid en beleid bezittende, was hij hevig in

{==730==} {>>pagina-aanduiding<<}
den aanval, maar berekende niet alle kansen, waardoor men hem dan ook ligtelijk van plan kon doen veranderen.’ Zijn Adjudant van andringa de kempenaar treedt in een vrij dubbelzinnig licht op. Intusschen welk eene verandering sinds vijf-en-twintig jaren! Wie had in 1831 kunnen voorzien, dat Belgische en Hollandsche Dichters elkander broederlijk de hand zouden reiken, en dat ook van dezen toonen zouden gehoord worden voor leopold van saksen coburg! Dit geschiedt in de hulde aan jan van rijswijk toegezongen door g.p. roos, terwijl prudens van duyse een Vlaamsch vertellingsken: de Kwezel, levert. Wat bij de gedwongen vereeniging der twee in vele opzigten verschillende volken niet gelukken wilde, en van hooger hand aanbevolen nimmer zoude gelukt zijn, wordt nu, na het bekoelen der hartstogten, vrijwillig gedaan. - Een minder vriendelijken geest ademt het proza-stuk van p. de kok: de Saltsburgsche Emigranten, dat de schuld van hunne grootendeels mislukte nederzetting in het Sluische Vrije ten jare 1733 hoofdzakelijk op hen werpt. Het nader onderzoek en de beslissing van de zaak in geschil aan wie in het bezit der daartoe vereischte bescheiden zijn, overlatende, is het ons toch voorgekomen, dat meerdere kalmte bij den Schrijver dezer Bijdrage tot eene bedaarder en onpartijdiger navorsching zou geleid hebben. Bij al zijne ingenomenheid tegen de Saltsburgers, ziet hij zich echter gedwongen te erkennen, dat de ingezetenen, de zaak te ligt achtende, geene zekere en eenparige middelen beraamd hadden ter voorziening in de kosten van de vestiging der Emigranten, die, reeds bij hunne aankomst met een ongunstig oog beschouwd, eene behandeling ondervonden welke veel te wenschen overliet. Hadde de Auteur zich bovendien kunnen verplaatsen in den toestand van om de belijdenis des Evangeliums
verdreven menschen, die, na eene lange en moeijelijke reis, in een oord aanlandden waar hun alles vreemd was en waar velen hunner het slagtoffer van het klimaat werden, hij zou zich hunne ter neêrgedrukte gemoedsgesteldheid hebben kunnen verklaren, en zich zeker van schimpredenen op hunne armoede hebben onthouden. Armoede is toch geene schande, en waar zij om christus' wil geleden wordt, eene eer. - De herinneringen aan Aardenburg, door b.ph. de kanter; Mijne reis naar een dierbaar huis, door h.j.b.; en Rust in vrede, aandenken aan mijne oudste zuster, door e.f.h.

{==731==} {>>pagina-aanduiding<<}
de wolf, doen het verstand en hart van hunne Vervaardigers eer aan; terwijl ook met genoegen zullen gelezen worden: Zaamslag in zijnen vroegeren toestand beschouwd, door j. van der baan; Petrus Hondius, door a. walraven, en Vader en Zoon, door h.m.c. van oosterzee, benevens de poëtische ontboezemingen van a. de ligny; De Schemeravond, door j. jobse, en De Sterren, door vrouwe david, geb. van peene.
Onder de gedenkdagen, niet zoo rijk als die der laatste twee jaargangen, en waaronder oude bekenden gevonden worden, staat op 28 Jan. 814: karel de Groote overleden, en op 14 April 1533: Prins willem I geboren, die wij meenen, dat onder de overigens uitsluitend op Zeeuwsch-Vlaanderen betrekking hebbende personen en gebeurtenissen niet behooren. De eerste predikatie te Waterland-Kerkje is volgens dezen kalender gehouden op den 3den Maart 1675, doch volgens die van 1854 en 1855 op den 3den Maart 1674. - De Cadsandria vervolge haar loffelijk spoor, maar late, aan hare belofte getrouw, een volgend jaar niet zoo lang op zich wachten!




Ons Vaderland. Historisch-Romantische Schetsen uit de Vaderlandsche Geschiedenis. Van de vroegste tijden tot op heden. Door G. Engelberts Gerrits; met medewerking van Vaderlandsche Geleerden en Letterkundigen. Deel IV, Afl. 19-24. Met vignet. Te Amsterdam, bij Allart en van der Made. 1857. In gr. 8vo. 279 bl. f :-30 per Afl.

Wat wij bij onze vorige aankondigingen van den geest en vorm dezer Schetsen gezegd hebben, geldt ook van de in dit vierde Deel voorkomende. Een vrij goede stijl vereenigt zich ook hier met het gewigt van den inhoud ter aanprijzing van het werk aan allen die Neêrlands Geschiedenis in een bevallig gewaad uitgedoscht wenschen te leeren kennen.
Een blik op den inhoud doet zien, dat voor afwisseling gezorgd is. Van de boorden van den IJssel, waar een woest en vrijheidlievend volk in wilde en alles opofferende geestdrift tot het uiterste voor zijne onafhankelijkheid tegen overmagt strijdt, en ten slotte voor de edelmoedigheid van den overwinnaar bukt, worden wij verplaatst naar het in het opkomen zijnde Lutctiae Parisiorum, om getuigen te wezen van juliaans

{==732==} {>>pagina-aanduiding<<}
overleggingen, die hem na lang beraad aan de roepstem zijner krijgslieden tot het aannemen van den Keizersnaam het oor deden leenen. Met de Friesche benden onder hengist en horst steken wij naar Engelands kust over ter hulp van de door de Pieten en Schotten geprangde Britten; terwijl ten laatste de heerschzuchtige en wreede, maar dappere clovis (hlodowig), voor wiens zegevierende wapenen het grootste gedeelte van Gallië bezweek, ter bane treedt.
Waar zoo veel schoons en goeds wordt aangeboden, hinderen weinig een paar misslagen: de beweerde identiteit der Germaansche Barden en Priesters (bl. 83), en van het tegenwoordige Gelderland met het land der Menapiërs (bl. 91), benevens de afleiding van den naam der Angelen, dien zij reeds vóór hunnen overtogt naar Brittannië droegen, van den hoek (angulus) des lands aldaar door hen ingenomen (bl. 99). Te regt wordt het verhaal omtrent den uit Indië geweken friso, als den stamvader der Friezen en stichter van Stavoren, eene sage genoemd. Waarheid kan er bij zulk eene overlevering ten grondslag liggen. Maar wie vermag ze op dien afstand van eeuwen, en bij gebrek van geschiedkundige oorkonden uit den duisteren voortijd, van de verdichting onderscheiden?
Eene aanmerking houden ons de Schrijvers ten goede! Wij miskennen geenszins de waarde van ééne enkele der hier geleverde Schetsen, en zouden naauwelijks weten aan welke wij de voorkeur moesten geven. Maar eene andere vraag is het: of zij alle aanspraak hebben op eene plaats in dit werk? Was de verzoeking sterk, om de schrale berigten omtrent het behandelde tijdvak van elders aan te vullen, dit wettigt nog in een werk: ‘Ons Vaderland’, de behandeling niet van gebeurtenissen die in andere landen zijn voorgevallen, en van personen die elders hunne voornaamste rol gespeeld hebben, en die niet dan gedwongen aan de Geschiedenis van ons volk worden vastgenknoopt. Wij hebben er vrede meê, dat het ‘woud zonder genade’ bij Doesburg gesteld wordt, en dat juliaan en charietto aldaar tegen de Chamaven gestreden hebben Maar des eerstgenoemden verdere lotgevallen, zijn verblijf te Parijs, zijne ontwerpen en optogt tegen zijn zwager, den regerenden Keizer konstantijn, en zijn strijd tegen de Persen, behooren niet tot de Vaderlandsche Geschiedenis, al had hij dan ook in zijn leger Salische en Chamavische hulpbenden.

{==733==} {>>pagina-aanduiding<<}
Met gelijk regt kon zijn levensloop opgenomen worden in de Geschiedenis van elk volk waaruit met hem zijn opgetrokken. - De overtogt der Friezen onder hengist en horst tot bijstand van hunne Britsche bondgenooten, staat op zijne plaats. Maar de volgende geschiedenis van het Koningrijk Kent kon even goed gemist worden als die van Engeland onder Koningin anna na den dood van willem III. - Voor het breedvoerig relaas der daden van den eersten clovis had een beknopt verslag kunnen volstaan. Want niet in Noord-, maar in Zuid-Nederland en in Frankrijk lag het tooneel zijner bedrijven.
Even als vroeger omtrent germanicus, hebben de Schrijvers hier veel te ver uitgeweid. Waar zou het heen, indien het kortstondig vertoef van een vreemden heerscher op onzen bodem regt gave tot het opnemen van zijn ganschen levensloop in onze Historie, of wanneer eene tijdelijke verbindtenis met, of onderwerping aan een uitlandsch gebied moest leiden tot eene ontvouwing van hetgeen in de andere deelen van dat gebied is voorgevallen? De Romeinsche Geschiedenis ten tijde van caesar, augustus, tiberius tot den val van het Rijk, de Frankische onder de pepijns, karel martel, karel den Groote, en hunne naaste opvolgers, en de Beijersche, Bourgondische, Oostenrijksche en Spaansche in de dagen toen de Vorsten uit die huizen over ons regeerden, zouden dan ook in de Geschiedenis van ons land moeten behandeld worden. Maar kan dit onmogelijk, het is te vreezen, dat door de nu gevolgde methode het werk, dat reeds uit vier Deelen bestaat, eene uitbreiding zal verkrijgen, die de lezers zal afschrikken, en die, met het oog op den titel en op de belangrijke eeuwen die volgen moeten, dient vermeden te worden.





De doorgraving van de landengte van Suëz. Door J.P. de Bordes, 1ste Luit. der Genie. Met eene kaart. Te Zutphen, bij W. Thieme. 1857. In gr. 8vo. II en 74 bl. f 1-:

De doorgraving der landengte van Suëz en hare gevolgen voor Nederland en zijne Koloniën. Door Mr. R.J.W.C. Bake. Te Haarlem, bij A.C. Kruseman. 1857. In gr. 8vo. IV en 106 bl. f 1-10.

Onder de gewigtige vraagstukken van den tegenwoordigen

{==734==} {>>pagina-aanduiding<<}
tijd bekleedt zeker dat, wat het onderwerp uitmaakt van de beide bovengenoemde werkjes, eene hoogst voorname plaats. En geen wonder! want er is geen diepgaande, geen ingespannen overweging toe noodig, om te beseffen dat de wijziging in den vorm van het vasteland aan te brengen, en de kosten daarmede verbonden, niet te vergelijken zullen zijn met de groote wijzigingen, welke ten gevolge van die doorgraving in het leven en werken der volkeren zullen ontstaan, wanneer - de verwachtingen en berekeningen der voorstanders van de doorgraving bij eventuëel doorzetten van het ontwerp niet zullen blijken ten éénenmale ongegrond geweest te zijn. Een der beroemdste geografen van den tegenwoordigen tijd zegt ten aanzien van de gevolgen, welke het plan zal kunnen hebben: ‘Al was het mogelijk om eene brug te leggen van Calais naar Dover, of wel om Europa op die wijze met Amerika te verbinden, dan zou dat op het onderlinge verkeer der volkeren en hunne wederzijdsche krachtsontwikkeling op verre na niet dien invloed hebben, als het wegnemen van de brug, de smalle strook lands, die Azië met Afrika verbindt. Want voor den wereldhandel zijn de zeeën en zeeëngten onze bruggen; zij brengen landen en werelddeelen digter bij elkander en zijn de eerste voorwaarde voor eene spoedige gemeenschap tusschen ver van elkander verwijderd wonende volkeren. Een kanaal, dat de Roode met de Middellandsche Zee verbindt, zou de Indische, Chinesche, Japansche wereld, Australië en Polynesië, Oostelijk Afrika, enz. met hunne bijna 600 millioen inwoners door elkander genomen, wat den afstand betreft, ten minste de helft digter bij elkander brengen.’
Wel verdient dus het ontwerp de aandacht van de beschaafde wereld in het algemeen, van de handeldrijvende in het bijzonder. Diplomaten beseffen ten volle de groote voorof nadeelen die de doorgraving hun land kan aanbrengen, en zijn dan natuurlijk gunstig of ongunstig ten aanzien van het ontwerp gestemd. Zóó was het voor Oostenrijk wel den ophef waard, dien de minister von brück bij de opening der Triëster spoorweglijn maakte van het plan waarbij Oostenrijk in zijne handelsplaatsen aan de Middellandsche Zee bijzonder gebaat zou zijn. In Engeland heeft zich, zoo als bekend is, de eerste minister Lord palmerston, nu reeds ten derdenmale, met klem tegen het ontwerp verklaard, eensdeels als strijdig

{==735==} {>>pagina-aanduiding<<}
met het belang van den Engelschen handel en van den Staat, anderdeels wijl het ten gevolge zou hebben, dat Egypte zich langzamerhand aan het oppergezag van Turkijë zou onttrekken. Tegenover die zwaarwegende stem verheft zich in Engeland zelf eene partij onder den handelsstand, die onlangs te Londen in de City eene vergadering hield, waarin als uitgemaakt aangenomen werd, dat Engeland van de doorgraving bijzonder goede en belangrijke resultaten te wachten had. Van uit Frankrijk schijnt men zich zelfs niet te ontzien Lord palmerston ter zake van deze meening persoonlijk aan te vallen. Men leze hierover slechts de opstellen van het Journal des Débats. Trouwens, voor Frankrijk bestaat reden genoeg om - vooronderstellend, dat de Suëz-waterweg op den duur als handelsweg bruikbaar bleek te zijn - de doorgraving der landengte te wenschen. Zijne plaatsen aan de Middellandsche Zee zouden er ongetwijfeld veel voordeel van hebben en een goed deel van den wereldhandel tot zich trekken. Of de Fransche regering, misschien ook om staatkundige redenen, den afstand, die dit land van de Engelsche Oost-Indiën scheidt, verminderd wenscht te zien, ligt niet zoo geheel verre, en het schijnt wel dat de Engelsche luipaard op zijne hoede is en niet zoo gretig de voordeelen, die hem van den kant van Frankrijk geboden worden, durft aan te nemen. ‘Zoo als de waard is, vertrouwt hij zijne gasten’, en ‘timeo Danaos et dona ferentes’ zweeft bij hun afkeer van het doorgravingsplan den Engelschen staatslieden zeker voor den geest, en we beamen ten volle, wat een geacht Duitsch dagblad in der tijd over deze zaak schreef: ‘Wat Engeland vreest, en zeker niet zonder grond - is, dat de Staten die aan de Middellandsche Zee hun gebied hebben, zoo doende een militairen weg zullen krijgen naar Indië, die schoonste parel aan de kroon van Engeland. Wat men er ook tegen moge aanvoeren - de
geschiedenis van de Dardanellen, van den Sond, enz. toont het groote gewigt aan van sommige wegen ter zee en van plaatsen aan de kust gelegen. De landengte van Suëz was tot nog toe voor Engeland zoo goed als een grendel, voor zijne Oost-Indische bezittingen geschoven, en even als de afgezonderde ligging van het moederland eens zijne groote sterkte was, is het ook een natuurlijk bolwerk voor het Indische rijk, dat het zoo moeijelijk bereikbaar is.’

{==736==} {>>pagina-aanduiding<<}

We achtten het niet ongepast dit een en ander aan onze beschouwing van de hiervoren vermelde werkjes te doen voorafgaan.
De Heer de bordes behandelt het onderwerp meer uit het oogpunt van de technische uitvoerbaarheid van het door de internationale commissie gevormde ontwerp, waarbij zijne zaakkennis duidelijk doorstraalt en zijne onpartijdigheid in het vellen van een eindoordeel hoogelijk te roemen is. Ook de vroegere ontwerpen worden medegedeeld, hunne voor- en nadeelen overwogen, en het geheel nader toegelicht door eene kaart, waarop de rigtingen welke het kanaal volgens de verschillende ontwerpen nemen moest, aangewezen zijn. En dat niet voor alle soorten van schepen met bestemming onverschillig naar welke plaats in den Stillen Oceaan de kortere weg ook eene kortere reis en daarmede aanzienlijke besparing van kosten zal opleveren (wat de hevige voorstanders van de doorgraving zoo gaarne zouden willen doen gelooven), wordt door den Heer de b. op goede gronden betoogd. We kunnen dit werkje allen, die over de gewigtige Suëz-quaestie inlichting wenschen te ontvangen en zich bekend te maken met een oordeel daarover, op onpartijdig onderzoek gegrond, ten sterkste aanbevelen.
De Heer bake hield in de Afdeeling Koophandel der Maatschappij Felix Meritis twee voorlezingen over hetzelfde onderwerp. Deze worden in het werkje, aan het hoofd dezes genoemd, openbaar gemaakt, vermeerderd met de opmerkingen, die bij het gemeenzaam onderhoud na afloop der eerste redevoering door sommige hoorders gemaakt werden naar aanleiding van door den spreker gestelde vragen. De Heer bake behandelt zijn onderwerp vooral uit een historisch en politisch oogpunt; hij tracht te doen uitkomen, dat de ontdekking van de mogelijkheid der vaart om de Kaap de Goede Hoop in de vorige eeuwen het verval van den handel in de Middellandsche Zee ten gevolge gehad heeft, zoodat men reeds daardoor alleen tot wantrouwen geregtigd zou zijn jegens de aanzienlijke voordeelige uitkomsten, die de voorstanders der doorgraving van de uitvoering van dit plan vooruitzien. De Schr. is in de wijze, waarop hij zich tegen het ontwerp verklaart, te hevig, dan dat hij onpartijdig zou kunnen zijn, wat hij dan ook bepaald niet is, hoewel hij zich hier en daar den

{==737==} {>>pagina-aanduiding<<}
schijn daarvan geeft. Meer uitvoerig dan in het werkje van de bordes worden de gevolgen welke de nieuwe waterweg voor den handel van ons land zou kunnen hebben, besproken, voor het geval, dat die weg door de ondervinding mogt blijken voordeelen op te leveren boven den weg om de Kaap. Daarin ligt, onzes inziens, eene voorname aanbeveling van zijn arbeid naast dien van den Heer de bordes, uit welk laatste men de al te ongunstige voorstellingen van den Heer bake der waarschijnlijkheid nader zal kunnen brengen. Overigens erkennen wij gaarne dat laatstgenoemde zeer gelukkig geweest is in de wijze van behandeling van zijn onderwerp, dat uit den aard der zaak, door hier en daar onvermijdelijke opgave van cijfers, ligt dor en vervelend had kunnen worden. Geestige, zelfs scherpe uitvallen, waar het passend scheen, ingevlochten, boeijen telkens op nieuw de aandacht, en mogen vooral bij het uitspreken der voorlezingen daartoe gediend hebben, 't zij dat de hoorders met den spreker eenstemmig dachten, 't zij dat ze van hem verschilden. Bij Ref. zouden die uitvallen, wanneer hij ze had moeten hooren, zeker een levendig verzet opgewekt hebben, dat bij het lezen kalmer bleef. Zoo toont zich de Schr. reeds dadelijk in het begin van de eerste voorlezing een laudator temporis acti, en verwijt hij aan de thans levende generatie, dat zij ‘verkeert in het denkbeeld, dat zulke groote zaken, als in onzen tijd worden ondernomen en somwijlen tot stand gebragt, nog door geen menschelijk wezen zijn beleefd geworden’. En dit snuifje wordt aangeboden ‘niet om het tegenwoordige geslacht met eene beschuldiging van ijdelheid aan te vallen’, zoo als hij op de volgende bladzijde zegt. Dan had hij zich toch moeijelijk scherper en snijdender kunnen uitdrukken, dunkt ons, wanneer het werkelijk zijne meening was. Maar de Schr. heeft nog eene andere grieve tegen de thans levende generatie.
‘Men heeft in onze dagen een bijzonder ontzag voor de cijfers’ - ‘de letters en ook helaas! de letteren raken daarbij in minachting, en moeten zwichten voor de cijfers’, en ‘het is vreemd, dat in onzen vrijzinnigen tijd, de menschen zich door den ergste der tyrannen laten regeren, door het cijfer’. Neen! het is niet vreemd, sedert men met de weegschaal in de ééne en den maatstok in de andere hand meer en meer leert inzien, dat naar maat en getal het heelal bestuurd wordt,

{==738==} {>>pagina-aanduiding<<}
eene waarheid die reeds door pythagoras gevoeld, maar ook alleen gevoeld werd. En het zou geheel onbegrijpelijk zijn, hoe men nog veel vroeger aan de getallen zulk eene geheimzinnige kracht en beteekenis toegekend kan hebben (getuigen daarvan b.v. de godsdienstige gebruiken bij alle volkeren der oudheid), wanneer men niet een donker bewustzijn had gehad van de magt van het getal. ‘Le nombre’ - zegt j. de maistre - ‘est la barrière évidente entre la brute et nous... Dieu nous a donné le nombre, et c'est par le nombre qu'il se prouve à nous, comme c'est par le nombre que l'homme se prouve à son semblable. Ôtez le nombre et vous ôtez les arts, les sciences, la parole et par conséquent l'intelligence. Ramenez-le; avec lui reparaissent ses deux filles célestes, l'harmonie et la beauté; le cri devient chant, le bruit reçoit le rythme, le saut est danse, la force s'appelle dynamique, et les traces sont des figures.’ En wat de bedekt uitgesproken beschuldiging van de ijdelheid der tegenwoordige generatie betreft, eer mag men, onzes inziens, met de Köln. Zeit. van 9 Maart 1855 zeggen: ‘Wovon die Völker Jahrtausende geredet, unsere Zeit sieht es verwirklicht, und sie findet es kaum der Rede werth. Das eben ist das sicherste Kennzeichen von der Grösse der jetzigen Welt-Epoche.’
Doch we willen het den Heer b. niet te kwalijk nemen, dat hij minder op heeft met het geslacht, dat geene aanspraak maken wil op classiciteit. Vooruit! is het wachtwoord van den tegenwoordigen tijd, en de weg daartoe wordt gewezen door de natuurwetenschappen, die zich op cijfers gronden, en is het ongetwijfeld van belang, nu en dan stemmen uit den voortijd te hooren - dat moge zijn om meê te deelen den weg dien we gekomen zijn, de snelheid waarmede die afgelegd is, en vooral ook de afwijkingen van den regten weg, welke de menschheid zich bij hare voortgaande ontwikkeling ten laste liet komen, opdat uit dit een en ander nog zooveel voordeel getrokken worde als kan.
Hoewel we niet hebben willen in gebreke blijven deze opmerkingen te maken als protest tegen sommige uitdrukkingen van den Heer bake, kunnen we zijn werkje ten zeerste aanbevelen voor degenen die vooral in het historische en staathuishoudkundige gedeelte van het Suëz-vraagstuk belang stellen.
z.

s.





{==739==} {>>pagina-aanduiding<<}

Historische Novellen. Door Mevr. A.L.G. Bosboom-Toussaint. Haarlem, A.C. Kruseman. 1857. In gr. 8vo. XVI en 284 bl. f 3-20.

De voorrede, welke Mevr. bosboom-toussaint voor den herdruk harer verspreide Novellen heeft geplaatst, en de aanteekeningen, die zij achteraan heeft gevoegd, maken eene beoordeeling van dezen bundel moeijelijk. De eerste is eene verdediging van den geest en de strekking dezer verhalen, de laatsten zijn eene verdediging van hunne letterkundige en aesthetische waarde tegen de bedenkingen, welke vroegere beoordeelaars hebben gemaakt; blijkbaar worden deze zaken in zeker verband beschouwd, en de ongunstige beoordeeling, zoo die plaats had, voor een niet gering gedeelte toegeschreven aan veroordeeling van den geest en de strekking der novellen. Rec. begint nu met te verklaren, dat hij geen deel genomen heeft aan de Aprilsbeweging, en dat hij ondanks al den ophef, dien Mevr. bosboom-toussaint daarover ook nu weder maakt, daarin heel weinig groots en verhevens heeft gezien. Wanneer de schrijfster deze of hare eigene zaak verdedigt, schijnt het, als of ons goed Hollandsch haar geene voldoende woorden meer aanbiedt, zoodat zij genoodzaakt wordt een aantal onhollandsche woorden te bezigen. Zoo worden wij in de voorrede en in de aanteekeningen vergast op: intimiteit, concipiëren, emotiën, agitatie, machinatiën, combinatiën, meneën, convietie, adherenten, fictiën, opinie, absentie, passie, preoccuperen, falsifiëren, ignoreren, intentiën, communicatie, exercitie van godsdienst, releveren, sujet; waarlijk, als het zoo voortgaat, en gevierde schrijfsters ons dergelijke dingen voor Hollandsch willen opdisschen, dan zullen we spoedig tot de basterdtaal van eene vroegere eeuw terugkeeren. Eene andere aanmerking op den stijl van Mevr. b.t. is te dikwijls vruchteloos gemaakt, dan dat Rec. zou hopen, dat zijne herhaalde bedenking van eenigen invloed zou wezen. Het geldt de (ik zou bijna zeggen, kinderachtige) zucht, om door het gebruik van deze en gene verouderde woorden,
van deze en gene ongewone spraakwendingen en van de gewone verschillende spelling en uitspraak, hare helden en heldinnen te laten spreken, zoo als zij zich verbeeldt, dat men in dien ouden

{==740==} {>>pagina-aanduiding<<}
tijd sprak. Och, laat die kunstjes stilletjes varen! Het blijft altijd een gebrekkig naäapsel. En wanneer men zich in dat punt gelijk wil blijven, tot welke ongerijmdheden en dwaasheden vervalt men, zoodra men zijn verhaal in wat heel ouden tijd verplaatst! 't Is zoo jammer, dat de discipelen ook in dat opzigt niet willen leeren van hunnen éénigen grooten meester, walter scott, die het onmogelijke en bespottelijke van zulk eene wijze van doen in een helder licht heeft gesteld.
Rec. hoopt niet, dat Mevr. b.t. deze aanmerkingen nu zal toeschrijven aan Rec. spijtig gevoel, omdat de voorrede zoo dapper te veld trekt ter verdediging van de Aprilsbeweging. Och neen! Hij laat gaarne hierin ieder zijne eigene meening. Daarenboven, geheel afgescheiden van die beweging, komt de strekking en bedoeling van de daarom ongunstig beoordeelde novellen hem allezins prijselijk en gepast voor. Ze stellen waarheden in het licht, waarop hij het: Zegt het voort! van ganscher harte toepast. Het drietal verhalen: de van Beverens, Jan Woutersz van Cuyck, des Konings Vriend, staan bij hem in verdienstelijkheid boven aan, zoowel om den geest, die uit allen spreekt, als om hunne letterkundige waarde. De historische novelle is hier tot een goed en edel doel gebezigd, en de waarschuwingen der geschiedenis mogen ook op deze wijze wel in het geheugen worden herroepen. Het middelste dezer drie verhalen houdt Rec. voor het beste; het onderwerp was ook het rijkste en treffendste. Ondanks de breede verdediging van Mevr. b.t. blijft Rec. met haren vroegeren beoordeelaar in de Gids instemmen in zijne bedenkingen tegen maria van beveren. Rec. zal nu wel niet zeggen, dat Mevr. b.t. ‘de grofheid pleegt, om haar bij den eersten blik te laten verlieven op Heer adam voogd, een gehuwd man’, maar hij kan toch die ideale zonde van maria hier niet op hare plaats of in haar karakter vinden. 't Zijn van die ideale zonden, waarvan Mevr. b.t. meer houdt, getuige haar Kroon voor karel den Stoute!
Van de overige stukjes verdient de schets uit de belegering van Grave vooral geroemd te worden. Het minst van allen behaagde Rec. Eene herinnering aan eene beroemde vrouw. Ze had zonder schade voor den bundel en ook voor de waardering der beroemde vrouw kunnen achterwege worden gelaten. Niet alles, wat men ééns hier of daar een plaatsje heeft gegeven,

{==741==} {>>pagina-aanduiding<<}
behoeft later der vergetelheid te worden ontrukt door eene herhaalde uitgave. Maar 't is het eenige stuk, wat wij in deze verzameling van vroeger verspreide verhalen zouden willen missen, - al kan Rec. zich ook met den toon van voorrede en aanteekeningen niet geheel vereenigen.

Zaidee. Uit het Engelsch. Twee Deelen. Te Amsterdam, bij P.N. van Kampen. 1857. In gr. 8vo. VIII en 694 bl., met gelith. vignetten. f 6-80.

Een roman waarmede eene gloed-nieuwe Schrijfster, Miss oliphant, hare intrede bij het Engelsche publiek doet, en die, vertaald, met groote aanbevelingen, ook tot ons wordt gebragt. - En wat is er nu van te zeggen? Zeker veel goeds; en toch ook veel dat wel niet bepaald kwaad, maar minder goed is. - Het zoo geheel Engelsche thema van het majoraat vormt den grondslag van het verhaal, en de uitwerking is niet onaardig gevonden. De stijl is levendig en frisch, ja zelfs heeft zij eene soort van originaliteit, en men moet erkennen, dat er in Zaidee aardige tafereeltjes zijn geteekend. Het fantastische karakter van de kinderlijke heldin, haar moed, hare standvastige volharding boezemen belangstelling in, en ook de overige personen zijn tot den einde toe zeer goed volgehouden.
Zietdaar vrij wat goeds, zal men zeggen; dat werk moet volmaakt schoon en onderhoudend zijn! - En toch is dit laatste niet het geval, en wij achten het de jonge dame over het paard tillen, als men haar, zoo als de Vertaler doet, naast bulwer stelt. Naast bulwer! naast dien vorst der romanschrijvers! Als of men die hoogte zoo met éénen sprong kon bereiken! Neen, haar werk verdient slechts dàn toejuiching, wanneer men het beschouwt als dat eener nog ongeoefende pen, waarvan het ook nog vele blijken draagt. Het is onder anderen een gebrek van de Schr., dat zij hare situatiën liever op eene avontuurlijke dan op eene eenvoudige manier tot stand brengt. Wat dunkt u, b.v., van dien ouden Heer, die de manie had om zijne testamenten en contratestamenten tusschen den letterdruk van een oud Grieksch boek te schrijven, en van het vinden van een dier boeken in

{==742==} {>>pagina-aanduiding<<}
de lade van eene oude meid, die, zonder regt te weten waarom zij 't bewaarde, daarmede uit Cheshire naar Ulm was getrokken? - Ook is de verhaaltrant gansch niet vrij van het nationaal gebrek: langgerektheid. - En dan bulwer's genie! die vonken van geest, welke hem, als ware het zijns ondanks, ontspringen, die hij zoo schitterend en in zoo ruime mate over al zijn werk heenstrooit.... vindt men hier iets dat daarnaar in de verte zweemt? Men heeft, zoo ik meen, daarvan een rijken oogst verzameld, onder den titel van Bulweriana, en is dit nog niet gebeurd, welnu, dan kan men het toch doen; terwijl ik vermeen zeer te mogen betwijfelen, of er, zonder groote vorderingen, ooit sprake van eene Oliphantiana zal zijn.
Maar het beoordeelen van een buitenlandsch werk is, in zeker opzigt, eene ondankbare zaak. Voor wien toch schrijft men zijn gevoelen neder? Niet voor den auteur, wien het nimmer onder de oogen komt - ook niet voor den lezer, want wie wacht met het koopen en lezen van een roman op de recensie? Daarom zeggen wij van het werk dan ook niets meer. Men kan het zonder gevaar koopen en lezen, en het zelfs zijne halfvolwassene dochters in handen geven. Het moet echter maar op de dameswerktafel blijven berusten, want het is alleen voor lezeressen geschikt. Voor een lezer zal terstond de zwakste zijde aan 't licht komen. Een schilder zal zeggen: niet onaardig van groepering en coloriet, maar plat en fletsch en zonder diepte; een componist zal het bij een zoetvloeijend wiegeliedje vergelijken; kwam het ooit bij toeval in handen van een kok, dan zou hij het een kraamvrouwenkostje noemen, terwijl het den zeeman ongetwijfeld aan eene bonaccia zou doen denken; misschien op de Middellandsche Zee, met de schoone kust in 't verschiet.... maar toch altijd aan eene verwenschte bonaccia.
De vertaling is zuiver en goed, hoewel het ons minder aardig toeschijnt om uitdrukkingen die alleen op menschen toepasselijk zijn, ook op zaken te zien overgebragt; om b.v. van een huis dat goed wederstand aan den storm biedt, te lezen: het hield zijne kleederen bijeen, en van wilgenboomen: dat zij tot de knieën in 't water stonden. Indien deze beelden in het origineel gevonden worden, had de Vertaler die liever niet moeten overnemen. Het uiterlijk van het werk is zeer net,

{==743==} {>>pagina-aanduiding<<}
en over de lieve vrouwenkopjes, die als vignetten figureren, zullen wij niet te veel zeggen, omdat daarin de eenige verrassing van het verhaal ligt opgesloten.
m.p.h.

Vader Bruno, de Kluizenaar van Overveen, door den Wel-Eerw. Heer J.J. van der Horst, Pr. Versierd met vier koperetsen van den Wel-Ed. Heer J.B. Wittkamp. Uitgegeven door en ten voordeele van de Vereeniging van den II. Vincentius à Paulo te Delft. Te Amsterdam, bij C.L. van Langenhuysen, en te Delft, bij A.M. van Dijk. 1857. In 12mo. VIII en 117 bl. f :-80.

De Heer van der horst doet zich hier kennen als een goed novellist. Hij heeft den ongedwongenen en aangenamen verteltrant, dien de Vlaamsche school met haren hendrik conscience aan 't hoofd van de Fransche bellettristiek heeft afgezien, met den besten uitslag nagevolgd. Ook 't historisch costuum - dat hier overigens enkel costuum is en wezen wil - is loffelijk volgehouden: als kleine vlekjes stippen we aan den bij onze voorouders ongebruikelijken vrouwennaam laura, de onder onzen adel onbekende, maar bovendien te kennelijk aan de karakters der personen ontleende en reeds daarom verwerpelijke riddernamen ‘burgtgraaf grimbald’ en ‘bart van knijp’, en dan de tastbare onwaarschijnlijkheid, dat de drie edelknapen van lockhorst, en met name de jongste, zóó allernaauwkeurigst tot met namen en getallen incluis de door hen bijgewoonde feestelijkheden weten te vertellen. Het Roomsch-Katholieke standpunt des Schrijvers - ofschoon hij het, wat we in hem prijzen, geenszins verloochent - is zóó gematigd, dat het den andersdenkende naauwelijks ergens hinderen zal: ja, eenmaal is 't hem ontsnapt, de traliën, die eene non van haren vader scheiden, ‘onverbiddelijk’ te noemen. Onze éénige belangrijke aanmerking zou dus deze zijn, dat de zeer ware en zeer Christelijke hoofd-idée: ‘Bij de aanvaarding van elken levensstaat moet men zich voorstellen, God alleen daarin te zoeken’, niet helder en bestemd genoeg ontwikkeld zij, om de deur te sluiten voor die menigerlei onrigtige en overdreven toepassingen, waartoe de aan dwaling

{==744==} {>>pagina-aanduiding<<}
onderhevige en tot het exeentrieke geneigde mensch hier niet zelden vervalt. Evenwel, we haasten ons er bij te voegen, dat dergelijke toepassingen, als duidelijk merkbaar is, volstrekt niet in des Schrijvers bedoeling gelegen hebben, en dat ze daarom ook bij iemand, die zich gewend heeft al is 't maar met eene kleine ‘greine zouts’ te lezen, zóó heel ligt niet zullen opkomen.
Wat de uitvoering betreft, 't papier is wat grof en graauw, en de omslag wat hard rood, maar de van de Belgische en Fransche pers herkomstige groote letter - ofschoon hier wel eens òf te flaauw òf te dik afgedrukt - mogen we in zulke werkjes van smaak zeer gaarne zien; terwijl de correctie - en dat is in onze schatting de hoogste lofspraak - niets te wenschen overlaat. De koperetsen van den Heer wittkamp zijn, als kunstvoortbrengselen beschouwd, uitnemend fraai in hare soort: nogtans kan het weêr te voorschijn halen dier ruwe, onduidelijke en min edele omtrekken in de eeuw der lithographiën en staalgravuren bij ons geene sympathie wekkend. Indien echter ergens, dan zeker zijn ze bij een tafereel uit den vóórtijd op hare plaats.
En zoo bevelen we dan dit aanvallige boekje met ruimte in de gunst van elken Protestant zoowel als van elken Katholiek. Dáárom vooral geniete het een goed debiet, wijl de opbrengst zal worden besteed ten behoeve der Roomsche armen van Delft: en dezen behooren immers óók tot de u door uwen Heer nagelaten armen, Protestantsche Christen?

v.p.




Avondrood. Beelden en Herinneringen van eene oude van dagen, door Jonkvr. Marie Louise de Châtelain. Te Amsterdam, bij L.F.J. Hassels. 1856. In 8vo. 150 bl., geb. in blaauw linnen, met eene lithographie. f 1-75.

‘Beelden en Herinneringen van eene oude van dagen, die de wisselingen van het lot heeft gekend, die rijkdom en armoede, vereering en verguizing, liefde en haat heeft ondervonden; die de beproeving van nabij heeft gezien, maar ook dagen van innige, onuitsprekelijke vreugde beleefd. Een oude van dagen, aan welke soms droppelen van uitgelezene bitterheid op de lippen werden gelegd, maar die het ook heeft mogen ondervinden, dat de Hemelsche Vader in goed weet te ver-
{==745==} {>>pagina-aanduiding<<}
keeren 't geen door menschen niet alzoo bedoeld werd, en die aan het einde van de loopbaan genaderd, met herschel tot het besluit is gekomen, dat er maar één werkelijk ongeluk in de wereld bestaat, namelijk God niet tot vriend te hebben.’ Zoo besluit de Schrijfster van dit boekske haar Voorwoord, en gaat het u, waarde lezer! als Ref., dan hebben deze woorden u reeds sympathie voor de ‘oude van dagen’ doen opvatten. Zij getuigen er van, dat de Schrijfster, Christinne als zij is, reeds hier op aarde overvloedige vruchten van haar geloof geplukt heeft. Van waar anders die kalme berusting, waarmede zij van doorgestaan leed gewaagt, die innige dankbaarheid, waarmede zij zich de haar geschonken vreugde herinnert, de volle overtuiging, waarmede zij betuigt tot hetzelfde besluit als herschel gekomen te zijn? Daartoe brengen wijsgeerige bespiegelingen en koude redeneringen ons niet; alleen een vurig, levendig geloof kan zulke vruchten dragen. - Den geest welke in de aangehaalde woorden heerscht, den toon welke daarin wordt aangeslagen, vinden wij overal in het boekje weder; hetzij de Schrijfster haren lezers den eigengeregtige voorstelt, hetzij zij een aandoenlijk tafereel ophangt van de droefheid van een rijk, maar mismaakt meisje, en van den troost, dien het Evangelie ook voor deze over had, hetzij zij hare herinneringen mededeelt van Italië, den Vesuvius, de vallei Aösta, altijd treft het gemoedelijke dat
in hare beschouwingen ten grondslag ligt. Velen zullen met Ref. niet overal met de Schrijfster eensdenkend zijn, vooral daar niet, waar zij aan hare dogmatische gevoelens lucht geeft; maar het moge ook weder uit deze bladen blijken, dat het geloof niet bestaat in het aanhangen van zekere dogmata; dat bij het grootste verschil van meening daaromtrent, éénheid van geloof kan bestaan.
Met ingenomenheid kondigt Ref. het werk van de Jonkvr. de châtelain aan; in vele kringen stichte het schrijven van de ‘oude van dagen’ zijn nut. Vooral vindt Ref. het aanbevelenswaard in het geval dat ouders aan hunne dochters, die de jaren des onderscheids bereikt hebben, een boekgeschenk wenschen te geven. Met den wensch dat de eerbiedwaardige Schrijfster door de overtuiging van met hare Beelden en Herinneringen in veler harten een goed zaad gestrooid te hebben, eenige oogenblikken van ware vreugde moge genieten, besluit Ref. deze aankondiging.





{==746==} {>>pagina-aanduiding<<}

De Fortuinzoekers. Een Zee-Roman van A.J. Dieperink. Twee Deelen. Te Amsterdam, bij Gebroeders Kraay. 1857. In gr. 8vo. 449 bl., met gesteendrukte titels en vignetten. f 5-50.

Een oorspronkelijke Zee-Roman! Voorwaar, een vreemd verschijnsel, dat ons te aangenaam was, dan dat Ref. niet reeds met eenige ingenomenheid deze fraai uitgevoerde boekdeelen ter hand zou nemen. Wij hoopten dat de lezing ons niet te leur stellen zou, en in waarheid, wij kunnen verklaren, na met dieperink's pennevrucht kennis gemaakt te hebben, dat wij deze lectuur met ruimte ieder durven aanbevelen.
De Auteur verplaatst ons op een door onze letterkundigen nog niet of zelden geëxploiteerd terrein, in 't hartje van Australië, van 't goudland waarhenen zoo menige blik zich wendt, en zijn thema heeft dus bij de gave der nieuwheid ook dat vooruit, dat het ‘le mérite de l'apropos’ bezit.
Menigeen zal toch wel eens met het leven in Melbourne of Geelong kennis willen maken; de fortuinzoekers op hun terrein zien arbeiden en strijden tegen een vreemd klimaat, vreemde zeden, en bovenal tegen de vermoeijenissen eener onderneming, die, zoo wij vertrouwen, in Nederland nog wel onder de zeldzame behoort en tot de gewaagde gerekend wordt.
Vóór wij echter daar naderen, brengt de Auteur ons aan boord van de ‘Stad Arnhem’, een Hollandschen koopvaarder, die te Londen naar de hoofdstad van het nieuwe Eldorado zeilreê ligt. Op bevallige wijze brengt hij ons in kennis met de verschillende passagiers, die de bodem naar het land hunner droomen zal heenvoeren, en ongezocht en ongekunsteld weet hij ons op de hoogte te brengen van de wijd uiteenloopende redenen, waardoor ieder tot de landverhuizing wordt gedreven. 't Meest weet hij onze belangstelling op te wekken voor een jong meisje, die, als verloofde, den man harer liefde te Melbourne zal wedervinden, nadat deze een paar jaren zich aldaar heeft gevestigd. Haar ter zijde staat eene gehuwde vrouw, wier echtgenoot aan vreemde kust vond, wat het moederland hem weigerde, brood en welvaart voor zich en de zijnen. Mogt Mrs. lensley de goede genius van de onervarene sarah wilton genoemd worden, ook haar booze geest bevindt zich binnen de beperkte ruimte van het schip in de persoon

{==747==} {>>pagina-aanduiding<<}
van eene quasi Baronnes de st. breton; eene avonturière, wie 't oude werelddeel geen veld voor haar bedrijf meer ruim liet. Ging de eerste zooveel mogelijk den omgang van sarah met een jeugdig passagier charles savage tegen, iemand die geen juist begrip van de positie eener verloofde scheen te hebben; de laatste werkte de ontkiemende neiging van het tweetal in de hand, zoodanig zelfs, dat het jonge meisje den man die haar in Melbourne verlangend inwachtte, niet meer onder de oogen durfde treden, en zich overgaf aan den verleider, die dan op 't eind ook niets meer dan een laaghartige ellendeling bleek te wezen. Heeft sarah den Auteur de stoffe tot eene hoofdpersone voor zijn roman geleverd; de overige reizigers, ep daaronder vooral zekere weisserbach, gaven hem gelegenheid den aan boord aangevangen draad op het eigenlijk terrein der goudzoekers verder af te spinnen.
Reeds tijdens de reize doet dieperink ons de karakters kennen, die hij in de gouddistrikten en in Melbourne verder voor zijne lezers ontwikkelt. Hij heeft, wat het zeeleven betreft, nieuwe détails gekozen; wij missen hier de beschrijving van een storm of windstilte, die in dergelijke romans ‘recu’ schijnt te zijn; daarentegen schetst hij ons andere gevaren aan boord, die, wel is waar minder zigtbaar, desniettemin van oneindig gewigt voor lading, schip en reizigers wezen kunnen, en onzes erachtens op eene reis naar Australië in allen deele zoo zeldzaam niet moeten zijn.
Met levendige kleuren wordt het bestaan en de omgeving van den goudzoeker geschetst. Nu eens zien wij hem gebogen onder 't juk van ontbering en armoede, dan weêr met oogen glinsterend van vreugde, wanneer zijne spade 't edele metaal aan den grond heeft ontwoekerd. Nu, arbeidende in 't zweet zijns aanschijns, dan levende van misdaad, plundering en moord; hier, te midden van het gebrek en het lijden, de waarachtige vriend zijner makkers, daar de vijand en de verrader, zoo spoedig een gevonden goudklomp de hebzucht of de begeerte naar een onverdeeld bezit daarvan heeft opgewekt.
Waar wij Melbourne binnentreden, leidt hij ons in eene plaats, die reeds in hare ontwikkeling bewijst eene schoone toekomst voor zich te hebben; zijne beschrijvingen van het leven in de hoofdstad zijn bevallig en boeijend; wie scheepsgezagvoerder is en nog tijd genoeg over heeft om een goeden

{==748==} {>>pagina-aanduiding<<}
IIollandschen zee-roman te lezen, hij zal in kapitein stadvliedt den man zien geteekend, die, waar hij in de Hodsonsbaai het anker vallen laat, van niemand zijner bemanning dan van zich zelven meer zeker is. Goud zoeken schijnt voor den matroos met goud vinden synoniem; goud vinden 't zelfde als plotseling rijk worden zonder moeite of inspanning; wat wonder, dat het land hen meer trekt dan de bodem waarop zij het naderden, en desertie gewoonte, trouw aan 't aangegaan akkoord daar zeldzaamheid is.
De ruimte is ons niet gegund des Heeren dieperink's arbeid meer in 't breede te bespreken. Wat wij er van zeiden, zij echter genoeg om ieder dringend aan te bevelen, zich het genot van de lezing niet te onthouden, maar veeleer zoo spoedig mogelijk zich eenigen tijd nuttig en aangenaam bezig te houden met de kennisneming van dezen flink en boeijend geschreven oorspronkelijken Zee-Roman.




De Familie clareton, of de vervolgden om des gewetens wil. Een Verhaal uit den tijd der eerste regeringsjaren van Karel den II van Engeland. Uit het Engelsch van Charles B. Tayler, door L. van Erpecum. Te Amsterdam, bij C.L. Brinkman. 1856. In gr. 8vo. 256 bl. f 2-50.

Wie gaarne een boek in handen neemt, dat tot gevoel en verstand beide spreekt, hem raden wij de kennismaking met deze ‘Familie clareton’ aan. De zegepraal der Episcopale Kerk in Engeland tegenover de gebannen Presbyters, is met fiksche trekken geteekend, terwijl de godsdienstige strekking, welke aan den roman ten grondslag ligt, dien eenige meerdere waarde geeft, dan de misschien vrij dagelijksche intrigue dezen arbeid wel zou waarborgen. De beide broeders clareton en de lotgevallen der hunnen boezemen den lezer belangstelling in, vooral daar bij verschil van toestand toch éénheid des geestes bij beiden zich verried, onberispelijk naar de wereld, opregte kinderen Gods, ware Christenen als zij heeten mogten.
Met een aanbevelend woord zou Ref. dus kunnen volstaan, had de Vertaler niet eenige kastijding verdiend. De Heer van erpecum bleek in geenen deele de op zich genomen taak meester; ten bewijze, enkele proefjes uit vele:

{==749==} {>>pagina-aanduiding<<}

Bl. 15. ‘Het vraagstuk betreffende het geestelijk gewaad en dat van het kruis bij de bediening des doops, en van zekere ceremoniën, de in achtneming of niet inachtneming waarvan tot eene plaats van gewigt was opgevoerd geworden’, enz.
Zonder nog op de ellendige constructie van dezen volzin aanmerking te willen maken, vragen wij of 't woord plaats hier op zijne plaats is, en of 't woordje punt niet beter de meening van den Auteur zou hebben uitgedrukt?
Bl. 45. ‘Ik zal veelligt de kwaden die ik vrees niet beleven.’ Zou 't oorspronkelijk evil niet oneindig beter door rampen zijn vertaald?
Bl. 48. ‘Ik wensch u te spreken over de gemakkelijkheden welke wij uitgevonden hebben ter vermijding dier zonden welke haar opzigt hebben tot de zamenspreking en de wereldsche intrigues.’
Bl. 49. ‘Het zijn twee vossen onder één deken’ (??).
Bl. 59. ‘Van de wonderbare voorzienigheden Gods.’
Bl. 64. ‘Toen het zweet hem in groote bloeddroppelen van het aangezigt stroomde.’
Op bl. 106 is de uitdrukking: ‘zij hebben getracht mij op te warmen met de hoop’, alles behalve fraai te noemen.
Op bl. 181 lezen wij: ‘de uitdrukking van verbazing welke de wezenstrekken van den ridder verwrong.’
Bl. 205. ‘Onindachtig aan de hooge verantwoordelijkheid.’
Bl. 210. ‘Hij stond bekend als iemand van opregte godsvrucht, nuttigheid en vredclievendheid.’
't Zijn slechts énkele staaltjes; wanneer wij lust gevoelden de lijst te completeren, wij zouden den lezer nog eens naar bl. 24, 44, 98, 147, 198 en meer kunnen verwijzen, terwijl de constructie van sommige volzinnen op bl. 74, 75, 103 en 104 den lezer omtrent de bedoeling van den Auteur in het duister laat.
't Is jammer dat een degelijk boek aan dergelijke onbevoegde handen werd toevertrouwd; in smakeloosheid wedijvert de uitvoering met de vertaling.





Engelsche Spraakwendingen. Eigenaardige en uitgezochte zegswijzen der Engelsche Taal, uit de beste Schrijvers van de laatste jaren verzameld en van eene Nederduitsche vertaling

{==750==} {>>pagina-aanduiding<<}
voorzien, door den Bewerker van Prof. Bischoff's Fransche Spraakwendingen. Te Zutphen, bij A.E.C. van Somcren. 1856. In kl. 8vo. 120 bl. f :-70.

De inrigting van dit werkje is dezelfde, als die, welke Prof. bischoff in zijne Fransche Spraakwendingen als de geschiktste heeft gekozen. Boven elk der 28 Hoofdstukken, waaruit het bestaat, worden de voornaamste onderwerpen opgegeven, omtrent welke meer of minder ingekleede volzinnen in die afdeeling te vinden zijn. Dewijl het voor leerlingen is bestemd, die reeds goede vorderingen in de Engelsche taal hebben gemaakt, kunnen wij ons volkomen met de wijze van behandelen vereenigen, en gclooven, dat het boek met veel nut in onze Instituten en Gymnasia zal kunnen gebruikt worden.
De Bewerker heeft zich over het algemeen uitmuntend van zijne taak gekweten, en heeft overvloedige bewijzen gegeven van groote belezenheid en ongemeen geduld in het behoorlijk rangschikken der volzinnen onder de rubriek, waartoe zij behooren. Wij mogen echter ééne opmerking niet verzwijgen. Het komt ons voor, dat de Bewerker geen onderwijzer, voorzeker geen praktisch onderwijzer is. Reeds het aandachtig lezen van het Voorberigt deed ons zulks vermoeden: phrases als de navolgende versterkten ons in de opgevatte meening. - Bl. 2: ‘Ik heb mijne handen kapot gescheurd.’ - Bl. 6: ‘Men vertelt ons dat de Bijbel op hunne hand is.’ - Bl. 23: ‘Een hongerige luis bijt sterk.’ - Bl. 34: ‘Wat kan dwazer zijn dan dat eene redelijke en onsterfelijke ziel rondgaat, om kaartjes uit te deelen.’ - Bl. 56: ‘Groen is thans de heerschende kleur.’ (Moet dit voor een' Witz doorgaan?). - Bl. 72: ‘Als de mannen voorgeven verliefd te zijn, kan men zich ligt in hen vergissen.’ (Men late toch eens voor altijd uit schoolboeken die uitdrukkingen weg, welke amor tot hoofdpersoon hebben!) - Bl. 88: ‘Zijne vrouw heeft de broek aan. - Bl. 92: ‘Klets! klets! hij gaf hem voor zijn achterste.’ (Welk onderwijzer kan dien volzin in eene school overhooren, zonder zelf aanleiding tot wanorde te geven?). - Bl. 108: ‘Bij de zaligheid mijner ziel!’ (Waartoe die vloek? want de Engelsche uitdrukking: ‘As I have a soul to be saved!’ is niets anders). - Bl. 114: ‘De hemel gave dat zij een man ware’, enz.
Februarij 1857.

l.a.h.





{==751==} {>>pagina-aanduiding<<}

A Day Well Spent. Eene bijdrage tot de kennis der Engelsche Volkstaal, met vele ophelderingen, geschikt tot Vertaalboekje voor middelbare scholen(,) enz., door L. Rijnenberg, Privaat-Onderwijzer te Dordrecht. Met aanbeveling van den zoo gunstig bekenden Schrijver J. Kramers, J.Z. Te Dordrecht, bij J.P. Revers. 1857. In kl. 8vo. 64 bl. f :-35.

Boileau zegt ergens: ‘Sans mentir, l'avarice est une étrange rage.’ Minder poëtisch, maar even waar, zou men soms zeggen: La rage d'écrire est une étrange rage, als men boeken ziet verschijnen, waarvan men bij mogelijkheid het nut niet kan gissen, dat de Schrijver er zich meê voorstelt te doen. Zulks was het geval waarin wij waren, bij het lezen van het bovenstaand werkje, dat schijnt te moeten dienen als toespijs of versnapering onzer studerende jeugd opgedischt, na een uur van drukke studie. Of dat doel bereikt zal worden, komt ons, niettegenstaande de goede meening van ‘den zoo gunstig bekenden Schrijver j. kramers, j.z.’, uitgedrukt in een het werkje voorafgaanden brief van ZEd., zeer twijfelachtig voor. De Uitgever moge zulks na verloop van tijd, misschien ter onzer logenstraffing, eens uitmaken. Ons lijkt de Farce van john oxenford, esq. weinig of liever in 't geheel niet interessant, terwijl de Bewerker, de Heer rijnenberg, in zijne noten en verklaringen verre is van 't bewijs te leveren, het stuk overal zelf begrepen te hebben. De volgende opmerkingen mogen hiervan getuigen:
Op pag. 7 leest men: - not but he is a rich relation, 't welk in eene noot gezegd wordt te beduiden: als hij maar niet - ware. De eenige vertaling is: wel is hij een rijke bloedverwant, enz.
Op pag. 8 wordt het voor hen, die 't Engelsch leeren, moeijelijk te verstaan in the way of business niet vertaald, wel daarentegen het in ieder Woordenboek te vinden puppy; terwijl verder concern door beroep, in plaats van door zaak, affaire vertaald wordt.
Curieuser nog is de etymologische verklaring van Stupid Jackanapes op pag. 10: Jack, zoo leest men, beteekent huis, ape aap, en te zamen huisplaag. Jackanapes is een aap in cigenlijken en figuurlijken zin; niets meer, niets minder.

{==752==} {>>pagina-aanduiding<<}

Noot 1 op bl. 16 is onverstaanbaar: men leze en oordeele.
Op bl. 19 heet this blessed expedition een verwenschte uitvlugt. Staat dit uitvlugt in den zin van togt? Anders zeggen we gul ça nous passe.
Op pag. 23 lezen we: ‘True ma'am; stick to that.’ Wij meenden in onze onnoozelheid, dat het beteekende: ‘Juist, jufvrouw, houd je daaraan.’ Hier echter lezen we: ‘Zwijg daarvan.’
Wij zouden de lijst onzer aanteekeningen nog vrij wat kunnen rekken. Wij vreezen echter der Redactie van dit Tijdschrift te veel te vergen, en sluiten met het I'll be blowed, dat op bl. 39 uitgelegd wordt als volgt: Blow, slag, to be blowed, geslagen worden. Al wie echter ooit de Engelsche vulgarisms leerde kennen, weet dat dit I'll be blowed niets anders beteekent dan het dikwijls, ofschoon dan niet van Engelsche dames, gehoorde I'll be hanged, of het even fraai klinkende Hollandsch hang me op, als, enz.
Zietdaar onze weinig gunstige beoordeeling van 't boekje - wij hadden haar gunstiger gewenscht; 't is onze schuld niet, zoo zij 't niet is. Den Uitgever komt alle lof toe, wat druk en papier betreft.

a.b.m.

Keur van merkwaardige Verhalen, uit de geschiedenis ontleend; een Leesboek voor de hoogste Klasse eener lagere School, door H. Driesman. Derde, herziene druk. Te Groningen, bij F. Folkers. 1857. In kl. 8vo. 87 bl. f :-20.

Met den derden druk van bovenstaand werkje staat het oordeel, dat wij meenen er over te moeten uiten, in vrij groote tegenspraak. Twee herdrukken toch schijnen de praktische bruikbaarheid daarvan bewezen te hebben, en echter kunnen we noch de wijze waarop, noch de taal waarin deze verhalen den kinderen voorgelegd worden, altijd bewonderen.
Dat in de rangschikking daarvan archimedes naast de Volksverhuizing, de Kruistogten naast jan van schaffelaar eene plaats gevonden hebben, zij daargelaten: wanneer men in 27 verhalen de ter verhaling aan kinderen meest geschikte hoofdkarakters en - feiten uit de oude, middel- en nieuwe geschiedenis wil doen kennen, dan moeten er wel soms vrij heterogene zaken naast elkaâr komen.

{==753==} {>>pagina-aanduiding<<}

Dan, wij willen eenige onzer verdere opmerkingen mededeelen, ons kortheidshalve bij het opstel, Kruistogten getiteld, bepalende.
Het begint met den volzin: ‘De geschiedenis en ervaring beide leeren ons, dat de mensch van natuur geneigd is, zulke plaatsen voor heilig of althans hoogst gedenkwaardig te houden, welke door de eene of andere bijzonderheid voor hem gekenmerkt zijn.’
De Schrijver meent het wel goed, maar zóó uitgedrukt, is 't onwaar: niet bijzonderheden, maar hoogst merkwaardige, voor 't geheele menschdom belangrijke bijzonderheden, kunnen eene plaats heilig of althans hoogst gedenkwaardig maken.
Verder betwijfelen wij of, zoo als bl. 63 vermoed wordt, ‘hij zijn oorspronkelijk gevoel geweld aandoet of [het] reeds onvatbaar moet hebben gemaakt voor edele aandoeningen, die geen tranen stort bij de graftomben onzer doorluchtige vaderen.’
Wij zijn nu eens zoo aandoenlijk niet uitgevallen; ook hier is de bedoeling anders niet kwaad, maar die tranen en die graftomben zoo bij elkaâr, dat gaat niet.
Nog leest men op dezelfde bladzijde: ‘Indien dit dan zoo is, begrijpt men ligtelijk, dat de Christenen het voor hoogst gewigtig beschouwen, het graf van den Heiland der wereld met eigene oogen te bezigtigen.’
Twijfelden wij aan 't vroeger gezegde, nog veel meer aan dit; wij gelooven, dat vele Christenen het met ons als niet ‘hoogst gewigtig’ beschouwen, het heilige Graf ‘met eigene oogen te bezigtigen.’
Vervolgens: ‘'t Is waar, dat enkelen dien togt [den eersten kruistogt] uit lage bedoelingen deden.’ Wij houden 't er wel voor, dat, even als bij de Hervorming, de politiek ook bij de kruistogten eene groote rol gespeeld heeft; maar mogen dat juist lage bedoelingen heeten?
Op bl. 64: ‘Het was vooral peter van amiëns, de Heremiet bijgenaamd, die eene treurige, doch naar waarheid geteekende, schilderij ophing’, enz. Schilderij, in figuurlijken zin, is onzijdig. Of heeft niet reeds vondel gezegd (vergis ik mij niet, van den Dam van Amsterdam sprekende): ‘Een schilderij vol geest en leven’?
Verder merkten we hier een verbazend plotseling overgaan van den verleden tijd tot den tegenwoordigen, en omgekeerd, in denzelfden volzin, op; nog op deze en de volgende blad-
{==754==} {>>pagina-aanduiding<<}
zijden een tal van zinnen, die met het lijmwoordje nu beginnen, 't welk een en ander niet bijdraagt tot verfraaijing van den stijl, dien - we bekennen 't gul - ons niet bevalt, en, naar we meenen, niet voor 't aesthetisch gevoel pleit van den Schr. of consumenten.
a.b.m.

Korte mededeelingen.

Verhaal eener Reis door een gedeelte van Duitschland langs den Rijn, met aanwijzing, om in korten tijd voor weinig geld veel te zien. Met twee platen. Te Kampen, bij k. van hulst. In kl. 8vo. 128 bl. - Dit werkje, uitgegeven, zoo als het titelblad vermeldt, ten voordeele der Ev. Christ. Vrouwen-Vereeniging te Kampen en Alkmaar, bevat de beschrijving van een uitstapje naar Ruhort, Dusseldorf, Keulen, Mainz, Frankfort, Heidelberg, Darmstad, Wiesbaden, Bonn en hier en daar de tusschenliggende plaatsen. Het werkje is geschreven zoo als een goede verteller in den kring zijner familie mededeelen zou wat hij al zoo wat op reis gezien, maar ook wat hij hier en daar beleefd had, met wie hij in de gelegenheid geweest was, kennis te maken, hoeveel het een en ander hier of daar kostte, enz. Wie als de Schr. in korten tijd voor weinig geld veel zien wil, gelooven we dat het werkje met voordeel zal raadplegen. Daarbij is het allezins berekend voor wie zoo des zomers eenige oogenblikken tijds en eenig geld over heeft om een reisje langs den Rijn te maken. Ten slotte deelt de Schr. mede ‘wat het reisje elken dag gekost hebbe, en in een woord ten besluite, hoe het komt, dat men in Duitschland van geene bedelarij noch van bedeelden verneemt.’ Twee plaatjes zijn aan het werkje toegevoegd, waarvan het ééne - eene goede etsgravure van den Heer gaal - voorstelt het Rolands-hôtel met het uitzigt op het Zevengebergte, terwijl het andere eene gesteendrukte afbeelding is van de Grieksche kapel te Wiesbaden. Een kaartje, waarop de reisweg geschetst was, zou het werkje bruikbaarder gemaakt hebben, en bepaald hadden we gaarne de Grieksche kapel daarvoor gemist. In het geheel is het hier en daar als of de Schr. reist om verslag te geven van den toestand der Evangelische gemeenten in de plaatsen,
die hij bezocht. Bij de

{==755==} {>>pagina-aanduiding<<}
beknoptheid overigens van het werkje is daaraan meer plaats gewijd dan we zeker zijn, dat de klasse van reizigers voor wie het boekje alleen bestemd kan zijn, aangenaam is.

Nieuwe Kinderverhalen van c.e. van koetsveld. Met plaatjes. Te Schoonhoven, bij s.e. van nooten. - Het vijfde en op één na het laatste bundeltje van Ds. van koetsveld's kleine kinder-bibliotheek ontvingen wij ter aankondiging. Even als al de werken van den Haagschen Predikant zijn ook deze Nieuwe Kinderverhalen zeer aanbevelenswaard. Nuttige strekking, juist gekozen en aangename vorm, uit het werkelijk leven genomen onderwerpen moeten deze verhalen eene zeer geliefde lectuur voor kinderen doen worden. Daarenboven, wat een uitgever goeds kan doen aan een dusdanig boekje, heeft de Heer van nooten in ruime mate aan de Nieuwe Kinderverhalen gedaan.

's Krijgsmans Lief en Leed in Vrede, door p.f. brunings, 1e Luitenant der Infanterie. Te Kampen, bij k. van hulst. 1857. f :-50. - Het is eenige maanden geleden, dat Ref. een ander werkje van Luit. brunings, voor dezelfde lezers bestemd, in hetzelfde gewaad gedoscht en voor evenveel geld te koop, in dit maandwerk aankondigde, getiteld: De Krijgsman en de Krijgsmansstand. Slechts gedeeltelijke goedkeuring meende Ref. daaraan te kunnen geven, en om het waarlijk edele doel dat de Heer brunings met zijn schrijven beoogt, is het Ref. een waar genoegen, dat hij het in deze aankondiging niet bij eene gedeeltelijke goedkeuring behoeft te laten blijven. Ofschoon zelf geen militair, heeft Ref. 's Krijgsmans Lief en Leed met genoegen kunnen lezen niet alleen, maar het nut kunnen beseffen, dat de lezing van dat boekje den soldaat zal aanbrengen.
Zij het den Schrijver gegund vele heilrijke resultaten te zien van zijnen nuttigen arbeid, dat wenscht Ref. hem hartelijk toe, en daartoe beveelt hij dit boek aan alle militairen van alle rangen ten zeerste aan.

Beschrijving van de Great Eastern, het grootste schip der wereld, thans in aanbouw te Londen. Zamengesteld naar verschillende Engelsche bronnen. Te Tiel, bij a. van loon. 1857. -
{==756==} {>>pagina-aanduiding<<}
Wie heeft niet reeds meermalen over de Great Eastern hooren spreken, dat wereldwonder der negentiende eeuw, dat zonder grootspraak eene plaats naast de Egyptische piramiden en de hangende tuinen van semiramis verdient? Het aantal van hen wie dit niet geldt, zal onder de beschaafden in ons Vaderland waarschijnlijk zeer klein zijn. Daarentegen zullen zij die wel over het monsterschip hebben hooren spreken, maar toch van de ontzaggelijke grootte, de voorspelde snelle vaart, en de verbazende ladingsruimte van het gevaarte niets afweten, zeer velen zijn. Denzulken is de lezing van bovengenoemd vlugschrift zeer aan te raden. De beschouwingen welke de zamensteller nu en dan tusschen zijne vrij getrouwe opgaven invlecht, zijn wel wat bombastisch, maar dit is in dit geval eene onverschillige zaak. Eene vergelijking van de dimensies der Arke noachs, volgens de berekening van newton, met die der Great Eastern, waarmede deze bladen eindigen, is niet onbelangrijk.

De Familie laronde. Oorspronkelijke Novelle. Bewerkt voor de Nederlandsche Jeugd, door den Schrijver der ‘Lentejaren’, enz. Met 3 gekleurde platen. Te Krommenie, bij j. de haan. - De lijst der niet aan te bevelen kinderboeken wordt vergroot door bovenstaand verhaal; niet omdat de kinderen er kwaad uit zullen leeren, maar omdat het eene opeenstapeling van onwaarschijnlijkheden, zoo wat karakterteekening, als wat intrigue betreft, bevat. Daarenboven is de stijl van den Schrijver der Lentejaren, enz. verre van prijzenswaardig. Dat men toch bedenke, dat in kinderboekjes niet alleen een moreel en godsdienstig gevoel bij de jeugd moet worden aangekweekt, maar dat daarin ook op hare aesthetische vorming moet worden gewerkt.
Het boekske ziet er, wat het uiterlijke aangaat, niet kwaad uit.

Samuël, Tijdschrift voor de Jeugd. Onder Redactie van e. gerdes en met medewerking van h. picard. Tweede Jaargang, No. 1. Te Gorinchem, bij j. van der hoeve, jr. - Het is voor het eerst dat Ref. een nommer van dit tijdschrift onder de oogen krijgt. Hij vindt het bestaan van een dergelijk periodiek werk voor de jeugd zeer wenschelijk, vooral, wanneer daarin als hier de kinderen door prijsvragen, enz. tot werken worden aangespoord. Hij hoopt echter meer nommers van ‘Samuël’ te ontvangen, ten einde juist te kunnen oordeelen over hetgeen in dit tijdschrift der jeugd wordt aangeboden. Nu zou zijne opinie misschien niet zeer gunstig zijn, nu hij alleen een groot verhaal, De Goudforellen, en eene voor kinderen niet zeer gepaste anekdote tot maatstaf heeft.
De uitvoering van dit nommer is netjes; alleen de zendeling op het plaatje, met een paarsche rok, groengeel vest en witte broek, vindt Ref. nog al bespottelijk.





{==757==} {>>pagina-aanduiding<<}

Boekbeschouwing.

De zelfstandigheid van den Christen, in beschouwingen over openbaring, de erkenning der waarheid van het evangelie en de waarheid eene verborgenheid, voor de gemeente ontwikkeld door L.W.E. Rauwenhoff, Theol. Doct. en Pred. te Dordrecht. (Te) Dordrecht, (bij) P.K. Braat. 1857. In post 8vo. XII en 121 blz. f 1-30.

Dr. rauwenhoff heeft door deze uitgave menigeen aan zich verpligt. Wat hij daarin behandelt is voor velen niet nieuw: 't behoefde dat voor niemand te wezen. 't Geldt hier den ouden strijd tusschen gezag en vrijheid, tusschen aannemen wat anderen als waarheid hebben voorgesteld, en omhelzen wat door eigen zelfstandig nadenken is verkregen. Maar kampen hem velen, weinigen kennen dien strijd. Sommigen bevinden zich midden in het slaggewoel en ze weten het niet. De strijd wordt in menigen boezem gestreden, terwijl men zich geen rekenschap weet te geven van 'tgeen in het eigene geslingerde hart omgaat. Iedere poging om den tijdgenoot helder te maken wat om en in hem geschiedt, moet in zoo belangrijk eene aangelegenheid met dankbaarheid worden opgemerkt. Dit werkjen is zulk eene poging en, wat meer zegt, 't is een welgelukte. Een kort overzigt van den inhoud zal genoeg zijn om de beteekenis van den titel duidelijk te maken, het doel des schrijvers te doen kennen, en de waarde van het geschrift in het licht te stellen.
Zoo als reeds uit den titel kan worden opgemaakt, is het geschrift in drie hoofdstukken verdeeld. In het eerste stelde de S. zich ten doel uiteen te zetten hoe men zich de openbaring van God moet voorstellen, en hoe men daaruit zijne godsdienstige kennis kan verkrijgen. Hij geeft daarin eene heldere uiteenzetting van hetgeen door openbaring moet worden verstaan. ‘Openbaren,’ zegt hij (blz. 3), ‘is bekend maken, en de openbaring Gods kan dus niets anders wezen dan datgene waardoor God den mensch in staat stelt om Hem te leeren kennen.’ Die openbaringen nu vindt men niet slechts

{==758==} {>>pagina-aanduiding<<}
in den bijbel, maar ook in de natuur, in de geschiedenis of het wereldbestuur, in de verschijning eerst van godsmannen, waaronder zoowel de wijzen der heidenen als Israëls profeten moeten worden verstaan, daarna van Gods Zoon (blz. 2 vv.). Deze moeten de openbaringen van God buiten den mensch geheeten worden, maar van deze moet erkend worden, dat ze op zich zelven nog niet genoeg zijn om den mensch kennis van God te geven (blz. 8). Daartoe is noodig ‘vatbaarheid van godsdienstig gevoel om Gods openbaring te vinden’ in de straks genoemde bronnen (blz. 10). Door gevoel verstaat Dr. rauwenhoff het vermogen om bepaalde indrukken in zich op te nemen, en de beteekenis van die dus verworven indrukken moet de mensch door zijne rede d.i. ‘zijn vermogen om het onzigtbare, het geestelijke te onderscheiden en te begrijpen’, leeren verstaan (blz. 11). Hierdoor komt hij tot eene helder zelfstandige overtuiging, welke ‘hem dan de ware openbaring van God in hem is: want door haar wordt hem eerst waarlijk de waarheid bekend gemaakt’ (blz. 11). ‘De indruk, dien de mensch van hetgeen hij ziet of hoort ontvangt, het inzigt in de waarheid, de overtuiging aangaande haar, uit dien indruk geboren, dat is eerst de ware openbaring van God aan of in ons’ (blz. 12). De bedenking, welke men zou kunnen inbrengen: dat zulk eene overtuiging, als vrucht van 's menschen eigene werkzaamheid, ten onregte iets dat door God gewerkt is, genoemd zou worden, tracht de S. te ontzenuwen door aan te wijzen dat ze voortgevloeid is uit eene verkeerde beschouwing van het verband tusschen goddelijke en menschelijke werkzaamheid. Hierop volgt het betoog, dat hetgeen tot nu toe over het wezen van Gods openbaring is gezegd, bevestigd wordt door het onderwijs van jesus (blz. 15 v.), waarbij gebruik gemaakt wordt van Matth. xi:25 v., vgl. Luk.
x:21; en door de wijze waarop in geheel het N.T. over openbaring wordt gesproken. De waarde van dezen laatsten grond zou door menigen gewonen bijbellezer kunnen worden miskend. Daarom wijst Dr. rauwenhoff een feil der nederduitsche overzetting aan, wier herstel de regtmatigheid van zijn beroep op de uitspraken des N. Vs. zou staven. Na vervolgens over de onredelijkheid gesproken te hebben dergenen die natuur en wereldbestuur tegenover het onderwijs der bijbelsche godsmannen stellen, en dit laatste bepaaldelijk

{==759==} {>>pagina-aanduiding<<}
de openbaring heeten, wijst de S. den weg aan, die tot het bezit der door hem bedoelde openbaring voert. Dit moet geschieden door de reiniging van een ingeschapen, maar door de zonde verdorven vermogen om waarheid van leugen te onderscheiden, door studie, opmerkzaamheid, waakzaamheid tegen vooroordeel, aankweeken van waarheidszin en zelfonderzoek.
Dit eerste hoofdstuk is eene inleiding op het tweede. In het eerste was ‘de verschijning van jesus voorgesteld als de voor ons volmaakte openbaring van God.’ De S. acht het zijnen pligt, na te gaan, hoe en op welken grond het euangelie een ware en de volmaakte openbaring van God is. Daartoe zal hij overwegen hoe jesus zijne godsdienst als eene, en wel als de zuivere openbaring van God wil zien aannemen (blz. 35 v.). Na de opmerking gemaakt te hebben: dat men behoorlijk moet onderscheiden tusschen erkenning van de waarheid der euangelische geschiedenis, en de erkenning van de waarheid der godsdienst, welke, volgens de voorstellingen der euangelisten, door jesus is gesticht, komt hij tot het besluit, waarin de aanduiding van het onderwerp der tweede afdeeling wordt gevonden: ‘wij vragen niet: is het waarheid dat jesus..... de godsdienst die wij belijden, heeft gesticht?’ - maar: ‘is de godsdienst die Hij gesticht heeft, de ware? hoe moet de mensch zich daarvan overtuigen?’ (blz. 39). De een zegt: ‘iets moet als godsdienstige waarheid worden aangenomen, omdat hij die het predikt verzekert dat het waarheid is, of omdat een ander dit bevestigt.’ De ander houdt staande: ‘iets moet als godsdienstige waarheid worden aangenomen, wanneer men het na rijp onderzoek, op grond van eigen inzigt en eigene ervaring als waarheid huldigt.’. De eerste nu wordt gezegd op gezag -, de tweede zelfstandig aan te nemen. Wie hunner 't beste doet wordt nu nagegaan. Hier volgt eene meesterlijke bestrijding der voorstanders van het gezagsgeloof, meesterlijk door hare helderheid, haren ernst, hare strenge, maar voor den eenvoudigste bevattelijke logika (blz. 40-65). Na uit jesus' woorden en daden te hebben aangewezen dat jesus wat hij leerde, niet als waarheid wilde aangenomen hebben, alleen omdat Hij het gezegd
had, niet als Verlosser wil worden aangenomen alleen omdat Hij zich dus genoemd heeft, noch ook om de wonderen met Hem gebeurd en door Hem verrigt, vernielt rauwenhoff letterlijk het bolwerk der voorstanders

{==760==} {>>pagina-aanduiding<<}
van het gezag, door hun onweêrsprekelijk aan te toonen dat zij zelven in laatste instantie toch slechts op eigen gezag aannemen, wijl zij zelven beslissen wien ze gezag toekennen, wien niet. Zoo wordt de bestrijding van het gezag als van zelf eene aanprijzing der zelfstandigheid. Duidelijk toont hij aan hoe jesus en de apostelen willen dat men wete, kenne, versta (blz. 66 vv.). Om tot weten, kennen, verstaan geschikt, tot oordeelen, aannemen en verwerpen bevoegd te wezen, wordt er in den mensch gezindheid om Gods wil te doen vereischt. Na het bewijs dat het tot dusver gezegde in overeenstemming is met jesus' geheele leerwijze, en de ontzenuwing van een paar zeer gebruikelijke, maar daarom niet minder weinig beteekenende bedenkingen, volgt eene ontwikkeling van jesus' doel en zijne werkzaamheid, die het bewijs levert dat Hij zelfstandigheid wilde (bl. 78). De oorzaak der heerschappij van het gezagstelsel, de noodzakelijkheid der verlossing tot erkenning der waarheid, de oppervlakkigheid dergenen die meenen haar daartoe te kunnen ontberen, de dwaasheid dergenen die het christendom eene zedeleer noemen, worden kortelijk aangeroerd. Breeder handelt de S. over de getuigenis des heiligen geestes. Hij toont aan dat wat met dien naam in de H.S. wordt bestempeld, niets anders is dan deze zelfstandige erkenning der waarheid (blz. 80 vv.), en eindigt het tweede hoofdstuk met eene verheffing der verhevenheid des euangelies, dat geen blinde aanneming van zijne belijders eischt, maar vordert dat de mensch het onderzoeke eer hij zich onder zijne belijders schaart.
Het doel der derde afdeeling is de wegruiming van nog een bezwaar, dat tegen het aangevoerde zou kunnen worden ingebragt. 't Geldt hier de zoogenaamde verborgenheden in de godsdienst. Na over de beteekenis van dat woord gesproken, en het besprokene in verband gebragt te hebben met het euangelie, komt de S. tot de slotsom: ‘Nergens wordt ons door jezus en de apostelen iets wat bestemd is om een deel onzer godsdienstige kennis uit te maken in dien zin voorgesteld als eene verborgenheid, dat wij hetgeen zij daarover leeren van hen moeten overnemen zonder dat wij het zelven kunnen begrijpen’ (blz. 98). Dit licht hij nader toe, wijdt zich dan aan een onderzoek naar de beteekenis der uitdrukking dat: verborgenheden in de godsdienst en zaak des geloofs zijn; en

{==761==} {>>pagina-aanduiding<<}
eindigt met eene uiteenzetting van het wezen des geloofs. Een kort overzigt van het behandelde, en de bestrijding van twee bedenkingen op praktisch gebied besluiten het werk.
Niemand zal ontkennen dat zooveel wetenswaardigs, in zoo weinige bladzijden behandeld, der kennisneming overwaardig is. Maar niemand ook, die het boeksken in handen neemt, wane dat deze mededeeling een onvoorwaardelijke aanprijzing is. Daar kunnen aanmerkingen gemaakt worden op des schrijvers taal, die verre van zuiver is. Redenen als meervoud van rede, van eene openbaring te zeggen dat ze in iemand gebeurt, daarstellen, en dan nog wel eene mogelijkheid daarstellen, iemand aan iets herinneren, het gebruik der trappen van vergelijking bij het woord volmaakt, zelve als meervoud van zelf zijn zonden tegen de taal, die niet onopgemerkt mogen blijven. Daar kan eene aanmerking gemaakt worden op de gewrongenheid en onverstaanbaarheid van den titel, een gebrek dat de schrijver door eene geringe woordomzetting had kunnen ontwijken. Deze aanmerking schijnt misschien kleingeestig, maar zij staat in verband met eene andere op geheel de inrigting van rauwenhoffs betoog. Het is eene omwerking, maar eene niet genoeg doortastende omwerking van drie naauw met elkander samenhangende leerreden, blijkens het voorberigt, in de maand Mei dezes jaars achtereenvolgend door den S. gehouden. Aangezocht tot de uitgave dier reden, begreep hij aan dat verlangen niet te moeten voldoen, tenzij hij eerst zijn werk in een anderen vorm had gegoten. Dit besluit verdient toejuiching, - jammer slechts dat hetzelfde niet van de uitvoering mag worden gezegd. Hoe ook Dr. rauwenhoff dit anders meene, hij is nog te veel onder de heerschappij van den eersten vorm van zijn werk gebleven. Ware dit niet het geval geweest, had hij zich geheel kunnen losmaken van de herinnering dat hier de stof van drie leerreden moest worden verwerkt, ligt ware het eerste hoofdstuk niets anders geworden dan de
aanhef van het tweede, en had het derde zich bescheiden vergenoegd met een paar bladzijden van de ruimte aan dat tweede gewijd te vullen. Daardoor ware zijn werk meer een afgerond geheel geworden, dat onder duidelijkeren titel - b.v. De zelfstandigheid van den christen ten opzigte der bronnen zijns geloofs - den lezer aangeboden, hem terstond meer met strekking en aart had bekend gemaakt.

{==762==} {>>pagina-aanduiding<<}
De bovenstaande ontleding zal de waarheid en - 't zij met bescheidenheid gezegd, - ook 't gewigt dier aanmerking in het licht stellen. Jammer nogthands dat zij de gewigtigste niet is. Een grootere feil van het werk bestaat in zekere slordigheid in de bewijsvoering. Zoo vindt men b.v. blz. 3 de onjuiste gevolgtrekking: ‘Openbaren is bekend maken, en de openbaring Gods kan dus niets anders wezen, dan datgene waardoor God den mensch in staat stelt Hem te leeren kennen.’ Men moge erkennen dat openbaring Gods dit beteekent, maar 't zou toch nog iets anders kunnen beteekenen, b.v. datgene waardoor God den mensch in staat stelt iets anders te leeren kennen. Zoo is de verdeeling der openbaringsbronnen (blz. 6) meer populair dan logisch, tenzij men zou willen staande houden dat het optreden en de werkzaamheid van jesus, zijne wegbereiders en apostelen niet tot het wereldbestuur of de geschiedenis behoort. Zoo is het eene exegetische fout de uitdrukking ‘vleesch en bloed’ Matth. xvi:17 eenvoudig door ‘mensch’ te verklaren, omdat ze Gal. i:16 die beteekenis heeft. Zoo is het weinig doorgedacht wanneer de rede het vermogen wordt genoemd om het onzigtbare, het geestelijke te onderscheiden en te begrijpen (blz. 11), als was de rede niet ook in de zigtbare en stoffelijke wereld daartoe de leidsvrouw van den mensch. En wat zal men zeggen van een gedachtengang als deze: ‘Tegen de verblinding van het vooroordeel’ - leest men blz. 32 - ‘heeft ieder voor zich ernstig te waken. Niemand kan zich verzekerd houden, dat hij daarvan geheel vrij zou wezen. Het eigenaardige van het vooroordeel toch ligt juist hierin dat hij, die daaronder gebukt gaat, het zelf niet inziet, maar meent daarvan waarlijk vrij te wezen. Daarom ook is er geen ander middel om zich daartegen te beveiligen, dan dat men zich gewenne om zooveel mogelijk
opregt en onbevangen te hooren en te oordeelen enz.’ Derhalve: om zich tegen het vooroordeel te beveiligen moet men zonder vooroordeel zijn: daar toch vrijheid daarvan alleen ons geschikt maakt om onbevangen te hooren en te oordeelen. Gelukkig is voor de doorloopende bewijsvoering genoeg te zeggen om zulke fouten weinig gevaarlijk te maken, maar ze blijven fouten, en den schrijver is de kritik verschuldigd ze aan te wijzen. Ten opzigte echter der belangstellenden in de verspreiding eener zuivere opvatting des euangelies rust op

{==763==} {>>pagina-aanduiding<<}
haar de verpligting een werk aan te bevelen, dat zich door helderheid, eerlijkheid, eenvoudigheid, warme liefde tot de waarheid en zucht om haar mede te deelen onderscheidt.
b.

v.h.




Oratio de Literarum Orientalium cum Theologia Christiana necessitudine, quam habuit Henricus Christianus Millies, a.d. 22 Sept. a. 1856, quum in Academia Rheno-Trajectina Literarum Orientalium professionem ordinariam solenni ritu auspicaretur. Traj. ad Rhenum, apud Kemink et Fil. 1856. In gr. 8vo. IV en 40 bl. f :-50.

‘Bestaat er een algemeen verband aller wetenschappen onder de beschaafde menschheid, er is tusschen sommige een naauwer verband, dan tusschen andere. Allernaauwst is de betrekking tusschen de Christelijke Theologie en de Oostersche Letterkunde bijzonder die der Semitische talen, zoodat inderdaad geen Theoloog iets beteekent zonder de studie der Semitische letteren. Deze betrekking toch is van Goddelijken oorsprong; zij beheerscht de geheele Bijbelstudie; zij wordt bevestigd door de Kerkgeschiedenis; zij moet derhalve in onzen tijd als iets heiligs gehandhaafd worden.
1. God zelf heeft dien knoop gelegd, want het Christendom is op Oosterschen, en wel op Hebreeuwschen grond ontsproten. Het eigenaardige des Israëlitischen volks, waardoor het de verbazing wekt van den opmerkzamen geschiedvorscher, lag in zijne godsdienst, welke dan ook aan het geheele gebied zijner letterkunde leven en kracht bijzet. Zijne taal, hoe arm overigens, is overrijk waar het de uiting geldt van godsdienstig gevoel en godsdienstigen zin. Van daar, dat het Christendom en zijne Theologie zoo vele woorden en voorstellingen aan de Hebreeuwsche letteren hebben ontleend, en er hetzelfde verband bestaat tusschen onze Theologie en de Hebreeuwsche letterkunde als tusschen de Christelijke en de Israëlitische godsdienst.
2. Het regt begrip en de gezonde verklaring des Bijbels is een deel van het vak des Theoloogs. Maar zonder studie der Hebreeuwsche letteren is het O.T. onmogelijk te verstaan. De kennis der Hebreeuwsche taal moge al moeijelijk te ver-
{==764==} {>>pagina-aanduiding<<}
werven zijn, toch is zij veel zekerder geworden, sedert men het juk der Joodsche overlevering verbrak en de verwante Semitische dialecten vergeleek. Zij is even onmisbaar voor de tekstkritiek en de kennis van den inhoud des O.T. En zelfs zal iemand bezwaarlijk zonder nadeel voor het Christendom den invloed der Hebreeuwsche letterkunde op de verklaring des N.T. kunnen verwaarloozen.
3. Deze innige verwantschap wordt ook door de geschiedenis bevestigd. Een paulus vereenigde wel de Joodsche geleerdheid met de Grieksche, maar sedert de geweldige scheuring tusschen de Joodsche en de Christelijke maatschappijen ontaardde de Hebreeuwsche letterkunde bij de Joden, en volgden de Christenen in hunne geschriften al te slaafsch de letterkunde der Grieken en Romeinen. Alleen de Oostersche Christenen hebben den Hebreeuwschen oorsprong hunner godsdienst zuiverder in gedachtenis gehouden. Eene der oorzaken van de middeleeuwsche barbaarschheid lag voorzeker in de gebrekkige Schriftverklaring, en deze was een gevolg van het verwaarloozen der Oostersche letterkunde. Met de herleving van deze ging de hervorming des Christendoms gepaard, die des te betere vruchten gedragen heeft, hoe meer de Oostersche talen werden beoefend.
4. Noodzakelijk is het dus, deze verwantschap te erkennen, te eerbiedigen, te handhaven. Veel kan en moet er in beide vakken nog gedaan worden. Beide, zoowel Oostersche letterkunde als Theologie, moeten door vereenigd voortgezette studie winnen, terwijl het Evangelisch zendingswerk en de toestand van onzen Staat in Oost-Indië ons dezer dagen daartoe bijzonder dringen.’
Zietdaar, waarde lezers! den korten inhoud dezer overheerlijke inwijdingsrede (buiten de gelegenheids-toespraken, enz.), die wij ons waarlijk schamen nu eerst aan te kondigen. Wel hebben wij het stuk laat ter beoordeeling ontvangen, maar wij bekennen terstond wel eenige maanden vroeger met onze aankondiging gereed te hebben kunnen zijn. Eene ongelukkige vertraging, veroorzaakt door het verloren raken van het dunne stukje onder andere werken, om daar vergeten te worden, - helaas, eene ramp, die ongetwijfeld wel meermalen een medewerker aan een Tijdschrift zal overkomen, - doet ons met eenigen schrik haastig de pen opvatten, om ware 't mogelijk

{==765==} {>>pagina-aanduiding<<}
eene reeds al te oude schuld nog af te doen. De Hooggel. Schrijver vergeve ons deze nalatigheid, die wij te meer betreuren, daar wij nu moeijelijk meer den rijken inhoud, den onberispelijken vorm, den milden Evangelischen geest dezer gelegenheidsrede, die reeds meer dan een jaar geleden gehouden werd, en détail kunnen aanwijzen. Wij hebben daarom onze roeping geoordeeld eenvoudig referent te moeten zijn, en den lezer zelven door de opgave eener korte schets te laten oordeelen. Maar ook, zoo wij ons meer tijd gaven, zouden wij naauwelijks den moed hebben om recensenten te zijn van de meesterlijke voorstelling eener zaak, die reeds lang onze geheele sympathie bezit en waarop wij dus niets kunnen noch willen afdingen. Ja, een heilig, een eeuwen oud, een onlosmakelijk verband bestaat er tusschen de Christelijke Theologie en de Oostersche Letterkunde; en wee den roekelooze, die de meening voedde, dat de eene dezer wetenschappen zonder de andere voldoende ware tot haren eigen bloei! Alleen doen wij hier eene bescheidene vraag: of namelijk de Hoogleeraar, wanneer hij onze tegenwoordige Zendelingen onder de Theologen rangschikt, die hunne studie der Oostersche letteren met de Evangelieprediking in Indië en China vereenigen, - althans zulks behooren te doen, - niet wel hoog genoeg in de wetenschap waardeert, en derhalve of hij onzen Evangelieboden, naar de Oost-Indische bezittingen niet te zware, te zeer het noodzakelijke te bovengaande eischen doet?
Onze beste wenschen vergezellen den Hoogleeraar bij zijnen gewigtigen werkkring. Dat hij geestdrift wekke voor de Oostersche Letterkunde bij de Theologische jeugd, die zich in den regel liefst zoo veel mogelijk van deze noodzakelijke wetenschap emancipeert. Dat hij ten licht zij in het vak, hem zoo wèl en wèlverdiend toevertrouwd, en daardoor ten zegen voor de Bijbelsche Theologie, ja voor de Christelijke Kerk in ons Vaderland!






1. Viertal Leerredenen, van J.C. Philpot. Uit het Engelsch. Met een aanbevelingswoord van den WelEerw. zeerGel. Heer A.P.A. du Cloux, Predikant te Oud-Alblas. Te Heeg, bij H. Bokma. 1857. In gr. 8vo. VIII en 88 bl. f :-60.

Tweede Viertal Leerredenen van J.C. Philpot. Uit het Engelsch door J. Nieuwland. Ibid. II en 83 bl. f :-60.

{==766==} {>>pagina-aanduiding<<}


2. Philothea. Godsdienstig Huisboek voor Katholieken van alle standen. Eerste Deel. Te Groningen, bij R.G.J. Sladoot. 1856. In gr. 8vo. VIII en 287 bl. f 1-80.

3. Leerredenen voor Israëlieten, van de meest beroemde Kanselredenaars, benevens Stichtelijke Overdenkingen van S.W. Rosenfeld en anderen; vertaald door S.J. Moscoviter, Secretaris der Israëlitische Gemeente te Rotterdam. Eerste Deel. Te Rotterdam, bij E. van Vliet, A.z. 1857. Gedrukt bij H.P. Swart en Zoon. In gr. 8vo. II en 192 bl. f 4-:

Drie religieuse geschriften van drieërlei zeer uiteenloopende religieuse rigting: de orthodox-Gereformeerde, de ultramontaansch-Roomsche, en de liberaal-Israëlitische. Wij voegen ze bijeen, om er eene parallel tusschen te trekken; en maken daartoe gebruik van den passer, dien de groote paulus ons aanbiedt: ‘Nogtans wordt christus op allerlei wijze, hetzij onder een deksel, hetzij in der waarheid, verkondigd: en daarom verblijde ik mij, ja ik zal mij ook verblijden.’
No. 1. Getrouw aan onze praemissen, beginnen we met de vraag: wordt christus hier verkondigd? De naam zeker komt dikwijls genoeg voor: daarmeê echter zou paulus buiten kijf geen genoegen genomen hebben; maar of deze bladen op christus' woord zijn gebouwd, van christus' geest zijn doordrongen? Nu, ja, hier en daar is iets van dat woord, iets van dien geest. Maar niettegenstaande wij de acht Leerredenen doorloopen hebben met het bepaalde doel om onpartijdigheidshalve eenig klein staal van het betere element aan onze lezers voor te leggen, wij vonden zóó luttel, en dat luttele dan nog weder zóózeer met de slechtere elementen vermengd, dat wij van ons plan moesten afzien. Daarentegen zouden we negen tiende kunnen afschrijven als doorgaande proeve van meer of min vervalscht Christendom. Trouwens, de Heer du cloux is er zelf niet gerust op, of niet velen zijner, te regt schrijft hij zoogenaamde regtzinnige partij bij de lezing van dit boek bevangen zullen worden met de, door hém hoogelijk afgekeurde, ‘vrees voor het [daarin gepredikte] lijdelijk Christendom, zoo als men dit noemt, en overdrijving van de steile waarheid zoo als deze heet - de leer der uitverkiezing.’ Wat de Voorredenaar zóó volmondig erkent, behoeft natuurlijk van onze zijde niet verder bewezen te worden, alschoon we

{==767==} {>>pagina-aanduiding<<}
anders de actestukken maar voor den toetast zouden hebben; maar voegen we liever ter meerdere kenschetsing dezer preken hier nog bij eene walgelijke, alles vergeestelijkende Schriftverdraaijing, waardoor b.v. het feestoffer, Ps. cxviii:27, te gelijk het zoenoffer des Heeren en het offer van een verslagen en gebroken geest zal moeten beteekenen, mitsgaders eene zóó bespottelijk-hoogmoedige verketteringszucht, dat ze den prediker ex tripode doet constatéren: ‘De [Engelsche] Nationale kerk is de[n] naam van kerk niet waardig, en indien ik ze al eens zoo noem, het komt van de enkele kracht der gewoonte; ook sta ik aan geene Arminiaansche kerk toe eene zigtbare kerk van christus te wezen; haar naam is “eene gemeente der dooden”; dat is de titel, welke[n] de Schrift daarop drukt (Spr. 21:16) (in 't voorbijgaan: salomo spreekt natuurlijk niet van Arminianen, maar van een zedelijk verstandelooze, niet van eene geestelijk doode Christengemeente, maar van 't schimmenrijk: zóó onwaardig wordt hier onophoudelijk met de H.S. gespeeld!).’ Er is dus, naar 't ons voorkomt, voor den Christen geene de minste geldige reden, om met den Heer du cloux in philpot's predikwerk stof te vinden tot dankbare blijdschap, ‘dat de Heere in onze zoo geestelooze dagen voor zijn volk in Nederland nog zoo goed is, dat Hij uit Engeland nog tot hen wil doen spreken.’ Wel is waar, de geesteloosheid van hem en zijne consorten stemmen wij hem gaarne toe; maar wij leggen wel uitdrukkelijk protest in, niet alleen voor onze liberalen, maar evenzeer voor onze orthodoxen van Ernst en Vrede. Verbeeld u, ten behoeve eener partij, die van oosterzee en beets onder hare predikers telt, moeten deze
voortbrengselen eener onzuivere en zieke mystiek noodwendig vertaald worden! - Met één woord, het deksel, waaronder men christus hier te zoeken heeft, is ons al te digt, dan dat wij eene dusdanige verkondiging van Hem aan iemand mogen aanbevelen.
No. 2. Van zulk een pseudo-Hervormde kan de Ultramontaan het ligt winnen. In een opstel als b.v. ‘Het Christelijke huis’, is meer van christus' woord en geest, dan in al de acht preken van philpot zamen. Met dat al, wie aan goede Protestantsche ascetiek gewend is, zal hier daarom nog niet veel nieuw voedsel voor verstand of hart opdoen. En - wat erger is - de door ons gegevene lofspraak moet, wanneer

{==768==} {>>pagina-aanduiding<<}
we al eens zeer vrijgevig willen zijn, toch gewis tot de kleinste helft van 't boek beperkt worden, want de geest, die het overige beheerscht, is - niet ‘door en door Katholiek’, gelijk in de Inleiding beweerd wordt, maar - door en door Roomsch, en alzoo niet de geest van christus. Waar immers, als hier, het echt-Roomsche beginsel op den voorgrond gezet wordt: ‘De heilige Kerk moeten ze met vrede laten en van haar niet verlangen, dat ook zij met den tijdgeest vooruitgaan en alles verbeteren en hervormen zal’, dáár kan reeds a priori - want het onbevangen onderzoek naar de waarheid is verboden - de Christelijke geest der waarheidsliefde niet wonen; dáár moeten dus ook wel, 't zij kunstmatig of in onnoozelheid, ware en valsche verlichting, ware en valsche wijsbegeerte telkens dooreen worden geward, en b.v. onroomsche boeken niet minder dan zedelooze ter lezing worden afgekeurd; dáár moet even staâg voor maria-dienst en Jezuïtisme en kloostergeloften en elken anderen ouden zuurdeesem als voor zoo vele palladiën worden geijverd. Vergeefsche vlijt! vroeg of laat - Rome moet vallen! Onmogelijk is het op den duur bestand tegen dat gezond verstand en natuurlijk gevoel des menschen, waardoor ook de trouwste zoon der kerk, als hij bl. 178 den uitroep der moeder leest, die haren zoon als kloosterling wedervindt: ‘Groote God, wat hebben zij hem mismaakt, met die monnikspij, die voetzolen en dat geschoren hoofd!’ in 't binnenst zijns harten onwillekeurig de moeder gelijk geeft. - Slotsom; het deksel, waarachter christus hier verborgen wordt, is wel niet zóó digt als in No. 1, maar nogtans almede te digt ter aanprijzing. Voor 't overige is de stijl vloeijend en populair, ofschoon ook wel eens
would-be populair. Erg wordt het boek ontsierd door een paar afschuwelijke rijmen van j. bohl, j.g.z., b.v.:

O, maria, magtge maagd, 
Wie vermeldt uw lof naar waarde, 
Gij hebt 't meest aan God behaagd, 
Van al 't schepsel op deze aarde. 
Moeder van des Almagts zoon, 
Draag mijn beden voor zijn troon. 

Ook de andere dichtstukjes zijn niet meer dan redelijk.
In No. 3 is de naam van christus niet te vinden. Maar zijn woord en geest dan wel? in een Joodsch boek?? Ja,

{==769==} {>>pagina-aanduiding<<}
't luidt vreemd, lezer! maar het feit ligt er toe. De Israëlietische mannen, met wie wij hier kennis maken, verklaren vrijuit, dat zij de erkentenis van God als Vader voor ‘de ziel hunner godsdienst’ houden: zij werpen de beschuldiging, ‘eene godsdienst van haat en wraak’ aan te kleven, verre van zich, en verkondigen ‘de liefde tot den naaste’ in den ruimsten zin: welnu, zijn dat geene eigenaardig-Christelijke leeringen? Een andere vraag is 't echter, of zij buiten dien christus, dien zij nog blijven verwerpen, deze leeringen wel ooit in hun Oud Verbond zouden hebben gezocht? En 't is geene vraag, maar eene zekerheid, dat hunne toenadering tot het Nieuw Verbond eensdeels nog niet bij hen in succum et sanguinem is doorgedrongen, en anderdeels nog in lange niet volledig kan genoemd worden; zoodat wij hen dan ook o.a. altoos nog meer van den ‘Eeuwig-Ééne’ hooren spreken dan van den Vader; meer ook van heiliging dan van vergeving; meer van zelfwerkzaamheid dan van genade; meer van de aarde dan van den hemel. Maar wat deze bundel boven No. 1 en 2 vooruit heeft? De Christen vindt er wel zijn geheele Christendom niet in: hij heeft er niet genoeg aan, en 't moet hem ook hinderen, zijnen Heiland nergens, zelfs niet bij 't aan Hem ontleende levensbrood, de eere te zien geven, die Hem zóó dubbel toekomt; doch wat aan den anderen kant, òf als blijvende kern des Jodendoms in 't Christendom is overgegaan, òf door den Jood uit het Christendom is aangeleerd, dát vindt hij zóó zuiver en onvermengd, zóó helder en klaar, ja niet zelden in een zóó verrassend nieuw en schoon licht, en daarbij in een zóó beschaafden en sierlijken stijl - ook de poëzij des Verzamelaars is goed - voorgesteld en
ontwikkeld, dat ook de, trouwens onvermijdelijke, bijbrenging en behandeling van Joodsche wetten en ceremoniën hem zijn genoegen en stichting niet te benemen vermag. En dit te minder, wijl ge hier nimmer stuit op hatelijke verkettering, daar de Jood onbewust van den door hem geloochenden christus geleerd heeft zijne door dezen bestredene nationale onverdraagzaamheid af te leggen, en hij mitsdien de zich noemende christus-belijders van No. 1 en 2 beschaamd maakt, die voorwaar wel eens lezen en ter harte nemen mogten, wat hij bl. 62 vv. goeds en schoons tegen hunne geliefkoosde ketterjagt schrijft. Wij beweren alzoo - niet, dat

{==770==} {>>pagina-aanduiding<<}
het deksel, 't welk, om nog eens met paulus te spreken, bij 't lezen des O.T. op der Joden aangezigt ligt, hier ten eenemale zou zijn te niete gedaan; - maar toch wèl, en met eenige vrijmoedigheid, dat christus hoogst waarschijnlijk óók van dezen, ‘die Hem niet volgen’, zeggen zou: ‘Verbiedt hen niet, want wie tegen ons niet is, die is vóór ons’; terwijl we betwijfelen, of Hij diezelfde volmagt wel tot No. 1 en 2, ‘die Hem volgen’, zou uitstrekken. En wat hiervan de reden wezen zou, laat zich ligt bevatten: de Joden van No. 3 huldigen den vóóruitgang, de Christenen van No. 1 en 2 den achteruitgang in de godsdienstige ontwikkeling, en - christus, die in zijnen tijd ‘alle dingen nieuw maakte’, is zeker ook nu geen voorstander van het oude geworden. - Recapitulatie: alleen van No. 3 mogen we de lectuur aan onze Christelijke lezers aanraden.
In 't uiterlijk voorkomen - ten slotte - van ons driemanschap vindt ongeveer dezelfde verhouding als bij den inhoud plaats. Druk, papier, en omslag van No. 1 zijn tamelijk goed, alhoewel de letter een weinig is uitgesleten; maar stootend zijn de vele en grove taalfouten, als ontflammen, vermaagdschapt, lokasen, begeertens, danzende, meer vertrouwender, enz. Die vindt men niet in No. 2, terwijl de omslag even goed en de letter veel beter is; doch het papier komt ons wat graauw voor. Uitnemend fraai daarentegen, wat papier en letter en correctie aangaat, is No. 3 uitgevoerd, en ook de kartonnen band zou ons wèl bevallen, bijaldien we hem niet op den rug te onsterk hadden bevonden.

v.p.




Avondmaalsroeping en Avondmaalszegen. Een geschenk voor Lidmaten der Christelijke Kerk en voor hen, die het wenschen te worden. Door H. van Berkum. Te Utrecht, bij B. Dekema. 1857. In post 8vo. VIII en 243 bl. f 1-80.

Met uitstekend genoegen hebben wij met dit werkje kennis gemaakt, en bevelen het met volle vrijmoedigheid aan alle jeugdige en oudere leden der gemeente aan. Het behoort onder die stichtelijke lectuur, welke, vrij van wijdloopigheid, op eene zeldzame wijze beknoptheid aan eenvoudigheid paart. De titel wijst den inhoud aan. Korte overdenkingen vindt ge hier

{==771==} {>>pagina-aanduiding<<}
over alles wat tot het Avondmaal in betrekking staat. Eerst wordt over de voorbereiding tot het Avondmaal gesproken, en bij die gelegenheid over de voorbereiding tot het lidmaatschap der gemeente, over de belijdenis, de openlijke bevestiging, en eindelijk over de voorbereiding tot het Avondmaal. Hierna komt het Avondmaal zelf ter sprake, en wordt beschouwd als - eene plegtigheid door jezus ingesteld, een maaltijd ter gedachtenis van den Heer, een maaltijd der liefde, een vreugdemaal, een maaltijd, die in ons nieuwe en heilige voornemens wekt, die opwekt tot standvastigheid, tot openlijke belijdenis van den naam des Heeren. - Het opschrift der volgende Hoofdstukken is: het Avondmaal en de Chrislijke jongeling; het Avondmaal en de Christelijke maagd; het Avondmaal en het huiselijk leven; het Avondmaal en het lijden dezer wereld; het Avondmaal en de vreugde des levens; het Avondmaal en de strijd tegen de zonde; het Avondmaal en het berouw; het Avondmaal en onze opbouwing in den Heer; het Avondmaal en de eeuwigheid. - Eindelijk wordt in de derde afdeeling over de nabetrachting gesproken, en wel op deze wijze: het leven des geloofs, het leven der hope en het leven der liefde.
Wij hebben deze inhoudsopgave meêgedeeld, om een goed denkbeeld van dit boekje te geven aan wie het nog niet kennen. Het is geene dorre verhandeling, maar eene veelzijdige voorstelling van den rijken zegen, die in eene goede Avondmaalsviering ligt opgesloten. Voor verscheidenheid is er gezorgd. De vorm is meest die van toespraken, maar wordt ook door beschouwingen afgewisseld. Bijzonder werkt tot die afwisseling mede het eenvoudig, maar roerend verhaal, dat den hoofdinhoud uitmaakt van het Hoofdstuk, getiteld: het Avondmaal en het huiselijk leven. Regels en verzen uit toepasselijke gezangen strekken ook om de aandacht levendig te houden.
De eenige aanmerking, die wij op dit boekje hebben te maken, of liever de eenige wensch, die bij de lezing niet geheel werd vervuld, is deze. Nog altijd heerschen er in de gemeente vele verkeerde denkbeelden omtrent de beteekenis en de kracht van het lijden en sterven des Heeren, vooral in betrekking tot de vergeving onzer zonden, ja dikwijls onder-
{==772==} {>>pagina-aanduiding<<}
vonden wij, dat voor menigeen hierover een heilige sluijer ligt uitgespreid, dien hij niet durft opligten. Ook dan wanneer men poogt zich hierover eenigzins helderder denkbeelden te vormen, laat men spoedig den moed zinken, en beschouwt de zaak als eene verborgenheid, waarin men niet kan of mag doordringen. Zulk eene verborgenheid is echter zonder invloed op het leven; wat men niet verstaat, niet helder inziet, blijft eene zaak buiten ons, wordt niet een met ons denken en spreken en handelen, het is een boom, die geene vruchten draagt. Tegenover dergelijke verkeerde voorstellingen, tegenover een zoodanig gemis aan eene bepaalde en heldere voorstelling behoort door den Schriftuitlegger, den Evangeliedienaar, eene juiste, duidelijke ontwikkeling van de zaak te worden geplaatst, zoo duidelijk, dat er geene misvatting meer mogelijk is, dat ieder terstond de waarheid er van inziet. Wij hadden gehoopt dat onze Schrijver de gelegenheid, die zich onwillekeurig aan hem voordeed, zou hebben gebruikt om in deze behoefte der gemeente te voorzien. Maar tot onze smart zagen wij ons hierin niet genoegzaam bevredigd. Althans wat hij op bl. 48 en 49 schrijft, omtrent het verband tusschen jezus' dood en de vergeving van zonden, komt ons op verre na niet voldoende voor. Het is niet genoeg, dat men zegt, in jezus' dood blijkt Gods liefde, die zelfs zijn Zoon niet spaarde; maar daarbij moet nu ook worden aangetoond hoe die hoogste liefde daarin zigtbaar is, wat God met den dood zijns Zoons bedoelde, en waarom dit niet op eene andere wijze kon geschieden. Wij hebben geene
vrees, dat hiermede het boekje een al te geleerd, een al te dogmatisch aanzien zou hebben verkregen. De eenvoudige en gemakkelijke wijze van schrijven, die den Auteur eigen is, is ons daartegen de beste waarborg. Maar ook al bestond dit gevaar, het hoog belang der zaak zou hebben vereischt, dit voorbij te zien. Met bescheidenheid brengen wij deze bedenking onder de aandacht van den geachten Schrijver, in de hoop, dat hij daarmede zijn voordeel doe, wanneer soms later een herdruk van zijn boekje noodig is. Voorts strekke het velen ten rijken Avondsmaalszegen!

- r -





{==773==} {>>pagina-aanduiding<<}

Handleiding tot de beoefening van het Notarisambt, tevens ingerigt voor kantoorgebruik, en voorzien van aanteekeningen, inhoudende: de Jurisprudentie, Decisiën, Resolutiën, enz. betrekkelijk de Wetten op het Notarisambt, het Regt van Zegel, Registratie, Overschrijving en Successie; aanwijzing der betrekkelijke Wetsbepalingen, enz., benevens eenige bepalingen betreffende de gemeenschap van goederen, volgens de Oud-Hollandsche en Fransche Wetgeving, en verdere Bijlagen, door Th. van Uije Pieterse, Notaris te Vlissingen. Tweede, vermeerderde druk. Te Amsterdam, bij J.M.E. Meijer. 1857.

In gr. 8vo. XIV, 2, 597 en 7 bl. f 6-80. En dan zegge men nog dat wij, Hollanders, geene titels voor onze boeken weten te schrijven! Deze ten minste weêrspreekt die meening! De titel, en de Voorrede niet minder, belooft zeer veel. Het handels-, administratie- en notariëel kantoor moet dit boek (volgens den Auteur) op den lessenaar voorhanden houden, om het telkens te raadplegen. - Ik kan nog eenigzins begrijpen, dat de Notaris dien raad des Auteurs opvolgt, maar dat men den koopman en den houder van een administratie-kantoor eene Handleiding voor het Notariaat wil doen koopen..... is dit welligt in de Voorrede gezet op verlangen des Uitgevers?
Hoe dit zij, het boek is in de wereld, en wel een tweede druk er van, getuige van eene goede ontvangst. Of het die ontvangst verdiende? Voorzeker. De Schrijver geeft de wetsbepalingen op het Notarisambt betrekkelijk, in vragen en antwoorden, terug, en hij doet dit zeer duidelijk. Voor hen die zich voor hun examen bekwamen, en dit boek in stede van een repetitor willen gebruiken, is het zeer aan te bevelen. Maar hierbij blijven wij ook staan. Het hier vermelde werk kan dienst doen aan een examinandus, maar anders zal geen man van wetenschap de vragen en antwoorden inzien, terwijl hij in léon of vernède uitvoeriger en naauwkeuriger de uitspraken en jurisprudentie vermeld vindt, die hier slechts zeer onvolledig gegeven worden. Wij bevelen dus aan de examinandi dit boek aan, zonder aan den Jurist te durven adviseren het voor zijne bibliotheek aan te koopen.
Waarom van de geschiedenis der gemeenschap in een aan-
{==774==} {>>pagina-aanduiding<<}
hangsel gesproken? Waarom alleen deze, uit de Historia juris interna genomen? en waarom dan eerst met het Wetboek lodewijk napoleon begonnen? Wij weten het niet. De historische uitlegging en beschouwing wordt in het werk veelal niet gevonden, zoo als ook van den Schrijver, die geen regtsgeleerde is, misschien niet te vergen was; maar dan is het zeker vreemd één onderwerp bij uitsluiting historisch te beschouwen. Waar is het, dat de Fransche Wet nog van tijd tot tijd toepassing moet vinden; maar dit geldt van vele artikelen, niet alleen van die van gemeenschap.
Op het werk zelf hebben wij aanmerkingen, veelal daarop nederkomende, dat de letter der Wet op vele plaatsen gevolgd is, zonder den geest te verstaan, de Jurisprudentie te raadplegen, of de geschiedkundige uitlegging te volgen. Zoo is b.v. bij vraag 665 de vraag omtrent de crediet-hypotheken, op 496, Aant. 2, het bekende arrest van den Hoogen Raad vergeten; maar wij mogen voor eene lijst dier opmerkingen, en voor eenig verschil met den Auteur op deze of gene plaats van het geduld des lezers niet te veel vergen. Die lijsten zijn meestal voor de lecture verbazend vervelend.

a.





Beschouwingen van den Gezondheidstoestand van Nederland en bijzonder van Middelburg; door A. Caland. Te Middelburg, bij Gebroeders Abrahams. 1857. In gr. 8vo. II, 43 en VI bl. f :-25.

Dat de gezondheidstoestand van Zeeland bij de meeste andere provinciën van ons vaderland ongunstig afsteekt, is te allen tijde beweerd geworden, zonder dat men voor die meening eenen anderen grond, dan het algemeen gerucht en het traditioneel gezag wist aan te voeren. Uit bovenstaand geschrift, door den Heer caland aan zijne medeleden van den Middelburgschen Gemeente-raad aangeboden, blijkt nu feitelijk, dat men, met het oog op den levensduur en de gezondheid der bewoners, zoowel over Zeeland in het algemeen, als over Middelburg in het bijzonder, niet ten onregte een ongunstig oordeel heeft uitgesproken. Wanneer immers van de 1000 te Middelburg geboren kinderen, binnen het eerste jaar na hunne geboorte, 333 sterven, terwijl die sterfte te Leeuwarden, op

{==775==} {>>pagina-aanduiding<<}
een gelijk getal, slechts 175 bedraagt, of als de gemiddelde levensduur in Zeeland voor de mannen 26⅔ en voor de vrouwen 29½ jaren bedraagt, terwijl in de provincie Limburg door de mannen gemiddeld ruim 40 jaren en door de vrouwen bijna 41 jaren bereikt worden, dan moet men erkennen, dat de Zeeuwsche eilanden en inzonderheid Walcherens hoofdstad, in vergelijking met de overige provinciën en groote steden van ons vaderland, voor allezins ongezond moeten gehouden worden. De door den Schrijver medegedeelde statistiek, uit de geboorteen sterflijsten, in verhouding tot de bevolkingslijsten opgemaakt, laat in dat opzigt geenerlei onzekerheid over. Jammer is het echter, dat niet het tijdvak of het getal jaren, waarover zich die berekening uitstrekt, werd opgegeven. Dat het slechts weinige tientallen geweest zullen zijn, is zoowel wegens de onvolledigheid der vroegere, bij den burgerlijken stand gehoudene, registers, waarschijnlijk te achten, als ook wegens de door den Schrijver gemaakte opmerking, dat de te Rotterdam en Dordrecht gehoudene sterflijsten wel eene nog ongunstiger sterfteverhouding doen kennen dan die van Middelburg, doch dat dit niet het geval blijft, als men in beide eerstgenoemde steden, waar de cholera herhaaldelijk talrijke slagtoffers eischte, het getal der daaraan bezweken personen van het bedrag der gestorvenen aftrekt. Dan zou het, naar zijne meening, vermoedelijk blijken, dat Middelburg als de allerongezondste stad van geheel Nederland beschouwd moet worden. ‘Van waar zulk een allertreurigste toestand van Zeelands hoofdplaats?’ De beantwoording dier vraag maakt den hoofdinhoud van het geheele geschrift uit, en het blijkt daaruit duidelijk, dat men vroeger ten onregte oorzakelijke momenten beschuldigd heeft, die niet in werkelijkheid bestaan, en daarentegen andere heeft over het hoofd gezien, wier gezamenlijke werking voor allernadeeligst moet gehouden worden. Het dikwijls herhaalde
gezegde b.v., dat de kruin van den Westkappelschen dijk gerekend wordt ter hoogte te zijn van de wijzerplaten van den Abdijtoren te Middelburg, heeft het denkbeeld doen ontstaan, dat men aan deze, tamelijk in het midden van het geheele eiland gelegene stad eene zeer lage ligging moet toekennen. Dit is niet te min eene groote dwaling, en de Schrijver heeft, om dit duidelijk te doen uitkomen, aan zijn boekje eene Tabel toegevoegd van de hoogte-
{==776==} {>>pagina-aanduiding<<}
ligging der stad Middelburg boven de Noordzee en boven het landwater van Walcheren, dat de stad in hare vestgracht omringt. Die tabel werd opgemaakt uit de waterpassing van den Heer l. janse, b.z., te vinden in het Archief van het Zeeuwsch Genootschap der Wetenschappen. Daaruit blijkt, dat Middelburg niet slechts op een gemiddeld hoog, maar zelfs op een zeer hoog terrein, zoowel boven den stand van het zeewater in hare buiten- en binnen-havens, als boven den gemiddelden stand van het landwater of zoete water ligt. Wij kunnen en mogen daaromtrent geene bijzonderheden vermelden, en achten het evenzeer onnoodig, de slotsom der uitkomsten mede te deelen, waartoe het onderzoek van den Schrijver geleid heeft. Moge de belangstellende lezer haar liever uit het geschrift zelve opmaken. Wij bevelen het daartoe ruimschoots aan, en spreken als ons eind-oordeel uit, dat de Schrijver door de uitgave zijner Beschouwingen een belangrijk supplement geleverd heeft op de, in het laatst van het vorige jaar uitgegeven, Proeve eener geneeskundige plaatsbeschrijving van de stad Middelburg, hoofdplaats der provincie Zeeland, door a.a. fokker en j.c. de man, Medicinae Doctoren aldaar; in het Tijdschrift der Nederlandsche Maatschappij tot bevordering der Geneeskunst, zevende jaargang, 1856, Augustus en September, bl. 41-136.




Grondtrekken der Natuurkunde van Planten en Dieren, ten dienste van Landbouwers. Door Dr. W. Hamm. Bewerkt door E.C. Enklaar. Te Zwolle, bij W.E.J. Tjeenk Willink. 1857. In gr. 8vo. VI en 302 bl. f 3-50.

Elke tijd heeft zijn stokpaardje. Daar is altijd overdrijving nu eens in deze, dan eens in gene rigting. Hetgeen men vroeger naauwelijks eenige aandacht waardig keurde of zelfs geheel vergat, daaraan is thans alle zorg gewijd. Zoo is het ook eenigermate gegaan met de landbouw-litteratuur in Nederland. Het is nog niet zoo lang geleden, dat men bijna geene Nederlandsche boeken over landbouw had. En thans bevlijtigt men zich, om door oorspronkelijke stukken, maar bovenal door vertalingen (want dit is veel gemakkelijker) onze litteratuur van den landbouw te verrijken. De goede aftrek

{==777==} {>>pagina-aanduiding<<}
van de meesten dezer geschriften veroorzaakt, dat de ondernemingszucht van boekverkoopers den landbouwer telkens weder nieuwen voorraad van lectuur voor zijne winteravonden brengt, zoodat het waarschijnlijk niet lang duren zal, of men kan voor elk onderdeel van den landbouw een of meer geschriften in de Nederduitsche taal aanwijzen. Het is nu de pligt van den Recensent om in deze verzameling het rijpe van het groene te scheiden, ten einde den lezer zoo veel mogelijk tegen misleiding te vrijwaren en hem op het goede opmerkzaam te maken.
Het werk, waarvan de titel aan het hoofd van deze regelen is gesteld, heeft zijn verschijnen in Nederland ook aan de genoemde rigting te danken. Volgens den Prospectus is dit boek (dat door den Schrijver grootendeels aan een Engelsch werk, getiteld: t. lindley kemp, Agricultural physiology, animal and vegetable, ontleend is) bestemd om eene leemte aan te vullen. Het heet aldaar, dat de chemie welligt eene overmatig ruime plaats ingenomen heeft, in vergelijking met de overige takken der natuurkundige wetenschap, vooral in vergelijking van hare zuster de physiologie. Want, gelijk de chemie de onbepaalde heerscheres is in het rijk der doode stof, zoo beheerscht de physiologie het rijk van het levende. Vele belangrijke ondernemingen zijn mislukt, omdat daarbij de chemie en niet de physiologie te hulp geroepen was; vele verkeerde stellingen zijn daardoor in de theorie van den landbouw ingeslopen, enz. Aan deze gebreken nu moet het genoemde boek een einde maken door, volgens eene nieuwe methode, aan de physiologie een geschikten vorm te geven en haar gemakkelijk en aangenaam te maken.
Wij kunnen niet ontveinzen, dat deze beschouwing der physiologie ons voorkomt, niet de ware te zijn. Integendeel, men heeft, in plaats van te laat, het gebouw der physiologie maar al te spoedig opgetrokken. Want meermalen is zulks geschied, vóórdat vooraf goede grondslagen gelegd waren. De anatomie is de onmiddellijke basis der physiologie, maar chemie en physica zijn evenzeer hiertoe noodig, want zonder de kennis van deze kan men zich geen juist begrip vormen van de levenswerkingen van plant of dier. De krachtige beweging op het gebied der chemie heeft dus aan de physiologie geene schade gedaan; integendeel, zij heeft aan deze haren weg bereid.

{==778==} {>>pagina-aanduiding<<}
Wanneer de studie der anatomie, vooral der mikroskopische, zich aan die van chemie en physica aansluit, dan is ontwikkeling van de physiologie daarvan een onmiddellijk en noodzakelijk gevolg. Men zal dan juiste denkbeelden verkrijgen aangaande de verrigtingen des levens, terwijl thans elke teler van gewassen, elke fokker van dieren zich daarvan begrippen vormt, die maar al te dikwijls scheef en verkeerd zijn, omdat zij op geene wetenschappelijke grondslagen rusten.
Wij kunnen dus de redenering van den Prospectus niet goedkeuren, - doch, wij hebben niet dezen, maar het boek zelf te beoordeelen. Wanneer wij thans hiertoe overgaan, dan moeten wij zeggen, dat wij reeds aanvankelijk goede verwachting daarvan koesterden, omdat de Vertaler in het algemeen goede werken uit het Duitsch in onze taal overbrengt. Bij nader inzien is ons ook gebleken, dat het boek beter is, dan men volgens den Prospectus zou verwacht hebben. Het omvat een groot aantal onderwerpen, en hoewel sommige gedeelten zeer kort en fragmentarisch behandeld zijn, zoo kan het echter over het algemeen vrij goed genoemd worden. De inhoud daarvan is in korte trekken de volgende.
Na eene vlugtige ontwikkeling van de grondbeginselen der scheikunde, en van de stoffen, welke in de organische wereld de hoofdrol spelen, gaat de Schrijver over tot de beschouwing van de levende natuur, en geeft in het tweede hoofdstuk eene beschrijving van het algemeene karakter van planten en dieren, waarin veel goeds voorkomt. Die wezens moeten geordend en gerangschikt worden. Hiertoe wordt de systematische indeeling der planten en dieren kort beschreven en verklaard. De Schrijver volgt hierbij voor de planten het stelsel van endlicher, voor de dieren dat van cuvier. Nu volgt een hoofdstuk over het doel der schepping, waarin - vreemd genoeg - gezegd wordt, dat alles opzettelijk geschapen is, om aan de behoeften van den mensch te voldoen!
Na deze prolegomena gaat de Schrijver tot het meer eigenlijk physiologische over. Hij vergelijkt de sapbeweging der planten en den bloedsomloop der dieren, behandelt den aard der voedende vloeistoffen en de stofwisseling, welke hierin plaats grijpt, om daarop het ontstaan der plantendeelen uit het sap en de vorming van het dierlijk ligchaam uit het bloed te bespreken. Vervolgens beschrijft hij de voorname functiën

{==779==} {>>pagina-aanduiding<<}
der levende organismen, en vooral bij de dieren de spijsvertering en ademhaling. Aan de beschrijving der voortplanting in beide Rijken gaat een enkel woord over de zinnen, den slaap en de beweging vooraf. Zij wordt gevolgd door twee hoofdstukken, welke ten opschrift dragen: Het zieleleven, en De dood en de werking der vergiften. Hiermede is het algemeene gedeelte afgesloten. Het overige gedeelte van het boek behandelt de toepassingen op den landbouw. Er worden daarin allerlei onderwerpen in bonte mengeling achter elkander geplaatst. Zoo behandelt de Schrijver in dezelfde orde, waarin ik ze hier opnoem, de volgende onderwerpen: geslachten, soorten, verscheidenheden, rassen, stammen, slag; den invloed van den mensch op het ontstaan van nieuwe vormen bij planten en dieren; de landhuishoudelijke plantenteelt, en de vruchtwisseling; de landhuishoudelijke dieren; de wetten van schoonheid en gedaante; de plaatsveranderingen der dieren en planten; de bastcellen; ziekten der planten, woekerplanten en dieren; melk, boter en kaas; de voeding van den mensch; gezondheid en ziekte. Het blijkt hieruit, welk eene vreemde rangschikking daarbij gevolgd is; nu eens worden planten en dieren in hunne levensverrigtingen meer dan juist is, geparalleliseerd; dan weder worden geheel analoge verschijnselen in beide Rijken op ver van elkander verwijderde plaatsen behandeld. - Dit gebrek aan orde neemt echter niet weg, dat sommige onderdeelen waarlijk goed behandeld zijn, en dat hij, die zijne winteravonden besteedt om dit werk te lezen, daaruit menig belangrijk feit zal kunnen leeren.
Het is hier de plaats niet, om eene uitvoerige beoordeeling van dit werk te leveren; wij zullen daarom onze algemeene beschouwing eindigen met de opteekening van eenige plaatsen, waarop wij bij het lezen gestuit zijn, en die hetzij door de schuld van den Schrijver, hetzij door die van den Vertaler, het anders goede werk ontsieren.
Bl. 7. ‘De suiker bestaat uit C, H en O. Indien men er eenige koolstof en zuurstof aan ontneemt, dan blijft er alcohol of wijngeest terug.’ - Eene gansch verkeerde voorstelling van den aard der suiker; want men kan zich den alcohol niet als in de suiker gevormd denken; hij is een ontledingsproduct, door snijding ontstaan.
Bl. 9 en volgende wordt de oude voorstellingswijze in de

{==780==} {>>pagina-aanduiding<<}
chemie gevolgd en gesproken van keurverwantschap, enkelvoudige en dubbele, ja zelfs van voorbeschikkende verwantschap! Deze namen zullen, gelooven wij, aan de duidelijkheid niet bevorderlijk zijn, terwijl bovendien sommige voorbeelden daarvan niet juist gekozen zijn. Zoo heeft de Schrijver als voorbeeld van eenvoudige verwantschap, de verbinding van koolzuur en kalk tot koolzuren (niet koolzure) kalk genomen, hoewel het bekend is, dat hierbij het koolzuur het water verplaatst, waarmede de kalk verbonden is. Watervrije kalk neemt geen koolzuur op.
Bl. 16 wordt het welbekende kwel- en kwelafzetselzuur zonder eenige reden bron- en bronafzetselzuur genoemd. De aldaar gegeven bepaling van humus mag wel zeer onvolledig heeten. - Even zoo is het onjuist, hetgeen op bl. 17 gezegd wordt, dat de planten zeer veel van hare stikstof verschuldigd zijn aan het salpeterzuur, dat bij onweder in de lucht gemaakt wordt.
Bl. 19 leest men: ijzer-oxyde in verbinding met water en koolzuur is een noodzakelijk bestanddeel der planten. Doch in de scheikunde is het bekend, dat alleen het ijzeroxydule zich met koolzuur verbindt, en dat juist door ontleding van dit zout, bij toetreding van zuurstof, die het ijzer hooger oxydeert, en van water, waarmede zich het oxyde verbindt, het welbekende ijzeroxyde-hydraat gevormd wordt.
Hetgeen bl. 20 en volgg. over de scheikundige elementen, enz. gezegd wordt, had bij den aanvang van het scheikundige hoofdstuk vermeld moeten zijn; waarschijnlijk zouden dan de vroeger vermelde bijzonderheden beter begrepen geworden zijn.
In het anders met veel Schwung gestelde hoofdstuk over de plant en het dier, vindt men bl. 28, dat de cellulose een zoogenaamd koolhydraat, d.i. eene verbinding van water met koolstof is. Eene voorstelling, die zoo zeer den waren organischen aard van cellulose, amylum en dergelijke stoffen doet voorbijzien, dat het te wenschen ware, dat men in de zuiver wetenschappelijke boeken nimmer meer den term van koolhydraten bezigde, al ware het alleen, om aan de schrijvers van populaire boeken (zoo als Dr. hamm en anderen) geene verdere gelegenheid tot misbruik te geven.
Bl. 30 heeft de Vertaler zich vergist, en geestig in plaats van geestelijk vertaald, hetgeen aan de phrase eene vreemde beteekenis zou kunnen geven.

{==781==} {>>pagina-aanduiding<<}

Het geheele IVde hoofdstuk ontsiert eigenlijk het werk. In het voorbijgaan wordt even het doel der schepping ontwikkeld op eene wijze, die doet onderstellen, dat de Schrijver dat doel volkomen kent. ‘Alvorens wij onze beschouwingen voortzetten’ - zegt hij - ‘is het welligt niet zonder nut, te onderzoeken, welke bedoelingen de Schepper bij het daarstellen der zigtbare wereld mag gehad hebben, en tot welk doel de verschillende levende ligchamen in het bijzonder dienen moeten.’ En onmiddellijk volgt daarop: ‘Men kan met zekerheid beweren, dat de geheele ligchamelijke wereld dezer aarde niet alleen dient, maar opzettelijk geschapen is, om aan de behoeften van den mensch te voldoen.’ Dergelijke beschouwingen nu behoeven hier niet gerefuteerd te worden, want zij weêrleggen zich zelve genoegzaam voor een elk, die onbevooroordeeld daarover nadenkt. Wanneer men echter zien wil, tot welke verkeerde voorstellingen eene overdreven teleologie komen kan, leze men hetgeen bl. 60 en 61 gezegd wordt over de instandhouding van menschen en dieren.
Een der beste hoofdstukken is daarentegen het Vde, waarin de sapbeweging der planten en de bloedsomloop der dieren zeer goed verklaard en met afbeeldingen opgehelderd worden.
Bl. 82 en volgende, alwaar de S. de bestanddeelen der voedende vloeistoffen behandelt, bevatten weder meer fouten, want op het veld der chemie schijnt de S. zich niet zoo bijzonder te huis te gevoelen. Zoo is de beschrijving van het celvocht tamelijk gebrekkig. Zoo hindert ons vooral de grove vergelijking, dat albumine, fibrine en organisch weefsel tot elkander staan als ruw katoen, katoenen garen en geweven katoenen stof.
Bl. 95 wordt van de indifferente organische stoffen gezegd, dat zij geen bepaald scheikundig karakter hebben. Dit is geheel onjuist. De bedoeling is, dat zij noch zuur noch basisch zijn. - Even zoo is het verkeerd, wat bl. 97 voorkomt, dat de inwerking van zuren cellenstof in zetmeel verandert, en hetgeen omtrent lignine gezegd wordt, eene stoffe wier bestaan men thans niet meer erkent.
Bl. 100 staat onder de eiwitachtige ligchamen plantenslijm; moet zijn plantenlijm: want het plantenslijm is stikstofvrij. Evulsine aldaar, moet zijn emulsine.
Bl. 137 wordt omtrent den humus de oude theorie van

{==782==} {>>pagina-aanduiding<<}
liebig voorgedragen. Van de jongste onderzoekingen omtrent dit punt wordt geene nota genomen.
Bl. 141 geeft de Vertaler een paar zeer wijze noten, doch hij vergist zich in hetgeen van de vlam gezegd wordt. Deze is niet alleen aan brandend H, maar evenzeer aan brandend C O kooloxyde (!) toe te schrijven. Het laatste gas schijnt de Vertaler niet te kennen.
Bl. 172 wordt de Horkel-Schleidensche theorie der plantaardige bevruchting als uitgemaakt beschouwd; hetgeen in een populair schrift minder goed te keuren is.
Bl. 176 wordt de zamenstelling der monocotyledonische zaden niet goed beschreven. Bij de granen ligt de cotyledon tusschen embryo en albumen in; niet omgekeerd.
Bl. 202 worden Mono- en Dicotyledonen minder juist vertaald door grasachtige en kruidachtige gewassen. Waarom niet verklaard, wat de indeeling beteekent?
Bl. 277. Dat door verwarming afgescheiden boter jaren lang bewaard kan blijven zonder rans te worden, alleen op eene koele plaats staande, meenen wij te mogen betwijfelen.
Doch genoeg bijzonderheden. Het werk van Dr. hamm, al is het ook niet geheel zoo als men een dergelijk werk wenschen zoude; al draagt het niet het karakter van geschreven te zijn door een man, die geheel op de hoogte der wetenschap staat; - kan veel nut doen en goede denkbeelden verspreiden. Daartoe wenschen wij het in veler handen, totdat een beter werk over dit onderwerp zijne plaats komt innemen.

r.

Voedsel, Voedsel-Bederf en Voedsel-Vervalsching. Een waarschuwend woord voor iedereen. Naar het Fransch van Dr. A.J. Duval. Te Rotterdam, bij H. Nijgh. 1857. In gr. 8vo. 43 bl. f :-50.

Het geschrift, waarvan hierboven de titel is afgeschreven, is wederom eene plant, die van den vreemde op onzen bodem is overgeplant. Naar aanleiding der grootere werken van hassall, marcet en chevalier, heeft de Schrijver dezer brochure een kort overzigt gegeven van de voornaamste vervalschingen, waaraan de meesten onzer voedingsmiddelen blootstaan.

{==783==} {>>pagina-aanduiding<<}
Gelijk tegenwoordig mode is in de populaire geschriften over levensmiddelen, gaat aan het onderwerp eene korte beschouwing der voeding en der assimilatie van het voedsel, met de oude verdeeling in plastisch en verbrandings-voedsel, vooraf. Daartegen nu zouden wij geen bezwaar hebben - want zoo leert het publiek ook langzamerhand iets van deze zaken - wanneer niet ook hier weder overdrijving plaats had, b.v. bl. 5, waar gezegd wordt, dat de voedingsmiddelen der tweede klasse, die niet stikstofhoudend zijn, altijd verbrand worden in het dierlijk ligchaam, hetgeen stellig niet juist is.
De voornaamste levensmiddelen en dranken, en even zoo eenige toespijzen worden beschouwd ten opzigte der veranderingen, welke zij van zelf ondergaan (hun bederf), en ten opzigte der opzettelijke vervalschingen. Die beschouwing is natuurlijk slechts zeer oppervlakkig, gelijk iederen deskundige duidelijk is, wanneer hij bedenkt, dat alles in 35 bladzijden wordt afgehandeld. Het is ook niet meer dan eene bloote opgave der vervalschingen, die algemeen in het werk gesteld worden, en de Schrijver heeft blijkbaar niet zoo zeer bedoeld, om eene handleiding te geven, waardoor de vervalschingen ontdekt zouden kunnen worden, als wel om het groote publiek te waarschuwen tegen het bedrog, dat algemeen gepleegd wordt. Als zoodanig kan het geschrift misschien eenig nut doen.
Minder juist zijn ons de volgende plaatsen voorgekomen:
Bl. 9 stelt de S. het voor, als of brood en meel uit geheel dezelfde bestanddeelen zijn zamengesteld. Het is echter wèl bekend, dat het amylum bij het bakken in dextrine en gedeeltelijk ook in suiker veranderd wordt.
Bl. 9 wordt het moederkoorn als eene algemeene ziekte der graansoorten opgegeven. Het Secale cornutum komt echter alleen bij rogge voor. Waarschijnlijk bedoelt de S. den brand.
Bl. 15, reg. 19 v.o., staat: cellen, lees: zetmeelkorrels.
Bl. 25 wordt bij het lood in het water niet van het drinkwater der hoofdstad melding gemaakt, waarin zoo dikwijls lood wordt aangetroffen.
Bl. 26 staat: théone, lees: théïne.
Bl. 29 schijnt de S. wat al te veel ingenomen te zijn met

{==784==} {>>pagina-aanduiding<<}
het gebruik van koffij, terwijl daarentegen bl. 36 van het bier gezegd wordt, dat het niet alleen dronken maakt, maar te gelijk dof. - Eene beschouwing, die wel door de minste geneeskundigen gedeeld zal worden.




Rekenkunstige Oefeningen, den Leerlingen tot herhaling op te geven, door J.H. van Koten, Leeraar der Wiskunde aan het Stedelijk Gymnasium, Privaat-Docent in de Wis- en Natuurkunde te Amsterdam. Eerste Stukje. Te Amsterdam, bij L.F.J. Hassels. 1856. In post 8vo. VI en 48 bl. f :-40.

Tweede Stukje. IV en 80 bl. f :-65.

Antwoorden op de beide Stukjes. 32 bl. f :-30.

Deze Rekenkunstige Oefeningen zijn door den Heer v.k. voor zijne leerlingen bestemd, ten einde hem te ontlasten van het dicteren. - Het zijn oefeningen ter toepassing van het geleerde in strootmans ‘Beginselen der Cijferkunst’, welk werk de Heer v.k. bij zijn onderwijs in het rekenen gebruikt, of althans tot hiertoe gebruikt heeft.
Uit het Voorberigt blijkt niet of onbekendheid, dan wel weinige ingenomenheid met de bestaande verzamelingen van voorstellen van dezen aard den Vervaardiger tot de zamenstelling dezer Oefeningen hebben genoopt. Wel, dat het hem genoegen zal doen als ook andere onderwijzers van zijne Oefeningen gebruik maken. Op ons rust de verpligting alzoo, H.H. onderwijzers met den inhoud en de wijze van behandeling in deze werkjes gevolgd, bekend te maken. En hierover zullen wij zeer kort kunnen zijn, aangezien wij voor alsnog mogen veronderstellen, dat de volgorde en de wijze van behandeling, in het genoemde werk van strootman gevolgd, bij het meerendeel der onderwijzers bekend is, hetzij door het werk zelf, hetzij door de bestaande toepasselijke oefeningen op dat werk. Bijzonders hebben wij bij deze Oefeningen niet opgemerkt. De Oefeningen zijn nu eens bloote opgaven, dan eens in woorden ingekleed. De eerste hier en daar misschien wel wat talrijk in eene verzameling van Oefeningen tot herhaling. De laatste zijn over het algemeen wèl geschikt om het nadenken bij den leerling te bevorderen, zonder evenwel boven andere verzamelingen van dezen aard uit te munten.

{==785==} {>>pagina-aanduiding<<}

Van de aanmerkingen, die wij bij het doorbladeren maakten, stippen wij alleen de volgende aan: 1e Stukje, bl. 14, in No. 6, wordt de afstand van de Aarde tot de Zon op gemiddeld 34,600,000 mijlen opgegeven. Welke mijlen zijn dit? Verder wordt hier gezegd, dat het lieht 8 minuten en 13 seconden behoeft om van de Zon tot de Aarde te komen. 2e Stukje, bl. 28, wordt in No. 8 gezegd, dat het licht daartoe 8 minuten 17,78 seconde noodig heeft, terwijl de afstand hier in Geogr. mijlen wordt gegeven. In beide nommers wordt de snelheid van het lieht per seconde gevraagd. Volgens het antwoord op de vraag in het eerste Stukje is die snelheid 70182,5 mijl, terwijl zij volgens dat in het tweede Stukje 30776648,3 el of 5539,8 uren gaans bedraagt. Hierin heerscht voor 't minst eene groote verwarring. Ter bevordering van de duidelijkheid ware in No. 7, bl. 41 en No. 48, bl. 44 de bijvoeging: welke lengte bedoeld wordt, niet kwaad geweest; zoo ook in No. 11, bl. 41, hoe de bal wordt opgeworpen. - De keuze van de cijfers voor 10 en 11 in No. 12, bl. 46, beviel ons niet. - Ook in No. 7, bl. 41, stieten wij op het weglaten der Breedte, of welligt dat de plaatsen op den Equator ondersteld zijn. 13o 15′ verschil in lengte geeft een' zeer uiteenloopenden afstand in ellen voor de verschillende Breedte, waarop die plaatsen gelegen zijn.
In het hoofdstuk over de verklaring van het stelkunstig teekenschrift in de vergelijkingen, 2e Stukje, vonden wij veel dat meer in een werk over de algebra te huis behoorde dan wel hier. - De opgaven ter toepassing van de eigenschappen der evenredigheden zijn met geene karige hand uitgestrooid. In No. 23, bl. 29, heerscht dezelfde onnaauwkeurigheid, doordien niet op de afneming van de lengte-graden op de verschillende Breedten is gelet.
Wij maakten van deze onnaauwkeurigheden melding, om den Heer v.k., die blijken geeft van ijverig voor de pers te werken, te doen opmerken, dat de waarde van werkjes van dezen aard vooral ook afhangt van naauwkeurigheid en duidelijkheid, en geenszins van het aantal dat geproduceerd wordt.





1. Algebraïsche Oefeningen, den Leerlingen tot Herhaling op te geven; door J.H. van Koten, Leeraar der Wiskunde aan het

{==786==} {>>pagina-aanduiding<<}
Stedelijk Gymnasium, Privaat-Docent in de Wis- en Natuurkunde te Amsterdam. Eerste Stukje. Te Amsterdam, bij L.F.J. Hassels. 1856. In post 8vo. VI en 49 bl. f :-65.

2. Algebraïsch Rekenboek voor eerstbeginnenden; door L. Bouwman, Onderwijzer te Oostermeer. Te Groningen, bij F. Folkers. In kl. 8vo. 83 bl. f :-30.

In het laatste tiental jaren is het getal werkjes ter beoefening der algebra zoo zeer toegenomen, dat iemand, die daarmede met zijn discipel eenen aanvang wenscht te maken, volstrekt niet verlegen behoeft zijn om eene goede handleiding te hebben, of het moest zijn, om uit die vele de geschiktste te kiezen. In weerwil hiervan ziet men hun getal nu en dan nog aangroeijen, gelijk nu ook weder met de twee aangekondigde. Beide vervaardigers schijnen zich met de bestaande niet te kunnen vereenigen, en voelden zich opgewekt zelf de hand aan het werk te slaan. Wij hebben het geleverde aandachtig nagegaan en in zekeren zin met de ons bekende werken van dezen aard vergeleken. Behoudens eenige wijzigingen, bestaande in het toevoegen van eenige nieuwe vragen, het vermeerderen van het aantal opgaven in de verschillende hoofdstukken, het weglaten van het theoretische gedeelte, is, naar het ons voorkomt, door den eersten het werkje van smaassen, bij tjeenk te Zwolle, en door den tweeden kuypers gemakkelijke voorstellen uit de Algebra, enz., te Groningen, bij j. römelingh, tot model gekozen. Onderstellende dat de belanghebbende lezer, met beide werkjes niet geheel onbekend is, achten wij het niet noodig hierbij langer stil te staan, en eindigen deze beoordeeling met de verklaring: dat beide werkjes bij het algebraïsch onderwijs, met oordeel gebruikt, zeer goed onder de geschikte hulpmiddelen kunnen gerangschikt worden, waartoe ook de matig gestelde prijs, inzonderheid van het laatste, het zijne bijdraagt; maar ook dat wij meenen te mogen opmaken, dat de Schrijvers tot dezulke behooren, die moeijelijk tevreden zijn te stellen, zoolang de titel van het door hen gebezigde werk niet met hun eigen naam prijkt.


{==787==} {>>pagina-aanduiding<<}

Handleiding tot het gebruik der Logarithmen-Tafels, ten dienste van het Wiskundig Onderwijs. Eerste Stukje. Logarithmen der gewone Getallen. Te Alkmaar, bij Johannes Roem. 1857. In kl. 8vo. 31 bl. f :-25.

Het is eene waarheid, dat bij ons, behalve in de gewone zeevaartkundige berekeningen met Logarithmen, in den regel gebruik gemaakt wordt van Fransche of Duitsche tafels, met name die van callet, van vega en van köhler; en geen wonder, die tafels zijn correct, uitvoerig, gemakkelijk in het gebruik, en daarenboven zijn de laatsten althans niet kostbaar. Bij al deze voordeelen hebben zij evenwel voor menigeen het gebrek, dat de verklaring van de tafels en haar gebruik in eene taal is geschreven, die zij niet verstaan. De Heer j.j.d.g. heeft hieraan wel willen te gemoet komen, door de uitgave van een werkje, uitsluitend bestemd om de Logarithmen-Tafels in den geest als die van callet te verklaren en te leeren gebruiken. Het werkje bestaat uit drie paragraphen. In de eerste wordt de tafel van de logarithmen der natuurlijke getallen van 1 tot 108000 beschreven. De tweede leert den logarithmus van een opgegeven getal vinden, en de derde wijst den weg aan, om van een' gegeven logarithmus het getal te bepalen. Ofschoon het doorgaande vrij duidelijk is geschreven, is het goed dat de regels door het uitwerken van een paar voorbeelden zijn opgehelderd. Na eene goede mondelinge verklaring van het wezen der logarithmen en hunne voornaamste eigenschappen, kan men des verkiezende den leerling dit boekske in handen geven, om het voorgedragene verder na te gaan, en zich de behandeling dezer getallen meer eigen te maken.





De Stad Edam en hare Geschiedenis, voornamelijk beschouwd met betrekking tot de beide Kerkbranden van de jaren 1602 en 1699. Opgedragen aan den Edel Achtbaren Raad van opgemelde Stad, door F. Allan. Te Edam, bij P. de Boer, P.z. 1857. In kl. 8vo. XVI en 98 bl. f 1-:; best papier en geb. in half linnen. f 1-50.

De lotgevallen van eene stad als Edam te leeren kennen,

{==788==} {>>pagina-aanduiding<<}
kan wel van dat belang niet zijn als die van steden welke eenen overwegenden invloed uitoefenen: zij hebben toch, door eene bekwame hand te boek gesteld, hare waarde, zoo voor de bewoners zelven, als tot opheldering van sommige deelen der landsgeschiedenis.
De Heer allan levert hier aangename proeven van zijne geschied- en oudheidkundige nasporingen. Zijn boekje, eene omgewerkte en vermeerderde uitgaaf van kruythoff's ‘Geschiedverhaal der Stad Edam’, wat op den titel niet staat uitgedrukt, behelst in vier Hoofdstukken: eene beschouwing van den vroegeren en tegenwoordigen toestand van Edam; van hare groote Kerk in betrekking tot de Geschiedenis der stad; van de overige Kerken en voornaamste Gebouwen; van liefdadige en nuttige inrigtingen en verdere bijzonderheden; benevens een geschiedkundig overzigt; en ten slotte zes Bijlagen. Wij kunnen bij het vele en velerlei dat hier voorkomt, niet stilstaan, maar moeten ons vergenoegen met een paar opmerkingen onder de lezing gemaakt. - Dat Edam niet meer is wat het voorheen, bepaaldelijk in de zeventiende eeuw, was, toont de Schrijver aan met verwijzing naar de takken van welvaart die toen bloeiden, maar thans kwijnen of geheel verdord zijn: de scheepsbouw en scheepvaart zijn, door de ondiepe, voor groote schepen ongeschikt geworden, haven verloopen; de drukke doorvoer is, ten gevolge van den aanleg van het groote Noord-Hollandsche Kanaal, verplaatst; en de van ouds vermaarde kaasmarkt, ofschoon op zich zelve nog belangrijk, heeft voor die van Alkmaar en Hoorn moeten onderdoen. Doch overdreven is zijn zeggen: ‘waar schijnt de welvaartszon nog even glansrijk als te voren? Allerwege toch derft men, in meerdere of mindere mate, den goede[n] ouden tijd.’ Dit moge van sommige plaatsen waar zijn, over het geheel zijn handel en nijverheid - men denke aan het diep verval waarin zij eene halve eeuw geleden verzonken lagen - vooruitgegaan, en brengen met landbouw en veehoederij rijke winsten aan. - Uitgewerkt is het verslag van den ramp die Edam op den 23sten Febr. 1602 trof, toen de Groote Kerk (voor de grootste van Noord-Holland na die van Haarlem gehouden), door het onweêr aangestoken, met
een aantal belendende woningen afbrandde, en het ingedrongen zeewater den schrik en de verwoesting vermeerderde. Doch het in Bijlage III

{==789==} {>>pagina-aanduiding<<}
medegedeelde is te partijdig kerkelijk gekleurd, en verraadt, vooral in het slot, te zeer zijnen oorsprong, om het, zoo als het daar staat, aan te nemen. De Schrijver geeft dan ook niet duister te kennen, dat hij er weinig geloof aan slaat.
Den lof dien wij aan den inhoud van zijn werk toebrengen, moeten wij aan den vorm onthouden. Van de opgave der menigte fouten ons verschoonende, raden wij den Heer allan ten sterkste aan, meerdere opmerkzaamheid te besteden aan zijne spelling en aan de vorming zijner volzinnen, en voor eene betere correctie te zorgen. Herhalingen als die op bl. 60 en 61 verg. met bl. 10 en 11, en de hinderlijke, telkens terugkomende dezelve, deszelfs, enz., zullen dan ook wegvallen. - De uitgave is net.

Discours, allocutions et opinions de Charles Lucien Prince Buonaparte, dans le Conseil des Deputés et l'Assemblée Constituante de Rome en 1848 et 1849. Avec un Appendice contenant des Documents Historiques et des Pièces diverses. Traduits de l'Italien d'après le Moniteur, et autres journaux et documents officiels. A Leide, chez E.J. Brill. 1857. In gr. 8vo. IV en 516 bl. f 5-75.

Het opschrift drukt juist uit wat men in dit werk te wachten heeft, 't geen wel wat meer in acht moest genomen worden door schrijvers, die iets anders of meer of minder geven dan de titel van hunne boeken belooft.
Het is eene verzameling van door charles lucien, den zoon van napoleon's broeder, gedurende de woelige jaren van 1848 en 1849 in zijne boven genoemde betrekkingen uitgesproken gevoelens, die geheel niet strooken met de vroeger door zijn oom, later door zijn neef, na het in handen krijgen van het hoog gezag, aan den dag gelegde. Of dat verschil te verklaren zij uit het onderscheid van opvoeding - van al de broeders stemde toch lucien het minst met napoleon overeen - of uit het onderscheid van positie en omstandigheden, durven wij niet beslissen. Doch hoogst verwerpelijk is in ons oog het gedrag van hen, die heden van vrijheid en regt voor allen, van vaderlandsliefde, volksgeluk, enz. opgeven, om morgen, aan het bestuur gekomen, die dingen als uitgediend aan eene

{==790==} {>>pagina-aanduiding<<}
zijde te zetten, en het nog erger te maken dan hunne verjaagde voorgangers. Over de waarde of onwaarde van regeringsvormen, en over het al of niet wenschelijke van veranderingen daarin, kan men ter goeder trouw verschillen, en 's menschen denkbeelden kunnen, na verloop van tijd, door verkregene ondervinding, omkeeren; maar wanneer die omkeering op het oogenblik dat het eigenbelang het medebrengt, geschiedt, dan is dit een spel dat den bedrijver diep verlaagt, en dat uitnemend berekend is om het geschokte openbare gezag nog meer te doen wankelen en alle vertrouwen daarop weg te nemen. Toegevendheid moet men gebruiken omtrent gebreken en misslagen van de in onze dagen zoo ingewikkeld geworden en waarlijk niet te benijden kunst van regeren, maar onbepaald afkeuren een stelsel van bedrog en eerloosheid. Welke braafheid en trouw is er van de burgers te wachten, waar van den zetel des bestuurs het voorbeeld uitgaat van toezeggingen aan wier vervulling men niet eens denkt, van verbindtenissen schandelijk verbroken, van plegtige eeden voor het oog der wereld afgelegd, en geschonden?
Het gezegde zij zonder toepassing gesproken, want wij matigen ons over niemand het oordeel aan, en heeft natuurlijk niet ten doel om iets te ontnemen aan de waardij der edelaardige pogingen van menschen, onder welke wij charles lucien rekenen, die hunne talenten besteedden ter genezing van het van den hoofdschedel tot de voetzool krank geworden ligchaam van den Romeinschen Staat. Ontzettend is het hier, bepaaldelijk op bl. 26 en 27, opgehangen tafereel van diep ingewortelde kwalen, die aan de welvaart des lands onophoudelijk knagen, en soms aan herstel zouden doen wanhopen. Voegt men er de ontzedelijkende bedelarij, struikrooverij en andere verkeerdheden bij, benevens de heimelijke of openbare tegenkanting van wie bij de voortduring der misbruiken belang hadden, in de eerste plaats van pius IX en zijne aanhangers, dan is het niet te verwonderen, dat de ijverigste inspanning ten laatste schipbreuk geleden heeft, en dat het den tegenstanders, door buitenlandsch geweld geschraagd, gelukt is de Republiek te doen vallen. Daarom is de arbeid van de vrienden des volks, die de oogen hebben doen opengaan voor de schreeuwende misbruiken, en den weg tot verbetering hebben aangewezen, niet verloren. Waar gevoelens, gelijk ons uit

{==791==} {>>pagina-aanduiding<<}
deze bladen tegenwaaijen, ook onder de massa's verspreid zijn - de algemeene deelneming en medewerking, en de dappere tegenstand aan de Fransche wapenen geboden, bewijzen het - daar mag men aan de toekomst niet vertwijfelen, en zal het ter gelegener tijd blijken, wat er van de nu weêr opgevijzelde geestdrift voor den Paus zij. Intusschen is het heerlijk Italië, vroeger de zetel van magt en beschaving, nog een wingewest van vreemden, en de prooi van grootere en kleinere dwingelanden, die het steeds dieper verlagen en verarmen. Het erfdeel van den zich noemenden Stedehouder van christus, waar boven alles verlichting en deugd, welvaart en godsvrucht moesten heerschen, is een van de ellendigste landen geworden. Zulk een staat van zaken zou men ook elders willen invoeren! Mogten Regenten en volken wijzer zijn, en Roomsch en Onroomsch de handen ineen slaan tot afwending van hetgeen, eenmaal doorgedrongen, niet zoo gemakkelijk weêr te keeren valt!
Zijn de hier geleverde uittreksels van de debatten der verschillende zittingen voor den gewonen lezer minder uitlokkend, en brengen zij ons met het eigenlijke volk niet in aanraking, zij voeren ons daarentegen in den kring der mannen van wie in die onrustige dagen de maatregelen tot bevrijding en behoud van het land uitgingen, en stellen ons door het blootleggen hunner bedoelingen in staat tot een regt oordeel. Gaarne vereenigen wij ons met het motto van dit werk: ‘La postérité devra chercher l'histoire véritable des révolutions de notre époque, plutôt dans les discours improvisés des hommes qui y ont pris une part active, que dans les laborieux écrits des narrateurs qui n'en ont été ni les acteurs ni les témoins.’ - Overigens komen de vroegere en latere bedrijven en lotgevallen van den hoofdpersoon charles lucien niet ter sprake, maar de moedige, doch verijdelde pogingen van Rome's burgers tot afschudding van het wereldlijk juk van den Paus, hunne houding bij zijne vlugt, en bij de nadering en den aanval der Fransche legermagt, verkrijgen door het medegedeelde vcel licht, terwijl op de naburen in hun even vruchteloos streven blikken worden geslagen.





{==792==} {>>pagina-aanduiding<<}

Octaviae Querela. Carmen, cujus auctori Johanni van Leeuwen, e vico Zegwaart, certaminis poëtici praemium secundum e legato Jacobi Henrici Hoeufftadjudicatum est in consessu publico Academiae Regiae Scientiarum, die 9 Martii anni 1857. Amsterdam, apud C.G. van der Post. 1857. In gr. 8vo. 14 bl. f :-50.

Octavia, dochter van Keizer claudius en messalina, door hare stiefmoeder agrippina in den prillen kinderlijken leeftijd van elf jaren aan haren gedrogtelijken zoon nero uitgehuwelijkt, maar door dezen ter gunste van poppaea verwaarloosd, werd, nog maar twintig jaren oud, het slagtoffer van den moordlust haars echtgenoots. Hoewel de dochter van een onnoozelen vader en eener moeder, die in losbandigheid van zeden door geene vrouw ooit overtroffen werd, genoot octavia niet te min de algemeene achting en het algemeene medelijden. Acht jaren lang was zij keizerin geweest en vrij gebleven van het vreeselijk zedebederf, dat het paleis der caesar's besmet had, toen nero haar verstiet, en onder bewaking van krijgslieden naar het eilandje Pandataria (thans Vendotena) verbande. Maar weinige dagen was zij daar, toen hij bevel gaf, haar te dooden. Dit geschiedde door het openen harer aders, maar het bloed vloeide te langzaam; - een heet bad verhaastte haar einde.
Voorwaar een vrouwelijk leven, 'twelk alle vereischten voor een treurspel, althans een klaagzang, in zich vereenigt, en waaraan alleen ontbreekt, dat de geschiedenis te bekend is en te veel walgelijks bevat om hare horreurs in een dichterlijk aesthetisch gewaad te kleeden. De klassieke Oudheid heeft ons niets dergelijks nagelaten, als schaamde zij zich hare taal te leenen aan een dichtstuk, waarin een nero vereeuwigd zou worden. Slechts de meesterlijke hand van eenen tacitus, die de waarheid niet wil bedekken, noch verbloemen, heft het gordijn op, en laat ons een tooneel aanschouwen, over welks verschrikkingen achttien eeuwen hebben geijsd.
De Heer van leeuwen, wiens Latijnsche Muze hem geene rust laat, heeft het tragische der historische figuur dezer octavia juist erkend, en haar tot hoofdpersoon van een gedicht gekozen, waarmede hij andermaal naar den prijs van hoeufft's

{==793==} {>>pagina-aanduiding<<}
legaat heeft gedongen en andermaal den tweeden prijs mogt behalen.
In dit Tijdschrift, No. IV van dezen jaargang, werden de Carmina van v.l., die in 1856 bekroond waren, aangekondigd. Wat daar in 't algemeen van de Latijnsche poëzij gezegd is, beamen wij geheel en al, en vinden het derhalve een grooten vooruitgang, dat de Muze dezes Latijnschen dichters zich nu althans in geen valschen opschik heeft getooid als toen zij b.v. de Heeren der Koninklijke Akademie van Wetenschappen daphnissen c.s. noemde. Niets toch is natuurlijker, dan eene octavia in hare moedertaal te laten klagen over haar lot, dat zelfs bij een misdadig Rome het medelijden wekte. Ook de conceptie van het gedicht is niet ongelukkig noch onpoëtisch. De jeugdige Keizerin, door tacitus nog puella genoemd, bevindt zich in hare ballingschap eindelijk eens alleen en vrij van spionnen. Zij hoort op de eenzame wandeling de nachtegaal zingen, en de klaagtoonen van deze ontlokken ook haar de lang verkropte klagten. Haar leven, haar droevig leven, waarmede eene agrippina en een nero speelden, was niet benijdenswaard. Deze Augusta was minder dan eene slavin. Maar ziet, - eensklaps ontdekt ze hare moordenaars, die haar zoeken, en gaat zij hun te gemoet met deze kloeke woorden:

‘En pectus, famuli: domino me dicite vestro 
Quam tremet ipse brevi, non tremuisse necem.’ 

Wij missen hier echter de historische getrouwheid. Tacitus (Annal. XIV, 63, 64) schrijft haar wel degelijk een sterken doodsangst toe, dien wij niet van lafhartigheid kunnen vrijspreken: ‘cum jam viduam se et tantum sororem testaretur, communesque Germanicos, et postremo Agrippinae nomen cieret, qua incolumni, infelix quidem matrimonium, sed sine exitio pertulisset. Restringitur vinculis, venaeque ejus per omnes artus exsolvuntur: et quia pressus pavore sanguis tardius labebatur, praefervidi balnei vapore enecatur.’ Een doodsangst, geenszins onnatuurlijk en overeenkomende met dien hare moeder, de ontuchtige messalina, bij haar sterven openbaarde, maar toch niet heldhaftig, niet als van de heldinnen der Grieksche tragedie. Wij zouden juist daarom de voorkeur gegeven hebben aan de historische voorstelling der zaak en het dichterlijke

{==794==} {>>pagina-aanduiding<<}
van het onderwerp gevonden hebben in dat bitter klagen, dat meisjes-achtig smeeken aan nero's beulen, na zich een oogenblik vrij en onbespied te hebben gevoeld. Wezenlijke grootheid van geest kan men aan deze octavia toch niet toeschrijven. Immers bij gelegenheid der vergiftiging van haren broeder britannicus getuigt de harde, maar waarheidlievende tacitus van haar: ‘Octavia quoque, quamvis rudibus annis, dolorem, caritatem, omnes adfectus abscondere didicerat. Ita post breve silentium, repetita convivii laetitia.’ (Ann. XIII, 16.)
Als Latijnsch dichtstuk, d.i. als proeve van Latijnsche prosodie en versificatie, als navolging der Ovidiaansche en Tibulliaansche elegie willen wij het werk des Heeren van leeuwen thans niet beoordeelen. Dat heeft de Commissie der Koninklijke Akademie reeds gedaan, en voorzeker beter gedaan, dan wij zouden vermogen. De indruk, wij ontveinzen het ons niet, is gunstiger van de Octavioe Querela, dan dien de Lycidas en de Musoe invocatio bij de lezing maakten; wij vinden, dat de poëzij hoogere waarde heeft, al moge de versificatie minder vloeijend en hier en daar duister zijn. Waarschijnlijk echter ligt de oorzaak van dit laatste grootendeels in de historische toespelingen, die de lezer zich niet oogenblikkelijk herinnert, en die hem spoedig naar zijnen tacitus en suetonius doen grijpen.
Van ganscher harte wenschen wij den Heer van leeuwen bij een volgend concours den eersten prijs toe. Zijn ijver en zijn aanleg maken hem, onzes inziens, dat loon waardig.

k.




Grieksche Spraakleer, vooral van het Attische taaleigen. Ten gebruike voor scholen. Naar het Hoogduitsch van K.W. Krüger, bewerkt door Dr. C.M. Francken. Twee Deelen. Te Amsterdam, bij Johannes Müller. 1853, en 1857. In gr. 8vo. f 5-35.

Van 1853 tot 1857 hebben wij met de Vormleer (het woord ‘Etymologie’ toch, hierin gelukkiger dan ‘Syntaxis’, wordt tegenwoordig aldus verduitscht) in de hand op de Syntaxis zitten wachten. Of, zoo wij voorzigtig waren, hadden wij die eerste helft nog niet gekocht, voordat de tweede niet in spe, maar re vera voor ons lag: eene Grieksche Grammatica toch is een werk, waarin men, - de ondervinding leert het, - wel eens halverwege steken blijft.

{==795==} {>>pagina-aanduiding<<}

Eindelijk is dan nu ook de Syntaxis uit de inmiddels hooggeleerd geworden pen gevloeid. En gelukkig, dat dit gebeurd is; want het is ten volle waar, wat de Schrijver in zijne Voorrede beweert, dat wij deze Grammatica nog zeer goed gebruiken kunnen, ondanks de vele voorgangsters, die reeds vroeger over de grenzen zijn gekomen.
De verdiensten van het originele werk van krüger zijn te wèl bekend (of moeten het althans zijn), dan dat ik daarover hier behoef uit te weiden. Naar de hoogte, waarop deze industrie tegenwoordig staat, geloof ik ook, dat deze Grammatica de beste is, welke de markt oplevert. Wij vinden er in weder, wat ons met krüger's Commentaren op thucydides en xenophon zoo ingenomen doet zijn: degelijke kennis van het Grieksch, volledigheid, kernachtigheid en betrekkelijke duidelijkheid. Ik zeg ‘betrekkelijk’, omdat, hoe helder blijkbaar des Duitschers hoofd en hoe degelijk zijn stijl is, die helderheid, vooral voor den oningewijde, wel eens onder de terminologie der Germanen begraven wordt; - maar dat is de landkwaal, waaraan kr. nog niet eens erg laboreert.
Ik zal mij dus niet aan speciale aanmerkingen wagen, die meer den Duitschen dan den Hollandschen Hoogleeraar gelden, en beter in een uitsluitend philologisch tijdschrift passen zouden. Het komt hier vooral aan, dunkt mij, op de verhouding tusschen het oorspronkelijke en de bewerking, in hoeverre verandering ook verbetering was. Die verhouding is met weinige woorden te determineren: het is geene vertaling, maar eene bewerking, geen vertaalde krüger, maar een Hollandsche; zeer veel veranderd en bruikbaarder, maar niet altijd veel verbeterd. Meest geldt dit echter de Syntaxis; de Vormleer werd meer getrouw naar de Duitsche gevolgd, gelijk ook meest alle Grieksche Spraakkunsten in de Etymologie tegenwoordig meer op elkander gelijken, dan in de Syntaxis.
Krüger noemt zijn werk ‘Schulgrammatik’; maar legt er nog al gewigt op, dat het geene ‘Schülergrammatik’ is. Hij wil hiermede te kennen geven, dat het niet alleen een Handboek is voor het gebruik der leerlingen, maar vooral eene handleiding voor den docent bij het onderwijs, gelijk bij hem de Grammatica meer een werktuig in de hand des leermeesters is, dan een leiband voor den leerling. Bovendien kwam er nog iets bij, wat hem te meer de beperkingen van het

{==796==} {>>pagina-aanduiding<<}
gewone schoolonderwijs uit het oog deed verliezen. Het hielp den Schrijver nog niet veel, of hij zijn boek al voor de scholen bestemde; het Pruissische Gouverment heeft ook wat in te brengen. In den beginne werd de invoering dezer Grammatica op de scholen door de daartoe gestelde autoriteit niet toegestaan, of ten minste er eene voorwaarde aan verbonden, die het zoo goed als onmogelijk maakte. En, om dus toch iets bruikbaars te leveren, besloot de S. er veel in op te nemen, wat slechts voor den geleerde van genoegzaam belang is. Later dreef die wolk van ongenade wel weêr weg; maar de sporen er van zijn, vooral in de Syntaxis, duidelijk genoeg te vinden; terwijl buitendien de Duitsche schooljeugd op veel hooger trap staat, en nog meer geacht wordt te staan, dan de onze. Zóó laat het zich verklaren, dat in krüger's boek niet alleen veel wordt gevonden, wat voor een leerboek overbodig geacht kan worden, maar ook de habitus atque color, over het algemeen, wat te geleerd is. Daartoe kan men enkele tusschengevoegde redeneringen en vele andere kleinigheden rekenen, die de polemiek den Schrijver in de pen gaf, de herhaalde vermelding van oude en nieuwere Grammatici, het afzonderlijk bespreken van deze of gene verklaring of lezing der aangehaalde plaatsen, en dergelijke meer.
De Heer francken heeft dan ook met moedige hand het oorspronkelijke werk naar zijne inzigten versneden, en het meer ‘als eene rijke voorraadschuur van bouwstoffen dan als een geheel afgewerkt en doelmatig gebouw’ beschouwd. Maar even als dikwijls een nieuwe bewoner van een huis, veel, wat de vorige naar zijnen smaak had ingerigt, naar louter particuliere conveniëntie verandert en vertimmert, zoo is het, dunkt mij, ook hier gegaan.
ZHG. heeft veel verkort en veel veranderd. Wat de verkortingen betreft, men begrijpt uit het voorafgaande, dat zij hier en daar hoog noodig waren. Zoo heeft dan ook het geoefend oog des Heeren francken veel als ballast herkend en over boord geworpen. Doch dit is wel wat ver gedreven, en er is veel met den ballast mede gegaan, wat mij als bepaald verlies voorkomt. Een groot aantal somtijds wel minutieuse, maar toch fijne grammaticale opmerkingen zijn weggelaten; te voorbarig, dunkt mij, als men bedenkt, dat ook de Heer francken zijne Grammatica voor de leerlingen schijnt te bestemmen, die

{==797==} {>>pagina-aanduiding<<}
enger reeds doorgewerkt hebben. Mogen zulke bijzonderheden op de scholen al niet dagelijks voorkomen, de leerling mag ze voor eigen studie in later tijd wel weten. Onder de verkortingen echter, die ik vooral betreur, behoort het weglaten van zeer vele bewijsplaatsen. Wanneer wij in het naschrift lezen, ‘dat het oorspronkelijke ook uitgebreid is, door toevoeging van geschikte bewijsplaatsen, vooral bij betwiste constructies en het geven van eene vertaling van ten minste één voorbeeld bij elken belangrijken regel’, - dan moeten wij dit met een grein - ja, wel met twee grein zout opvatten. Zeker, die vertaling is eene aanwinst en eene groote hulp voor den oppervlakkigen gebruiker; maar van de toegevoegde bewijsplaatsen blijft niet veel over, als men wat nader toeziet; zij waren dikwijls slechts een noodzakelijk gevolg van veranderde redactie, zij werden ook wel eens uit een vroegeren, reeds door krüger ter vergelijking aangehaalden regel geput. Veel talrijker daarentegen zijn de regels, waar de Heer francken een groot deel der bewijsplaatsen of voorbeelden (want hierin is toch geen groot verschil) heeft achterwege gelaten. En dit schijnt mij een groot verlies te zijn. Het laat zich verklaren, dat de Heer f. zoo deed, die met velen van het denkbeeld schijnt te zijn, dat de leerling de Grammatica van buiten moet leeren. Ik vind dat eene treurige methode: niet door lezen of van buiten leeren, maar door gebruiken en bestuderen wordt de Grammatica gekend. Doch de machinale leerling wordt later ook zelfstandig studerende. Ook dan raadpleegt hij zijne Grammatica nog wel eens, b.v. om van de eene of andere constructie de juiste kracht en omvang na te pluizen. In zulk geval heb ik voor mij ten minste nooit over te veel, maar wel over te weinig voorbeelden geklaagd. Iedere constructie toch heeft weder
hare eigenaardige nuances, die dikwijls alleen door overvloed van voorbeelden behoorlijk in 't licht worden gesteld. - Daarenboven was het een geliefd, maar niet onaardig nevendenkbeeld van krüger met zijne vele voorbeelden, om eene soort van ‘Anthologie hellenischer Lebensweisheit’ te geven. Het is jammer, dat dit denkbeeld zoo weinig genade heeft gevonden in de oogen des Heeren francken.
Gunstiger oordeel ik over het algemeen over de veranderingen, hoewel met het noodige voorbehoud. Het was mij onmogelijk

{==798==} {>>pagina-aanduiding<<}
ze alle na te gaan, maar uit hetgeen ik heb kunnen vergelijken, meen ik gerust te kunnen opmaken, dat in bruikbaarheid het boek er verbazend veel door gewonnen heeft, maar in juistheid niet overal; terwijl de systematische indeeling totaal is verscheurd. Men kan ze tot drie soorten terugbrengen: 1o. die welke meer de enunciatie gelden, 2o. die welke in de afzonderlijke dispositie der regels, en 3o. die welke in de generale dispositie van de Syntactische stof zijn gemaakt.
De eerste betreffen natuurlijk vooral den stijl, en deze wint het van den Duitschen in duidelijkheid en eenvoudigheid. Dikwijls echter gaat de Heer f. verder, en geeft tevens eene andere verklaring van het besproken punt; in zoo verre eene andere voorstelling van dezelfde zaak zeer ligt eene andere zienswijze geeft. Moge al het verschil grootendeels van weinig beteekenis zijn, men moet wel eens vragen: is de verandering ook verbetering? De woorden, die voor de Duitsche in de plaats worden gesteld, behelzen herhaalde malen eene meer eenvoudige, maar ook meer oppervlakkige verklaring, die niet zoo diep op het eigenaardige der taal ingaat.
Het meeste nut hebben de wijzigingen aangebragt, die ik in de tweede plaats noemde. Met bewonderenswaardigen tact weet de Heer fr. dikwijls de onderdeelen van eenen hoofdregel zoo om te zetten, dat de volgorde veel geleidelijker is; of bij elkander behoorende verschijnselen zoodanig hetzij te coördineren, hetzij te subordineren, dat zij in een beter licht verschijnen, en de overzigtelijkheid (sit venia verbo) er grootelijks door wint. Ook is hij meer zorgvuldig, om de hoofdregels behoorlijk in te leiden, door de eene of andere generale of zamenvattende opmerking, die de te behandelen verschijnselen beter verklaart. Hierdoor is een bepaald gebrek in het werk des Duitschers verbeterd, die u bij elken nieuwen regel met stoïsche ‘Vornehmheit’, bot op 't lijf komt vallen.
Jammer, dat het bij deze wijzigingen niet blijven mogt. Nog meer is er veranderd, en wel de geheele dispositie van krüger's Syntaxis. Ook de systematische indeeling, waardoor krüger, naar mijn inzien, juist uitmunt, moest hervormd worden, doch werd er niet beter door. In 't algemeen kan men gerust zeggen, dat tot nog toe de leidende draad, om, wat men nu eenmaal Syntaxis noemt, te rangschikken, niet gevonden is. Wat de Latijnsche taal betreft, heeft het eenmaal

{==799==} {>>pagina-aanduiding<<}
aangenomen gebruik hierin wel eenigermate voorzien; en voor de nieuwere talen bekommert men zich minder om systeem; - maar de Grieksche vooral lijdt onder dat gebrek. Nu zijn het vooral twee methoden van rangschikking, die nog steeds met elkander om de heerschappij strijden, welke men de grammaticale en de logische kan noemen. De eerste gaat uit van de woordvormen, die men in de Etymologie reeds behandeld heeft, bespreekt die achtereenvolgens, en tracht alle regelen en constructies zoo doende onder rubrieken te brengen. Maar het kan dan niet missen, of men krijgt constructies, waarvoor men alzoo geene rubriek vinden kan, en men behelpt zich dan met aanhangsels en bijlappen. De andere wil de logische deelen der rede ten grondslag leggen, en tracht daarop een indeelingssysteem te bouwen, wat gelegenheid geeft, om alle idiomata te verklaren. Maar ook dat streven is ijdel. Vooreerst behoeft eene Grammatica de taal niet in alle deelen te ontleden; zij behoeft slechts de punten van verschil tusschen de bekende en de aan te leeren taal aan te roeren, en wanneer deze methode consequent volgehouden wordt, overlaadt zij den leerling met veel, wat hem niet noodig is. Ten anderen wordt zoo doende zeer veel, wat grammaticaal bijeen behoort, en elkander per analogiam verklaart, moedwillig vaneen gescheurd, welk gebrek niet door allerlei verwijzingen is te verhelpen. Hoe systematisch ook in schijn, en misschien geschikt om het inzigt in eene reeds bekende taal te verhelderen, voor eene nog te leeren taal blijkt zij weinig bruikbaar. De halfmethode, die beide vereenigt, door dan uit het ééne, en dan weder uit het andere vaatje te tappen, is zeker wel de minst verkieselijke.
Krüger is een verklaard tegenstander van de tweede methode, en tracht de eerste zoo veel mogelijk te verbeteren. Daartoe verdeelt hij zijne Syntaxis in twee hoofddeelen, een analytisch en een synthetisch gedeelte. Het eerste handelt over de beteekenis en het gebruik der in de Etymologie besproken vormen, voornamelijk dus over de zoogenoemde regimina; het tweede verklaart de verschillende wijzen van verbinding tusschen de begrippen, den bouw en de verschillende soorten der zinnen. In het laatste worden de logische bestanddeelen der taal wel aangestipt, voor zoo ver noodig is, maar niet ten grondslag gelegd. Ik wil niet zeggen, dat hij hiermede de

{==800==} {>>pagina-aanduiding<<}
volkomenheid bereikt heeft; de voorzetsels en bijwoorden b.v. komen nu nog al vreemd achteraan, en in het Eerste Deel heeft hij bij de Pronomina al veel moeten zeggen, wat eigenlijk in het Tweede te huis behoort, gelijk dit over het algemeen zich te veel met aanhalingen uit het Eerste voeden moet. Doch om maar een voorbeeld te noemen, het gebruik, om de Pronomina, die in de Etymologie bijeen behandeld worden, ook in de Syntaxis bij elkander te houden, stond zijne hoofdverdeeling ook nog al in den weg, daar de Relativa (zoowel Pronomina als Adverbia) niet minder dan de Conjunctiones de verbindingen tot zinnen vormen, en eigenlijk in de Syntaxis eene geheel andere rol spelen, dan de andere Pronomina.
Ik wil mij echter niet verder in deze quaestie verdiepen, die mij te subtiel wordt, en niet in weinig woorden besproken kan worden; maar houd het er voor, dat het voornaamste gebrek van krüger is, dat hij niet consequent genoeg zijne methode doorzet. Op den weg, dien hij heeft ingeslagen, zou men misschien het best tot eene geleidelijke, gemakkelijk te volgen indeeling der Syntactische stof komen; hoewel de geheele indeeling der Grammatica, zoo als die nu gebruikelijk is, daartoe wel eene herziening behoeft.
De Heer francken echter, verlaat dezen weg weder geheel en al, en maakt het eer slechter dan beter. Hij neemt, en dan slechts gedeeltelijk, de zoogenaamde logische verdeeling te baat, en heeft ‘datgene, wat alleen uit het denkbeeld van zin kan worden afgeleid, zoo als de leer van subject en praedikaat en hunne overeenstemming, enz. in eene afzonderlijke afdeeling voorop geplaatst.’ Verder houdt hij weder de volgorde der Etymologie (zoo als het, niet zeer duidelijk, genoemd wordt), maar later ‘in een onderdeel van de leer van 't Verbum, de behandeling der tijden en wijzen, is hij weder van het denkbeeld van zin uitgegaan.’ De woorden zelve des Schrijvers doen reeds genoeg uitkomen, hoe weinig consequent hij hierin te werk gaat. Elia zou dat ‘hinken op twee gedachten’ noemen.
Ofschoon ik echter mijne bewering tracht te staven, dat niet alle veranderingen verbeteringen zijn geweest, dit alles neemt niet weg, dat de geachte Schrijver ons een verre weg meer bruikbaar boek heeft geleverd, dan dat van krüger. Bruikbaarheid is dan ook de niet te versmaden deugd, waardoor

{==801==} {>>pagina-aanduiding<<}
zich het werk van den Hoogleeraar onderscheidt. Niet het minst werd deze vermeerderd door drie vrij belangrijke verbeteringen, die ik het laatst noem, omdat ze meer den vorm betreffen, maar die van groot gewigt zijn, en aller goedkeuring zeker zullen wegdragen. Vooreerst heeft de Heer f. zich de moeite getroost, om de belangrijkste aangehaalde plaatsen na te slaan, en de juiste plaats, waar zij gevonden worden, op te geven, - een werk van zelfverloochening, voorzeker, maar zeer nuttig. Ten tweede is voor elk Deel eene behoorlijke inhouds-opgave gevoegd, wat krüger ook maar verzuimt. Zijn boek is allerlastigst om na te slaan, en hierom zou ik bijna den Pruissischen adelaar (van wien ik beiläufig tegenwoordig anders niet houd) gelijk geven, dat hij zulk een boek niet onder zijne beschermende vleugelen nam. En ten derde heeft de Heer f. een student gezocht en gevonden, die - ik wil niet zeggen het ondankbare, maar nog al machinale werk op zich heeft genomen, om eenen vrij uitvoerigen Index op het geheele werk te maken.
Quae quum ita sint: als mij iemand vraagt: Mijnheer! welke Grieksche Grammatica zoudt gij mij aanraden? mijn antwoord zou zijn: ‘Gij kent geen Duitsch, niet waar? welnu! begin dan met enger, en neem dan al spoedig francken's Krüger.’





Keurdichten uit de XVIde Eeuw. I. Jonker Jan van der Noot, met een berigt over zijn leven en zijne werken, alsmede een Glossarium der bijzonderste verouderde woorden, uitdrukkingen en taelvormen, door K.F. Stallaert. Te Gent, ter boek- en steendrukkerij van J.S. van Doosselaere, en te Amsterdam, bij H.J. van Kesteren. 1857. f 1-50.

‘De oude weelde was verdwenen: de weelde van later dagen was nog niet doorgekomen. - - Ons gemeenebest was toen in een tusschenstaat’, wordt zeer juist door Mr. j. van lennep opgemerkt in zijn Pleegzoon aangaande de zestiende eeuw. En die periode was niet alleen voor het private leven der burgers van onze republiek, niet alleen voor de publieke positie van ons land een tusschenstaat. In alles waren groote schreden van achteruitgang gedaan, en niet het minst droeg de vaderlandsche letterkunde daar blijken van. Vreemde invloed had

{==802==} {>>pagina-aanduiding<<}
op de volkstaal niet minder dan op de staatszaken gewerkt, had veel van wat in vroeger tijd opgebouwd was, afgebroken, en dreigde de kostbaarste bezitting des volks, zijne taal, met vernietiging. Maar in Pandora's doos bleef de hoop achter; er waren omstandigheden, waarvan nog herstelling te wachten was; sommigen klemden zich daaraan vast, poogden zoo veel in hun vermogen was, de bouwvallen der taal voor geheele slooping te bewaren. Zij ijverden voor de landstaal en trachtten anderen met dezelfde geestdrift voor die goede zaak te vervullen.
Wat zonder dien ijver van de taal zou geworden zijn, of het genie van een vondel en anderen in staat zou geweest zijn, om - gelijk het nu op de behouden fundamenten het heerlijk gebouw onzer taal opgetrokken, en de bewaarde bouwvallen tot dit doel gebruikt heeft - zelf die grondslagen te leggen; - het valt moeijelijk dit uit te maken. Zonder twijfel is het echter, dat wij aan hen, die in de zestiende eeuw de hand aan onze taal en letterkunde gehouden hebben, en tegen den heerschenden tijdgeest, die de taal met vernietiging dreigde, het pantser hebben aangegord, grooten dank verschuldigd zijn. Is hetgeen zij geschreven hebben gebrekkig - men waardere het wegens het edele doel, dat de schrijvers voor oogen hadden, wegens de rijke vruchten welke hunne ijverige pogingen gedragen hebben; kan het meerendeel hunner geschriften niet onder de aangename lectuur gerekend worden, men stelle al wat uit de pennen dier taal-bewaarders gevloeid is, op hoogen prijs wegens zijn historisch belang.
Na hetgeen ik geschreven heb, zal het den lezer der Vaderl. Letteroefeningen niet bevreemden, wanneer ik mijne groote ingenomenheid met eene onderneming als die van den Heer stallaert te kennen geef; en het is niet alleen met zijn plan, maar ook met de uitvoering daarvan (voor zoo verre daarvan de proeven voor mij liggen), dat ik zeer ben ingenomen. Met eene uitmuntende Inleiding op eene bloemlezing uit de gedichten van Jonker jan van der noot, welke een berigt aangaande diens leven en werken bevat, zijn de eerste twintig bladzijden dezer eerste Aflevering gevuld. De Heer stallaert toont zich daarin een groot ijveraar voor de goede zaak welke hij voorstaat, het behoud niet alleen, maar de verdere ontwikkeling der Vlaemsche tael in zijn vaderland; zijn ijver

{==803==} {>>pagina-aanduiding<<}
vervoert hem echter niet zoo ver, om de letterkundige producten der zestiende eeuw, welke hij gaat uitgeven, als modellen van smaak en vorm aan te prijzen, en op 't voetspoor van een zeer bekwaam beoefenaar onzer taal en letterkunde hier te lande, zijn uil voor een valk te houden: Integendeel; de Heer stallaert zegt in zijne Inleiding: ‘De letterkunde der zestiende eeuwe is overigens mede een eerbiedwaerdig uitvloeisel van onzen nationalen geest; een spiegel, in welken, ofschoon die eenigszins overwasemd zy, het ons nuttig zyn kan te turen; zy is immer eene schakel, al is deze beroest, tusschen heden en gisteren, tusschen de onafgebroken reeks van ons handelen en denken als volk; zy is mede een dier weinige zuilen van den heerlyken bouw onzer vaderen, welke door de vernielende zuiderwinden eenigermate verschoond zyn gebleven, en die zuile moet in eere gehouden worden, laet ze dan bemost zyn en begruisd.’ Eenige regels vroeger erkent de Heer stallaert, dat ‘de Nederlandsche letterkunde in de zestiende eeuw geen dier sieraden heeft opgeleverd, welke aen het nageslacht als voorbeelden van smaek en vorm, als pronkstukken van schepping of waerneming kunnen aengeprezen worden.’ In dien onpartijdigen geest wordt ook over de werken van Jonker jan van der noot geoordeeld. Wel worden de goede hoedanigheden van 's jonkers werk aangetoond en geprezen, maar de gebreken worden in 't geheel niet over 't hoofd gezien. In de bloemlezing vindt de lezer van dit boekje gelegenheid om hetgeen de Heer stallaert aangaande van der noot's verzen heeft opgemerkt, aan die gedichten zelve te toetsen, en ik houd mij overtuigd, dat ieder zich bij het gevoelen van den Heer s. zal nederleggen, en bij het vele gebrekkige in die gedichten, veel waarlijk goeds niet over het hoofd zal zien.
De bloemlezing wordt gevolgd en het boekje besloten met een ‘Glossarium, of lijst der bijzonderste verouderde woorden, uitdrukkingen en taelvormen, voorkomende in van der noot's Olympiados en Poëtische Werken; als bijdrage ter vollediging van plantyn's en van kiliaen's Woordenboek;’ dit Glossarium getuigt van de naauwgezette studie van den Heer s., en hoewel ik bij menige opmerking in zijn gevoelen niet deelen zou, zij hem ook hieromtrent de lof geschonken, dien hij ten volle verdient.
Met verlangen zal zeker ook het Nederlandsche publiek naar

{==804==} {>>pagina-aanduiding<<}
de tweede Aflevering dezer Keurdichten uitzien, waarin janbaptista houwaert en zijne werken zullen behandeld worden, en welke eveneens van een Glossarium zal zijn voorzien.
De Gentsche pers van den Heer van doosselaere levert goed werk.

d.

Liefde uit haat. Door Amalia Schoppe, geb. Weise. Naar het Hoogduitsch. Te Gorinchem, bij A. van der Mast. 1857. In gr. 8vo. 356 bl., met vignet. f 3-25.

Het werk werd mij gezonden, en toen ik den titel en den naam der Schrijfster op den rug van den band las, ontstond er een gevoel in mij, zoo ongeveer als of wijlen mijne oudovergrootmoeder belet op de koffij had laten vragen; en waarlijk, indien ik de goede dame met hare paniers en hare mouches, op hooge hakjes, onder een bevallig waaijerspel had zien binnentrippelen, dan zou mijne verwondering daarover naauwelijks grooter hebben kunnen zijn, dan over den inhoud van dezen nieuwen roman.
En hier zal ik de vergelijking maar staken, want ik zou vreezen al te onregtvaardig jegens mijne gezegd oud-overgrootmoeder te zijn door te veronderstellen, dat een uurtje van haar ouderwetsch gekeuvel mij niet honderdmaal beter zou hebben bezig gehouden, dan de lezing van deze hoogst nietige bladen. Zulk een boek, in deze dagen!
Men ziet wel op den titel, dat het in 1857 bij van der mast is uitgegeven, maar bij gebrek van toelichtende voorrede blijft het de vraag: Heeft a.s. het pas geschreven, of is het door een harer bewonderaars uit de oude doos opgehaald, en dus slechts nieuw door vertaling? Het doet trouwens ook weinig ter zake: een goed werk is ten allen tijde goed, en dit is zelfs met den glans der nieuwheid nooit goed geweest. Vóór 30 à 40 jaren had het misschien met de stortzee van Duitsche romans, als schuim, ongemerkt de sluizen mede kunnen binnenspoelen, maar hoe in den tegenwoordigen tijd, waarin zelfs den gewonen romanlezer zooveel degelijker kost wordt opgedischt, nog iemand lust gevoelt om zulk een prul te vertalen... dat is vreemd; wij zouden haast zeggen, 't is bedroevend, want ieder uur daaraan besteed, had beter

{==805==} {>>pagina-aanduiding<<}
besteed kunnen zijn. Mogten er nu slechts niet vele met de lezing verloren gaan. Verbeeld u een roman volgens het oudste recept: Eene wonderschoone gravin als middenpunt, en eene haar omringende constellatie van graven, prinsen, baronnen en kunstenaars, die hunne liefdebehoevende harten de wereld ronddragen. Wij moeten hen ademloos volgen, van de eene badplaats naar de andere, en, zijn wij ergens aangekomen, dan wordt ons daar niets bekend gemaakt dan de naam van helôises logement en de toestand van de harten dier Heeren, die haar nu eens haten, dan eens beminnen. Teringzieken - duël - niets ontbreekt; er zijn echter geene sporen van vergiftiging aanwezig.
Het zou moeijelijk zijn den krijg lang te volgen, maar eindelijk loopt de schoone in den val; uit die wel wat al te krasse liefde, wordt weder een halve haat, maar men eindigt toch met in zaligheid opgelost te zijn.
Nu over het prentje. Het zwevende, hangende kind verbeeldt eene bloem te plukken, die hem, zoo lezen wij, in de oogen flonkerde. Hoe het echter, op de rots staande, die bloem kon zien? dit zal wel een optisch raadsel blijven. Het moet daar met de straalbreking en buiging al raar zijn toegegaan, of de oogen van het kind waren van eene andere constructie dan een gewoon menschenoog.

m.p.h.





Schoolbibliotheek No. 1. Kleine Aardrijkskunde van het Koningrijk der Nederlanden, in een en dertig Lessen, door W.A. Elberts, Onderwijzer te Leiden. Met eene kaart. Tweede druk. Te Leyden, bij P. Engels. 1857. In kl. 8vo. 92 bl. f :-30.

Onder den algemeenen titel van Schoolbibliotheek, stelt de Uitgever p. engels, te Leyden, zich voor eene reeks van werkjes voor schoolgebruik uit te geven, en worden onderwijzers, die iets geschikts in dit genre voor de pers gereed mogten hebben of zouden willen maken, verzocht zich ter medewerking aan den Uitgever te rigten.
De serie wordt geopend met bovengenoemd werkje van den Heer elberts, en mag wèl geopend heeten. Wij hebben het boekje met genoegen gelezen; 't bevat natuurlijk slchts het

{==806==} {>>pagina-aanduiding<<}
noodzakelijkste, maar schijnt ons een zeer bruikbare leiddraad om jonge kinderen een denkbeeld te doen krijgen van hun vaderland en zijne Overzeesche bezittingen.
Wij zullen de zeer geleidelijke wijze van behandeling hier niet nader opgeven; maar willen toch, door een paar opmerkingen, doen zien, dat we 't boekje met attentie gelezen hebben. Eerstens kennen wij noch geboren Almeloërs de op bl. 31 opgenoemde gaasfabrieken te Almelo. Dit stadje is over 't geheel stiefmoederlijk behandeld: op het anders nette kaartje staat het niet. Verder lezen wij op bl. 44, dat ‘wat men van de overdreven zindelijkheid der bewoners van Broek in Waterland verteld heeft of nog vertelt, louter sprookjes zijn.’ Dit hebben wij van Noord-Hollanders zelven ons wel eens anders laten vertellen; ook duiden nog in onze dagen de geheele bouw en inrigting van 't dorp overgroote zucht tot zindelijkheid aan. Gaarne geven we echter toe, dat de sporen er meer en meer van verdwijnen.
Evenmin wisten wij, dat Veendam, zoo als bl. 63 gezegd wordt, tot de meest bezochte havens in ons Vaderland behoort; wij meenden alleen, dat er veel zeeschepen gebouwd worden.
Dan dit zijn kleine, bij eene volgende uitgave ligt te verhelpen gebreken; het boekje beveelt zich overigens zoo door inhoud als uiterlijk aan.
a.b.m.
Amsterdam, Nov. 1857.





Korte Schetsen uit de Geschiedenis der Opvoeding, door J.H. Stratemeijer, Onderwijzer der Stads-Burgerschool te Bolsward. Te Sneek, bij van Druten en Bleeker. 1856. In kl. 8vo. 115 bl.

Deze ‘Schetsen’ zijn, volgens het Voorberigt van den Schrijver, hoofdzakelijk vervaardigd ten dienste van kweekelingen bij het lager onderwijs. Na aandachtige lezing mogen wij hen daarenboven met aandrang ter ernstige overweging ook aan hulponderwijzers aanbevelen; ja, zelfs hoofdonderwijzers zullen er veel in vinden, dat hun tot nog toe onbekend was, en zullen de leeringen, in de vijftien schetsen vervat, tot hunne verdere vorming met vrucht kunnen aanwenden.

{==807==} {>>pagina-aanduiding<<}

De paedagogie is eene hoogst belangrijke wetenschap, van welker duurzaam nut allen, die in hunne jeugd het voorregt genoten hebben eene beschaafde opleiding te ontvangen, overtuigd zijn. Waaraan zou het dan wel toe te schrijven zijn, dat zij, behalve onder hen, die er door hunnen maatschappelijken stand als toe genoodzaakt worden, betrekkelijk zoo weinig beoefenaars telt? Onzes inziens aan gebrek aan nadenken, en vooral aan de traagheid van den menschelijken geest, die blijkbaar in onze dagen van materiële najagingen, er noode toe overgaat, zich aan afgetrokkene bespiegelende beschouwingen of schooltheoriën over te geven. ‘Dit is’ - zegt men - ‘goed voor geleerden!’ - Doch zoo sprekende, bedenkt men niet, dat het juist de opvoedkunde is, die, uit verkregene resultaten, regels aan de hand geeft, waarop de vorming van den jeugdigen mensch moet rusten, en dat het geluk van den toekomstigen Staat ongetwijfeld afhangt van de kiem, die men in de nog onschuldige harten der kinderen legt. Wil men echter de zuivere grondbeginselen der opvoedkunde met een helder verstand leeren kennen, beoordeelen en toepassen, dan behoort men niet onbekend te wezen met de geschiedenis der opvoeding, en wij juichen daarom de poging van den Heer s. van ganscher harte toe. Zijne proeve is, voor het grootste gedeelte, getrokken uit de ‘Geschichte der Paedagogik’ van karl von raumer, en hij is eerlijk genoeg om het zijnen lezers mede te deelen: iets dat ons al dadelijk voor den bescheiden man innam, al is het ook, dat, zonder die gulle bekentenis, der aandachtige kritiek de bron waarschijnlijk niet zoude ontgaan zijn.
Op de correctie valt weinig aan te merken; inmiddels zal ‘Emil’ (bl. 63) wel een Gemanisme zijn; men leze dus: ‘Emile, ou de l'Éducation.’

l.a.h.

Korte Mededeelingen.

Na den dood van adolphe monod en de uitgave zijner ‘Adieux’ is de belangstelling in zijne geschriften op nieuw verlevendigd. Hiervan wordt door menigen uitgever partij getrokken. Onvertaalde geschriften van monod worden nu vertaald, en vergeten zaken op nieuw aan het licht gebragt. Zoo

{==808==} {>>pagina-aanduiding<<}
is ook eene leerrede door monod in 1831 te Lyon uitgesproken, herdrukt en bij den Boekhandelaar höveker verschenen onder den titel: Wie moet Avondmaal houden? Het is eene leerrede, voor de vuist uitgesproken, onder het hooren opgeteekend, en door den spreker als zoodanig goedgekeurd. Zij heeft dit eigenaardige, dat zij door het Consistorie werd gecensureerd, en wel om deze redenen, dat vorige tijden, waarin men de kerkelijke tucht en den Christelijken ban uitoefende, met droefheid waren teruggewenscht; en daarbij, dat de redenaar had gezegd, dat de Duivel in de kerk, ja tot op den predikstoel, was doorgedrongen.
Wij laten deze beschuldigingen voor hetgeen zij zijn. De censuur is in allen gevalle eene verkrachting der vrijheid, welke het Evangelie haren dienaar schenkt, om naar zijne overtuiging en zijn geweten te spreken, zonder eenige banden te dulden, dan de banden der waarheid alleen. Wat de preek zelve betreft, haar vorm en inhoud hebben te veel, wat haar ontsiert, dan dat wij haar om het goede, dat in al wat monod geschreven heeft niet is te miskennen, zouden durven aanprijzen. Eene geïmproviseerde rede kan op het oogenblik, dat zij wordt uitgesproken, een gezegenden invloed oefenen, zij is zelden geschikt, om onder de oogen van een lezend publiek te worden gelegd. Ook de vertaling laat veel te wenschen over.
Men zij toch voorzigtig met het vertalen der geschriften van elken en ook van dezen hooggevierden man. Ook in zijne nalatenschap is het niet alles goud wat er blinkt, en door de minder goede vruchten zijner pen openbaar te maken, zou zijn naam wel eens in een minder goeden reuk kunnen komen bij velen.

De Evangelieprediker een gezant van christus. - Over dit onderwerp sprak Ds. g.h. van senden, Predikant te Leur, bij gelegenheid der bevestiging van zijnen broeder tot Predikant te Donkerbroek c.a. De tekst is Joh. 13: 20a; de indeeling deze: de Evangelieprediker moet zich een gezant van christus gevoelen, ten opzigte van de taak, die hij te vervullen heeft; van de wijze, waarop hij haar moet volbrengen; van de verantwoording, die hij van haar zal moeten geven. Deze preek kenmerkt zich door ingenomenheid met de Evangeliebediening en door warme broederlijke liefde.

{==809==} {>>pagina-aanduiding<<}

Onder de onsmakelijke vruchten, die in rijke menigte van Engelands pers tot ons overkomen, behoort een boekje, dezer dagen te Amsterdam bij höveker in het licht verschenen en door l. van erpecum uit het Engelsch vertaald. Het voert ten titel: Gedenkt aan de Vrouw van Lot. Het lust ons niet met voorbeelden ons ongunstig oordeel te staven. De inhoud is te weinig beduidend om den lezer van dit Tijdschrift er lang mede te vermoeijen. Wie wil, oordeele zelf. Gelukkig dat tegen zulke weinig Evangelische boekjes eene menigte andere overstaan, die wij gerust aan beschaafde Christenen durven aanprijzen.

Meer en meer beseft het Protestantisme het groote nut, ja de hooge noodzakelijkheid, om tegenover de listen en drogredenen der Roomsche propaganda, nevens het onderwijs der H. Schriften, ook de uitspraken te plaatsen van de geschiedenis der Christelijke Kerk. Met regt maakt dan ook die vroeger geheel verwaarloosde geschiedenis tegenwoordig een gedeelte, en wel een zeer belangrijk gedeelte, uit van het katechetisch onderwijs; zoo zelfs, dat het zich onmiddellijk sluit aan, en als een voortgang is van de behandeling der Bijbelsche Geschiedenis, gelijk in het Tweede Kort begrip der Bijbelsche en Kerkelijke Geschiedenissen, voor Katechisatiën, door w.g. van der zwaag, Pred. te Zuidbroek, waarvan een tweede, vermeerderde druk, uitgegeven te Groningen, bij f. folkers, kostende 15 cts., ons ter aankondiging is toegezonden. Het maakt een gedeelte uit van een stel Katechisatie-boekjes, door den Eerw. Schrijver uitgegeven, welke alle aanbeveling verdienen.
Ten gebruike bij Katechisatiën en op Zondagsscholen is ook een boekje van ottobald bischoff, vrij naar het Hoogduitsch bewerkt door a.l. lesturgeon, Pred. te Vledder, onder den titel: Hoofdzaken uit de Geschiedenis der Kerk van christus; te Groningen, bij p. van zweeden. Het is 150 blz. in kl. 8vo. groot en kost f :-75. Ten volle vereenigen wij ons met het korte Voorberigt, door 't welk de Hoogleeraar muurling dit boekje bij onze landgenooten inleidt. Het heeft de verdienste van de ‘hoofdzaken’ te behandelen, zoodat, naar de bestemming van het werkje, de dogmatische twistvragen doorgaans onaangeroerd zijn gebleven, doch de geschiedenis der uitbrei-
{==810==} {>>pagina-aanduiding<<}
ding, verbastering en hervorming der Kerk uitvoeriger is behandeld. De achteraan geplaatste tijdtafels zijn een zeer nuttig bijvoegsel, en het werkje zal, des twijfelen wij niet, ook zonder de aanprijzing, die het ten volle verdient, zijnen weg wel vinden. Het houdt het midden tusschen de te groote uitvoerigheid van sommige en de al te onvoldoende kortheid van andere.

Tot aanbeveling van de zaak der afschaffing van den sterken drank kan de Toespraak dienen, door Ds. h.c. voorhoeve, van Harlingen, den 22sten Junij dezes jaars te Arum gehouden, ter vergadering van de Friesche Afdeelingen der Nederlandsche Afschaffings-Vereeniging. Boven die toespraak is tot opschrift geplaatst: Onze strijd, waarvan eerst de noodzakelijkheid wordt aangetoond, waartegen vervolgens de bedenkingen worden in het midden gebragt, terwijl ten slotte op de aanmoedigingen in dien strijd wordt gewezen.
Met veel ernst en kracht wordt door Ds. v. het verderfelijke van den sterken drank in het licht gesteld, door sprekende voorbeelden de treurige gevolgen van het misbruik herinnerd, en dringend aan allen, die invloed oefenen op anderen, het hoog belang der afschaffing aanbevolen. Wij wenschen deze rede eene ruime verspreiding toe, vooral ook omdat de bedenkingen, doorgaans tegen de zaak der afschaffing gemaakt, hier ter sprake worden gebragt en op eene voldoende wijze wederlegd: terwijl ook op de gunstige teekenen des tijds wordt gewezen, die het doel der vereeniging zeer in de hand werken. Van harte hopen wij, dat ook dit boekje (te Harlingen bij behrns uitgekomen) moge medewerken, om den magtigen vijand van zedelijkheid en Christendom, van reine vreugd en waarachtig geluk, te overwinnen.

De ijverige Redactie van het Staatkundig en Staathuishoudkundig Jaarboekje, gaf wederom den jaargang 1857 in het licht, waarbij dezelfde volgorde als vroeger in acht werd genomen. Wij bevelen dit met zorg verzamelde boekje aan de beminnaren der Statistiek en Oeconomie met gerustheid aan, en vestigen de aandacht op het Mengelwerk, vooral ook op de belangrijke stukken der Heeren e. van voorthuijzen, j. de bosch kemper, en h.a. wijnne.

{==811==} {>>pagina-aanduiding<<}

Met genoegen kondigen wij den jaargang 1856 van luttenberg's Chronologische Verzameling aan. De lof, welken wij aan den jaargang 1855, in een vroeger nommer, meer uitvoerig toekenden, en door elken regtsbeoefenaar wèlverdiend zal worden genoemd, is ook ten volle op de afdeeling 1856, van toepassing. De Heer l.n. schuurman zal dus niet aan gebrek aan belangstelling toeschrijven, dat wij hem in de Korte Mededeelingen herdenken, maar met ons erkennen, dat uit den aard der zaak zijn werk ongeschikt is voor eene uitvoerige aankondiging, wil men ten minste binnen de perken blijven, die wij ons voor de juristerei hebben gesteld.

Mr. h. hooft graafland vertaalde De Grondtrekken der Staathuishoudkunde, in het Engelsch door w. ellis geschreven (te Utrecht, bij b. dekema. 1857. In 8vo. 136 bl. f :-90). Het boekje voorziet in eene behoefte. Voor de hoogere klassen der scholen ontbrak eene handleiding voor de zoo zeer geprezene Économie Politique. Daartoe strekt het werkje van ellis, dat, zoo als van zelf spreekt, geen nieuw licht voor de wetenschap ontsteekt, maar dat door kortheid en duidelijkheid der hoofdwaarheden van de wetenschap deels voor de kennis des Auteurs, deels voor de bruikbaarheid van het boekje krachtig pleit. - Als men nu maar niet met iederen jongen de Staathuishoudkunde gaat leeren als hij nog aan de declinaties is! Ik beklaag wel eens die arme kinderhersens, waarin gepakt en gestopt wordt zooveel er maar in kan. - Het boekje van ellis is meer met den tijd meêgegaan, en ik zou het daarom boven den Katechismus van den grooten say aanprijzen.

Een anonymus gaf te Arnhem, bij h.a. tjeenk willink (1857), een verzameling uit van de Uitspraken betrekkelijk de Zondagswet. Wij kunnen van dit boekske alleen zeggen, dat het misschien voor dezen of genen aangenaam kan zijn, hieromtrent alles bijeen te vinden. Alleen twee opmerkingen: 1o. dat een arrest vergeten is onlangs door den Hoogen Raad gewezen, omtrent de cassatie van een te Almelo gewezen vonnis (ik heb geen lust en tijd den datum na te zoeken), en 2o. dat het vonnis op bl. 25 van den kantonregter te Maassluis wel eenige wederspraak behoefd had. Wie het als een Ipse dixit

{==812==} {>>pagina-aanduiding<<}
beschouwde, zou elders dan te Maastricht, zich misschien te vergeefs op die Maassluissche autoriteit beroepen, hoewel ik mij herinner, dat in het Regt in Nederland daaromtrent in denzelfden geest eene uitspraak voorkomt van een regter te Amsterdam.

Dagboek van elise. Naar het Hoogduitsch. Te Hoorn, bij p.j. persijn. In 8vo. 224 bl. - In den vorm eens dagboeks ontvangt men hier de geschiedenis eener vrouw, die reeds als meisje zich het hoofd had opgevuld met allerlei dwaze denkbeelden en romantische sentimentaliteit. Liefde, en vooral eene ongelukkige liefde was de wensch van haar hart reeds op vijftienjarigen leeftijd. Daar het haar ontbrak aan de leiding eener moeder of moederlijke vriendin, werd zij eene echt sentimentele malloot en vroeg de gade van een bij geluk hoogst verstandig man, wien hare dwaasheid en opgewondenheid het leven verbitterden. Gedurende haar huwelijk ontmoette zij een man, die vroeger het voorwerp was geweest van eene bespottelijk dwaze verliefdheid, en met wien zij nu, meer uit sentimentele ijdelheid dan uit zinnelijke drift, eene soort van platonische liefde trachtte aan te knoopen, die het geluk van diens huwelijk ernstig bedreigde. De dood van elise's vader en het lezen van eenen hoogst wijzen en liefderijken brief over haar, door eene ook al in romantieke dwaasheid miskende tante geschreven, bragten haar tot beteren zin, en daar zij eenen verstandigen, liefdevollen echtgenoot had, die haar zelfs het voornemen tot ontvlugting van hem en hare kinderen grootmoedig vergaf, kwam alles te regt en werd zij van hare kuren genezen.
Gützkow noemt, volgens het Voorberigt van den Vertaler, dit boekje ‘een waarschuwend voorbeeld voor duizende jonge vrouwen en meisjes’, maar naar ons inzien is het daartoe te bespottelijk overdreven, en wij betwijfelen of wel zulk eene reeks van zotternijen in het hoofd en hart van een meisje, ook al mist hare jeugd het voorregt eener wijze leiding, kunne opkomen. En caricaturen kunnen geen zedelijk nut stichten.
Taal en vooral interpunetie laten zoo veel te wenschen over, dat de fouten daarin gerustelijk mogen roepen: ‘noem ons legio, want wij zijn velen.’





{==813==} {>>pagina-aanduiding<<}

Boekbeschouwing.

Interpretatio Epistolae Pauli ad Romanos primum in lectionibus academicis proposita nunc novis curis ad editionem parata auctore W.A. van Hengel. Tomus I tres continens fasciculos. Silvae Ducis, apud Fratres Muller. Lipsiae, apud T.O. Weigel. 1855. In gr. 8vo. VIII en 623 bl. f 6-90. - Fasciculus IV. 1857. 320 bl. f 3-25.

't Is al een zonderling gevoel voor den leerling, als hij zich nederzet om den arbeid van zijn meester - en die een meester is - te beoordeelen. Te zonderlinger, wanneer - gelijk dit hier 't geval is met ons - die arbeid een deel van 't vroeger genoten onderwijs uitmaakt. Gelukkig intusschen, dat onze beoordeeling daarom toch niet aanstonds a priori op rekening eener blinde partijdigheid behoeft gezet te worden, of er moest wel volstrekt niets van den geest, die in den meester was en dien hij aan zijne school zocht mede te deelen, op den discipel zijn overgegaan.
Want, wat is het, 't geen aan v.h. onder de Nederlandsche Exegeten den hoogsten, onder de Europesche minstens een zeer hoogen rang verzekert? Zijne geleerdheid? Maar ook hengstenberg heeft die, en verdonkert de Schriften meer dan hij ze verheldert. Neen, zijn waarheidszin is het, en al wat wij nu verder noemen kunnen en zullen, ligt in dit ééne woord reeds van zelf opgesloten. Bewijzen we dat met dezen zijnen nieuwsten Commentaar in de hand.
Ge eischt van den Exegeet in de eerste plaats naauwkeurigheid; maar wat zal hem meer tot naauwkeurigheid aanzetten, dan de zucht om tot in 't kleinste toe niet dan waarheid te verbreiden? Aan deze dan ook bepaald hebt ge de akribie te danken, waarmeê v.h.b.v. op Rom. v:10 aan 't woord ἐχθρός de active beteekenis vindiceert, of in vii:22, 23 een viertal wetten onderscheidt, of het door griethuysen en van bell onder zijne leiding opgemerkte verschil tusschen σῶμα en σάρξ, ϕανεροῦν en ἀποκαλύπτειν, gelijk mede dat tusschen γινώσκειν en εἰδέναι, op elke plaats en tot in de fijnste nuances

{==814==} {>>pagina-aanduiding<<}
vasthoudt. Niet minder dankt ge daaraan de scherpzinnige kritiek, die - om iets te noemen - H. iv:11 den aecusativus περιτομήν boven het περιτομῆς van den Receptus verkiest, of vi:12 het belemmerende αὐτᾖ ἐν ταῖς ἐπιθυμίαις αὐτοῦ van dienzelfden Receptus doorhaalt, of de stoute trajectie van vii:25 achter vs. 23 zegevierend handhaaft.
Met die zorgvuldige stiptheid op de declen wenscht ge echter ook een fikschen blik op 't geheel verbonden te zien. Ge hebt gelijk; want waar deze ontbreekt, wordt gindsche stiptheid beuzelarij. Maar - zonder waarheidslust tornt men doorgaans liever aan de schors, dan dat men tot de diep liggende kern doordringt. Zonder waarheidslust gelooven we daarom niet, dat v.h. ons zulk een meesterstuk van kortbondige inhoudsopgave had kunnen leveren, of met zóó zeker oog en vaste hand het groote doel van 's Apostels schrijven - om de roeping namelijk der Heidenen tot christus' gemeenschap tegenover 't exclusieve Judaïsme, waar het te Rome aangebragte Christendom meê besmet was, te verdedigen - had kunnen opsporen en aanwijzen. Ziet eens, hoe hij ii:16: κατὰ τὸ εὐαγγέλιόν μου (ut fert Euangelium meum), vi:17: εἰς ὅν παρεδόθητε τύπον δίδαχῆς (ad sequendam, quam profiteri edocti estis, doctrinae formam), viii:9: εἰ δὲ τις πνεῦμα Χριστοῦ οὐκ ἔχει (si vero quis Spiritus christi particeps non est, i.e. si quis vero alieno se tradens Spiritui, christi Spiritu caret), en meer, met de Judaïzerende
origines der Romeinsche Christenmaatschappij - want v.h. meent haar den titel van gemeente, dien men haar gewoonlijk schenkt, te moeten betwisten - in verband weet te brengen; en ge zult hem den tact om uit de deelen tot het geheel, en uit het geheel weêr tot de deelen te besluiten, gewis niet ontzeggen.
Wien 't in ernst om waarheid te doen is, die vorscht alle kanalen uit om haar magtig te worden. Dus moogt ge bij den Exegeet belezenheid verwachten; en bij v.h. verwacht ge die ook niet vergeefs. Nooit pronkt hij uit ijdelheid met overbodige citaten; doch de noodige heeft hij altoos bij de hand. Zijne vertrouwdheid met de Klassieken zou menig Litterator hem benijden: hoe hij in de Apokryfen, met name in het Testamentum XII Patriarcharum, thuis is, wij wisten het uit onzen akademietijd, en hier bewijst het blad aan blad; en wat oude en nieuwe commentariën betreft, van de kerkvaders

{==815==} {>>pagina-aanduiding<<}
af tot de pas in 't licht verschenene Engelsche toe, zoo v.h. ergens aan rückert den eernaam doctissimus variarum interpretationum censor geeft, hij verdient dien zelf welligt nog meer.
Voorts konden we dien helderen en vloeijenden stijl, dat in onze dagen zóó zeldzame (voor 't bekend worden onzer Nederlandsche theologie toch eigenlijk noodig blijvende) gekuischte Latijn, met roem vermelden, en ook dit - want wij kennen den man - met volle regt toeschrijven aan eene billijke bezorgdheid om de waarheid niet onder de korenmaat eener slordige voorstelling te verbergen. Dan, met hooger lof nog moeten we gewagen van eenen ijver, die met de jaren schijnt te klimmen in steê van te dalen, en die op deze jaren en in deze mate toch wel niet anders dan uit de kracht der waarheidsmin kan verklaard worden. Begeert ge blijk van dien ijver? Vergelijk dan slechts dezen Commentaar met dien vroegeren, toen ook reeds zóó uitnemenden, over den Brief aan de Philippensen; en ge zult u verwonderen, tot wat grooten vooruitgang de grijze Hoogleeraar door studiën, die aan de diamanten vlijt van origenes herinneren, geleid zij. En wanneer hij hier in de praefatio zijne oudere en nieuwere leerlingen, zoovelen zij de collegiën over den Brief aan de Romeinen hebben bijgewoond, tot getuigen oproept, ‘quanto jure haec interpretatio dici mereatur novis curis ad editionem parata’, dan zal wel niemand onzer hem deze getuigenis weigeren, alschoon we toch ook met geen minder ruimte zullen onderschrijven wat hij verder verklaart: ‘animi mihi dictat conscientia, me in docendi provincia negligenter non versatum esse.’ Ons schoot bij dit laatste te binnen, hoe in der tijd een onzer medestudenten, om van 't pennen op v.h.'s Hermeneutiek ontslagen te raken, zich tot vrij duren prijs van een vroeger dictaat had voorzien, maar zich erg teleurgesteld vond, toen dat oude dictaat door de algeheele omwerking, die het ondergaan had, volslagen onbruikbaar bleek te zijn geworden!
Geene edeler of kostbaarder gave nogtans heeft de Waarheid aan hare kinderen te verleenen, dan die echte, grootsche vrijzinnigheid, die om harentwil voor geene offers, hoe moeijelijk somwijlen te brengen, terugdeinst. Dat nu aan v.h. van deze gave een dubbel deel was te beurt gevallen, kon voor ons wederom geen nieuws wezen. Wij kenden immers zijn

{==816==} {>>pagina-aanduiding<<}
onvermoeiden worstelstrijd tegen de door hare veeljarigheid zóó diep ingewortelde, ja dikwerf voor ons bijkans onherkenbaar gewordene traditio exegetica: wij wisten, hoe afkeerig hij er van was, om de exegese naar de eischen der dogmatiek te verwringen: wij hadden hem meermalen zijne Annotatio in loca nonnulla rondweg hooren retracteren, en eens zelfs bijgewoond, hoe hij op de juiste opmerking van een zijner discipelen eene reeds gedicteerde kritische noot dadelijk in tegenovergestelden zin veranderde. Desniettemin vonden we toch in dit werk - om van vele kleinere te zwijgen - ééne proeve van wetenschappelijke zelfverloochening, zóó sterk, dat ze zelfs ons, en zelfs in v.h., verbaasde. Wat plagt hij zich namelijk in ons midden hoogelijk, ja uitbundig ingenomen te toonen met de commentatie van zijn veelgeliefden leerling wernink over de κτίσις, Rom. viii:19! hoe onwederlegbaar plagt hij diens betoog te achten, dat men bij dit woord aan al het geschapene met uitzondering van het menschelijk geslacht moest denken! Nog in zijn tweede Achttal Leerredenen, ten jare 1844 uitgegeven, betuigde hij, dat hem niet ééne gegronde aanmerking tegen dat gevoelen was voorgekomen. En ziedaar, thans schroomt hij niet, zijne dwaling, ook ditmaal uit de exegetische traditie voortgesproten, met de meeste openhartigheid te belijden, en daarvoor de verklaring: het (menschelijk) schepsel, in de plaats te stellen, welke hij alsdan zoo door andere argumenten als voornamelijk door beroep op de antithese vs. 23 dermate boven elken twijfel verheft, dat wij voor ons ten minste haar onmiddellijk hebben onderschreven. Ook, dat zijne exegese zich evenmin om liberale als orthodoxe dogmatiek
bekommert, heeft hij hier op 't onbewimpeldst aan den dag gelegd, daar dezelfde man, die b.v. uit Rom. v:12 de orthodoxe erfzonde verhant, met gelijke vrijmoedigheid het 19e vers aan de liberale ἀποκατάστασις ontneemt. - Nog 't meest van allen intusschen heeft ons dat candide nescire behaagd, 't geen de meeste Exegeten zich tot schande schijnen te rekenen, maar 't geen hun integendeel, zoo de waarheid hun werkelijk liever is dan eene ijdele eerzucht, allezins betaamt, en waarvoor dan ook een v.h. zich H. vii:21 en elders in geenen deele ontziet.
Zóóveel over den interpres: wat nu over de interpretatie? Doch waar de eerste zóó voortreffelijk is, moet de laatste

{==817==} {>>pagina-aanduiding<<}
immers van zelf het regt verstand van dien moeijelijken en gewigtvollen Brief aan de Romeinen grootelijks bevorderen: ook is ons dit alreede uit een en ander, wat wij moesten aanhalen, gebleken. Wij willen daar echter nu nog opzettelijk bijvoegen, dat v.h. - deels door zijne oorspronkelijke exegesen, deels door tusschen die van anderen de regte keuze te doen en de gekozene dan voorts in 't regte licht te stellen en met onomstootelijke gronden te bevestigen - er onzes inziens allergelukkigst in geslaagd is, zoo om de kleinere als voornamelijk om de grootere knoopen, naar wier uitleg die van den geheelen Brief zich rigt, te ontwarren. Dus b.v. die spil waarop alles draait, de δικαιοσύνη Θεοῦ, H. i:17; waar wij de vertaling probitas a Deo proficiscens voor goed vastgesteld rekenen door v.h.'s beroep op de in dat zelfde vs. voorkomende ‘laudatio oraculi habacuci, quae hinc alienissima esse videtur, nisi Substantivo δικαιοσύνη aeque atque Adiectivo Substantive posito δίκαιος homo indicatur.’ Dus ook de πίστις Ἰησοῦ Χριστοῦ, iii:22; wier vertolking fides in Deo posita, cuius auctor jesus christus est reeds algemeene bekendheid en bijval heeft verworven. Dus almede die vermaarde crux interpretum, iii:25, 26; waarover onlangs da costa (Theol. Faculteit te Leyden, bl. 21) den Hoogleeraar met een nietsbewijzenden ophef op
't lijf is gevallen, terwijl deze zijne meening duchtig en deugdelijk bewijst. Dus ook nog zijn wij ten aanzien van H. vii door v.h. nu volkomen overtuigd geworden, ‘paulum, haud secus vs. 14 sqq. ac vs. 7-13, scripsisse, quod simul ad se aliosque homines pertineret, extra communionem christi positos.’ Op de verklaringen van v:12 vv. en viii:19 vv. hebben we, althans ten deele, straks reeds opmerkzaam gemaakt. Maar zie vooral ook niet over 't hoofd, lezer! met wat goed gevolg v.h. in dat zelfde H. viii voor de figuurlijke interpretatie van vs. 10, 11 opkomt. En wilt ge een voorbeeld, hoe hij ook de kleinere hinderpalen uit den weg weet te ruimen, volg hem dan eens in zijn betoog, hoe men het ἱεροσυλεῖς, ii:22, niet van vreemde afgodstempels, maar alleen van 't Jeruzalemsche heiligdom te verstaan hebbe, en hoe de door hem aangenomen zin: templum tibi sacrum spolias i.e. sacrarium suo defraudas in een historiëel document van het Test. XII Patr. zijne bekrachtiging vindt. Of wel, verlangt ge zekerheid, dat v.h. genoegzaam in 't vaak naar een

{==818==} {>>pagina-aanduiding<<}
labyrinth zwemend redebeleid van paulus zij ingedrongen, laat u dan hieromtrent geruststellen door opmerkingen, als die ge aantreft bij ii:12: ‘More suo paulus id, quod ad praecedentia confirmanda adscripsit, denuo confirmat, exemplis illud tamquam adspectabile facere cupiens’, of bij vii:17: ‘Interpreti non licet praeoecupare explicationem, quam sibi auctor ad inferiorem locum reservavit.’ - Voorwaar, weinigen zouden, als v.h., de naauwgezetheid zoo ver drijven, om een zóó doorwrochten arbeid toch nog geen Commentarius, maar slechts eene Interpretatio te durven heeten!
Of wij dan nergens eenige stof tot tegenbedenkingen vonden? V.h. zelf zou de eerste zijn, om, waar te zijnen aanzien zulk eene vraag werd opgeworpen, het Homo sum, humani nil a me alienum puto te berde te brengen. Hém zal 't gewis niet ergeren, wanneer we ons o.a. met zijne interpretatie van H. iii:3-9 niet geheel vereenigen. 't Is ons onmogelijk gebleven, om bij de τινές van vs. 3 niet aan de Joden van vs. 1 en 2 te denken; en dat τινές, nonnulli, alsdan voor πολλοί zou moeten geschreven zijn, gelijk de Hoogl. beweert, behoeven we niet toe te stemmen, daar 't oogmerk van paulus hier juist medebragt om 't getal der ongeloovige Joden te verkleinen. Verder is in ons oog de weêrslag van vs. 5a op vs. 4a al te zigtbaar, dan dat we hier onder Θεοῦ δικαιοσύνη iets anders dan Gods regtschapenheid durven verstaan. Door dit een en ander echter zou dan tevens die beschouwingswijze van v.h. vervallen, volgens welke men in vs. 3, 4-5, 6-7, 8 drie parallelle voorbeelden aantreft, ‘eontra Judacos quidem instituta, sed rationibus aliunde petitis’; en we zouden veel meer hier zijne eigene boven door ons geciteerde aanteekening op H. ii:12 aangaande den schrijfstijl van paulus te pas moeten brengen, en aannemen, dat de Apostel ‘more suo’ een weinig van de spil zijner rede afdwaalt. Eveneens - om nóg een enkel onzer struikelblokken te noemen - dunkt het ons niet wel geloofbaar, dat het οὐ γινώσκω,
vii:15, de beduidenis hebben zou: ‘non cognosco, quale sit i.e. utrum bonum sit an malum’, en dat het diensvolgens van de slaven, ‘ubi machinae instar operantur rebus sibi incognitis’, zou ontleend zijn; immers is hier, zoo we de oratio contexta raadplegen, geen sprake van 't kennen, maar van 't willen van goed en kwaad, en bij de beteekenis, door v.h. zelven aan 't verbum

{==819==} {>>pagina-aanduiding<<}
γινώσκειν toegelegd, staat ons niets in den weg, om er te dezer plaats, even als in ons vaderlandsch taaleigen, den zin aan te hechten: daarvan kan ik mij zelven geen rekenschap geven.
Van dezen aard zouden we zeker nog 't een en ander meer hebben: van dezen aard, zeggen we met opzet, omdat we de leemten, die we in v.h. meenen te zien, nagenoeg alle zouden toeschrijven aan de overdrijving van die groote, hem zóó bijzonder eigene exegetische deugd - de onverbiddelijk strenge handhaving van 't regt der Grammatica. Dan, wij kunnen met eene diergelijke opsomming, en wij behoeven daarmeê ook niet voort te gaan. Wij kunnen niet, wijl ons eerst vóór weinige dagen de gezamenlijke vier Fasciculi, en met verzoek om spoed, zijn toegezonden; en wij dus zoowel tijd tot onderzoek als ruimte tot plaatsing van 't onderzochte te kort komen, om over elk twijfelachtig punt met onzen ouden Leermeester te discutiëren. Doch wij behoeven dat ook niet, althans niet zóó noodwendig, want schier al onze bezwaren betreffen zaken van zeer ondergeschikt belang. Mogelijk leveren we van de volgende Fasciculi, zoo ons die ter hand komen, een meer geregeld verslag; thans meenen we na al 't gezegde te kunnen volstaan met v.h.'s arbeid aan te bevelen aan allen, die niet alleen paulus' Brief aan de Romeinen regt willen bevatten, maar ook over 't geheel met den éénig waren, koninklijken weg ter Schriftuitlegging vertrouwd willen worden.
Het uiterlijk van 't boek - om ook dáárvan iets te zeggen - is net: de correctie zóó zorgvuldig, als men in v.h.'s schriften gewend is: de letter zou aangenaam en duidelijk zijn, indien ze nog zóó nieuw ware als toen ze voor den Commentaar op 1 Kor. xv gebruikt werd.
Nog twee Fasciculi, en v.h. ziet zijne taak voltooid. Moge die vreugde den wakkeren grijze nog zijn weggelegd! Bij de hooge voortreffelijkheid van al zijne geestesvruchten zouden wij voor ons toch juist aan deze laatste den eerepalm toewijzen. La fin couronne les oeuvres. Wel mag tot heden toe van van hengel gelden wat de Schrift van mozes getuigt. Zijn oog was niet donker geworden, en zijne kracht niet vergaan. Spare God hem nog lang daarbij!

v.p.





{==820==} {>>pagina-aanduiding<<}

Christelijk Geloof en Leven. Uit het Engelsch van Dr. W.E. Channing door J.J. Swiers, Predikant te Havelte. Te Groningen bij J.B. Wolters. 1857 In kl. 8vo. XXXVI en 224 bl. f 1-60.

Deed de Eerw. swiers een hoogst verdienstelijk werk, toen hij den edelen channing bij ons godsdienstig publiek inleidde, hij heeft van 's gelijken regt gezien, toen hij ook nog deze laatste nalezing uit ch.'s werken niet meende te mogen achterhouden. Wel is hier niet alles even belangwekkend: Het dagelijksch gebed b.v. en De pligten der kinderen zijn niet veel meer dan goede, schoon dan ook zeer goede, traktaatjes, maar de Inleidende opmerkingen tot ch.'s werken door hemzelven, de twee stukken over de liefde tot christus, de opmerkingen over 't gezag der rede in de godsdienst, de kenschetsing van het hooge belang der goede opleiding van Evangeliedienaren in onze dagen, en de bevestigingsrede Mijn Geloof, waarin ch. rekenschap van zijne Godsdienstige denkwijze aflegt, zijn alleen reeds den aankoop dubbel en dubbel waard. Zóó ook maakte ch. zelf er gewis geene aanspraak op om alle waarheid, of zelfs maar altijd de waarheid te leeren; maar met dat al schijnt ons een Christendom, zóó gezond en toch zóó geloovig, zóó verdraagzaam en toch zóó rondborstig, zóó verstandelijk en gemoedelijk en vruchtbaar tegelijk, als het zijne, in onze dagen bijkans een éénig verschijnsel. Er is misschien geen gunstiger tijdsteeken betrekkelijk den Godsdienstigen toestand onzes vaderlands, dan dat het de geschriften van den waarlijk vromen channing met ingenomenheid heeft ontvangen. De hoop des vertalers, dat menig lezer hem zal nazeggen: ‘Mijn verstand is door ch. verlicht, mijn hart geheiligd, mijn geloof versterkt en gereinigd, en mijne liefde tot God en
christus en mijne medemenschen gelouterd en vermeerderd,’ zal - dit vertrouwen wij vastelijk - niet in rook vervliegen.
Daarom verblijden we ons zeer, dat Ds. swiers, van ch.'s schriften alsnu afscheid nemende, ons echter nog eene vertolking van ch.'s leven en werken, door eene onbekende Engelsche dame in 't Fransch geschreven, toezegt. De taak is hem best toevertrouwd. Toch meenden we in dezen bundel

{==821==} {>>pagina-aanduiding<<}
aan stijl en taal eenige sporen van overhaasting te bemerken, waartegen wij hem, juist uit wezenlijke welwillendheid, wenschen te waarschuwen. Wat den stijl betreft, hoe ligt ware 't hem gevallen, volzinnen als deze te verhelpen: bl. 13. ‘Gij zegt mij, dat de onvergelijkelijke volheid van goddelijke wetenschap in christus, zijne bestendige toevloeijing van goddelijk licht, dat dit zijne hoogste onderscheiding was,’ bl. 19: ‘zij, die een uittreksel willen maken bevattende zijne lessen, en zeggen’ enz.; bl. 48: ‘wezens, welke hij louter boos het aanzijn geeft;’ bl. 81. ‘indien hij zelf hun als de zoodanigen het aanzijn gaf,’ bl. 176: ‘Hoe nadeelig werkt dit meermalen op zijne gansche werkzaamheid!’ En, om ook onze bedenking nopens de taal te regtvaardigen, wij lezen hier van ‘het idee,’ ‘een begrijp’ (provincialisme?) ‘vooronderstellen,’ ‘commentaren’ (Duitsch voor commentariën), ‘drijfveder,’ ‘middellaar;’ terwijl bl. 62 de zin onverstaanbaar gemaakt is, doordien er van ‘jezus werk op de gezindheid en den wil van God’ gesproken, en in steê daarvan inwerking of invloed bedoeld wordt, en men bl. 215 eene ‘ongebondene geestdrift’ aantreft, die zeker vrij wat minder wenschelijk zou zijn dan de onbelemmerde, welke ch. eigenlijk op 't oog heeft.
Ook de uitvoering mogen we niet onberispelijk noemen. De letter van den Heer wolters is op zichzelve goed; maar ze is zóó erg uitgesleten, dat de laatste bladzijden er bepaald onduidelijk door worden. In vergelijking met anderen schikt de correctie nog al; och ja! maar is het toch niet jammer, dat ge in die ernstige stemming, welke ch. bij u weet te verwekken, gestoord moet worden door ‘'s memschen vrije werkzaamheid’ op bl. XII, en door die tweemaal terugkeerende ‘Evangelienaars’ van bl. 175, en de ‘geloofsbelijdeniesen’ van bl. 219?
Doch dit alles ligt niet voor ch.'s verantwoording; en onze slotsom blijft, dat zijn werk niet te veel kan worden aangeprezen.

v.p.




Gustaaf Adolf, Koning van Zweden, de redder van het Protestantismus. Door Johs. Hilman. Te Amsterdam, bij J.M.E. Meijer. 1857. In gr. 8vo. VI en 256 bl. f 2-50.

Met het bijvoegsel: ‘de redder van het Protestantismus’

{==822==} {>>pagina-aanduiding<<}
heeft de S. aangeduid, geene historische monographie van zijnen held te willen leveren, maar hem alleen in eene bijzondere betrekking te schetsen. Door zijne lezers op het schitterend beeld van gustaaf adolf te wijzen, wenscht hij dat ijvervuur voor 't Protestantisme, 't geen in dezen was, ook bij hen aan te blazen. Van daar dan ook de opdragt aan de Gustaaf-Adolf-Vereeniging, die - zeker zuinigheidshalve, maar verbazend smakeloos - op de keerzij van het titelblad te lezen staat.
Schoon dus dit werk volstrekt niets anders bevat dan eene compilatie uit verscheidene zeer bekende schrijvers, en het bijgevolg alle wetenschappelijke waarde mist, om het populaire doel kunnen wij daar vollen vrede meê hebben. Alleen, de compilatie moet goed zijn. En wat nu het uitkippen en rangschikken der feiten aangaat, zou zij dat wel zijn. Daarin is de Heer H. buiten kijf met oordeel en netheid te werk gegaan. Maar - maar - die onzalige declamatorenstijl, die, als falstaff bij shakspeare, voor koning wil spelen zonder koninklijken zin, die, eene edele eenvoudigheid versmadende, u gestadig met zijne ontleende en telkens op nieuw vertoonde sieradiën van klatergoud aan de ooren rammelt, of wel, waar hij Jezuïten en Ultramontanen met krachtige mannentaal waant te bestoken, u aan de walgelijke scheldtaal van half kwade half bange oude wijven herinnert! Ziet maar eens b.v. op wat keurige manier bl. 7 de steun, dien de Paus van de monniken ontving, u beschreven wordt: ‘Getuige het schier geheel uitgemoorde zuidelijke Frankrijk, waar de heilige dominicus!!! den afgrijselijken kruistocht tegen de weêrspannige ketters gepredikt had! Dit tuigden alle landen, bovenal Spanje, en ook onze Nederlandsche provinciën, waar zij als hyena's, door rivieren bloeds tot over den muil plasten en er zich dronken aan zwolgen!’ (Wij meenden ter goeder trouw, zelfs met de gansch niet monniklievende Geschiedk. Besch. der Monnikenorden en Klooster, naar het Hoogd. door j.a.c. sander, dat de H. dominicus met zijnen bisschop diëgo de gewelddadige maatregelen tegen de Albigenzen naar vermogen gekeerd en hen op apostolische wijze tot bekeering had zoeken te brengen, en dat dus de Dominicanen zeer van hunnen
zachtmoedigen stichter waren verbasterd). Of, wilt ge een staal van anderen aard; schoon het Noorden van ouds

{==823==} {>>pagina-aanduiding<<}
(zie nieuwland, Letter- en Oudheidk. Verlustigingen, I bl. 100.) voor den zetel der onheilen doorging, en de noordenwind ook juist niet veel verkwikking en vruchtbaarheid aanbrengt, onze schrijver echter schijnt er veel meè op te hebben, dat gustaaf juist uit die hemelsstreek kwam: want behalve dat hij hem te voren reeds een paar maal den ‘noordschen Achilles’ en den ‘held van het Noorden’ genoemd heeft, ziet ge alleen op bl. 40 's Konings noordsche afkomst niet minder dan viermaal verheerlijkt: ‘de noordsche leeuw’ - ‘die de zijnen voorlichtte als een noordstar’ - ‘de gezegende uit het Noorden’ - ‘de nieuwe star uit het Noorden.’ Te dierzelfde bladzijde wordt er geen minder gewigt op gelegd, dat gustaaf ‘de held’ was ‘uit Zwedens besneeuwde en bergachtige streken;’ wat zou er ook van zijn heldenroem of van 't Protestantisme geworden zijn, zoo hij uit een zuidelijk onbesneeuwd dal ware aangetogen!
Jammer maar, dat bij zulke fraaiheden de oude trouwe historie wel eens lijden moet. Wij zagen dat boven reeds aan den armen sint dominicus. Maar, daar de Heer H. te dezen de onpartijdigheid handhaaft, moet vader luther zich evenzeer getroosten, om bl. 4 ‘de zoon van een mijnwerker’ te worden, en zelfs bl. 186 ‘van een armen mijnwerker;’ en zijn vader hans was toch, als hase zegt, ‘ein ehrsamer Bergmann aus einem Bauerngeschlecht in Möra, später wohlhabender Hüttenherr und Rathsmann in Mansfeld!’ Zoo moet ge ook niet als een kniesoor op de kleine inconsequentie blijven hechten, dat ‘gustaaf adolfs zwanenzang’ in den tekst door den Koning gedicht, en in de noten alleen door hem gezongen wordt. Minder intusschen kan de niet kalme en alzoo niet ware voorstelling der handelende personen er door. Dat H. vermeldt, hoe johan georg van saksen door zijne tijdgenooten wel eens de ‘bierkoning’ genoemd werd, is wel; maar daarom mogt hij zelf hem nu verder nog niet zóó blijven noemen; want eensdeels strookt zóó iets maar zelden met de historische waardigheid, en anderdeels is 't nog verre van uitgemaakt, of de Keurvorst inderdaad slechts een ‘bierkoning’ geweest zij, en of zijne voornaamste - zeker groote, maar nog niet gansch onvorstelijke - feil niet daarin bestaan hebbe, dat hij, even als de Heer van voorne in van lennep's Strijd met Vlaanderen, zijn Saksen niet aan Duitschland wilde opofferen. En, eilieve, hoe dunkt u eene teekening

{==824==} {>>pagina-aanduiding<<}
als die van tilly, die op bl. 90 voorkomt, als over 't bloedbad van Maagdenburg ‘door wroeging van een gereten,’ en op bl. 115 ‘zonder eenig teeken van berouw, zonder wroeging, over het lot van Maagdenburg’ sterft? - Nog iets: wanneer H. in ernst na behoorlijk onderzoek en nadenken eenen alexander en caesar - natuurlijk in 't licht van hunnen tijd beschouwd, want hoe zal men anders ooit iemand naar waarheid beschouwen? - voor niets beters dan ‘schitterende zondaren’ houdt, gelijk hij hen bl. 77 met de oude orthodoxe Christenheid alzoo gelieft te noemen, dan legge hij gerust de pen van clio uit de hand en vatte ze nimmer weder op.
Voorts, we hebben hem daar straks als volksschrijver het regt toegestaan van compilatie, maar niet om in 't geen hij compileert onnaauwkeurigheden en Germanismen te begaan. Van de eersten vindt ge een kluchtig voorbeeld op bl. 52, waar een kogel in den schouder wordt opgegeven als middel om in zwaarlijvigheid toe te nemen; tot de tweede meer talrijke soort behooren bl. 35 ten laatste voor 't laatst; bl. 43 het plan van Spanje en Frankrijk om Engeland n.b. ‘als een gemeenebest te verdeelen’ - eene vertaling van 't kwalijk begrepen Gemeingut; bl. 92,131, doorkogeld; bl. 123: Genadig zij ons God en Heer!’ waar sey door wees had moeten worden weêrgegeven, enz. - En wat zullen we zeggen van de ‘enkele drukfeilen,’ waar de S. zelf op 't einde van rept? Die ‘enkele’ zijn er nog al enkele, en nog al erge. Dat men er zeer kurieuze onder aantreft, zal de lezer ons toestemmen, als hij b.v. een ‘bankbliksem’ ontmoet, of den plompen Polijphemus door verwarring met eene der Muzen in Polijphijmnia herschapen ziet, of de arme madiaï's voor midiassen vindt uitgekreten; dat er tegelijk óók zeer onhistorische onder doorloopen, kunnen christiaan van brandenburg (brunswijk), forstensoher (torstensohn), arnhem (arnheim), galla's (gallas) en meer anderen getuigen. Zoo dit nu alles drukfeil is, mag de Heer uitgever meijer zijnen corrector wel eens op de vingers tikken. Anders is druk, papier, en omslag zeer goed.
In weerwil van onze vele en, naar we meenen, wel gegronde aanmerkingen zullen we toch het boek aan leesgezelschappen en leesbibliotheken daarom niet ontraden. Vindt de geschiedkenner er niets nieuws in, het lezend publiek wèl,

{==825==} {>>pagina-aanduiding<<}
en altoos degelijker nieuws dan in een goed deel der gewone romanlectuur. Ware de schrijver maar wat minder opgewonden geweest, hij had dan al ligt eene meer opgewonden recensie van ons gekregen.

v.p.




Er is maar één God! Abraham ben Jaddaï's verdediging van de Joodsche Natie, ten tijde van Jezus van Nazareth, tegen de zware beschuldigingen der Christenen. Door A. Buys de Graaf. Amsterdam, Wed. Borleffs en ten Have. 1857. In gr. 8vo. 104 bl. f 1-10.

Twee hoofdbedenkingen brengt de Israëliet in tegen de Christelijke godsdienst; vooreerst, dat de jezus der Evangelieverhalen volstrekt niet beantwoordt aan het denkbeeld, hetwelk de profetie des O.V. doet opvatten van den ‘grooten Koning Israëls, den luisterrijken erfgenaam van davids troon, die de vijanden van Jehova's uitverkoren volk vervolgen en Israël tot eenen nooit gekenden trap van aanzien opvoeren zou;’ ten tweede, dat het denkbeeld der goddelijke natuur van jezus christus in lijnregte tegenspraak is met dat van Gods eenheid. 't Is de laatst genoemde bedenking, die nog al sterk wordt gedrukt in het vertoog, dat de eerste 43 bladzijden van dit boekje inneemt. Indien het inderdaad geschreven is door eenen ‘Amerikaanschen Rabbijn,’ hebben wij hier de getuigenis uit de pen van eenen Joodschen wetgeleerde, dat ‘jezus van Nazareth’ ‘een groot man was, wiens naam door de geheele wereld weerklinkt, wiens verheven zedeleer en navolgenswaardig voorbeeld hem een der voortreffelijksten uit de Joodsche Natie maakt.’ Maar - de Christenen hebben vervolgd en vermoord om der godsdienstige overtuiging wil - derhalve is het Christendom onwaarheid! De Christenen zeggen, dat de Joodsche Natie den dood van jezus eischte - onwaar: ‘men kan aan een geheel volk niet te laste leggen, wat door een handvol, naar alle waarschijnlijkheid omgekochte menschen gedaan is.’ En de Christenen hebben ook wel godsdienstige menschen doen sterven, adres aan huss en servet En nu de wonderlijke, maar niet nieuwe redenering: als het waar is, wat de Christenen zeggen, dat jezus' kruisdood tot heil der wereld moest plaats hebben, mag de wereld het den

{==826==} {>>pagina-aanduiding<<}
Joden van vóór achttien eeuwen, voor zoo ver zij er deel aan hadden, wel dank weten, dat zij alzoo, overeenkomstig Gods wil, de poorten des heils voor hunne naasten geopend hebben - een verdienstelijk werk, geene misdaad! Voorts komt de Rabbijn er voor uit, dat God mogt geven, dat de geheele wereld zich in haren handel en wandel alleen door de voorschriften van de heilige boeken der Christenen mogt laten leiden; maar - voor de Hebreën zijn zij niet nieuw, als geput uit Mozes, de Tehilim en vooral Jesaia, en wat daaruit niet is, verdient geene aanneming. En hetgeen nu volgt, heeft veel van de wijsheid der ‘Dageraads’-mannen, als daar is: de onmogelijkheid der wonderen, van de hemelvaart, enz. enz., tot welks wederlegging de blijkbaar welmeenende Nederlandsche bearbeider niet was opgewassen. In hetgeen hij er bijvoegt: eenige aanteekeningen - een kort stukje: jezus van Nazareth, de Messias - eene vertaling uit het Fransch: Wordt de mensch met het denkbeeld van God geboren? Merkwaardige proefneming op een kind - een tot ‘Christelijke en Israëlitische medebroeders’ gerigt vertoog over jezus van Nazareth als den Stichter des Christendoms en over het Christendom zelf - heerscht een zeer goede geest; maar of wel het boekje iets zal afdoen ter bekeering van Israëliten, die inderdaad en gemoedelijk de waarheid zoeken, - zulks betwijfelen wij.
Ééne zaak wordt echter door dit kleine geschrift, ten overvloede, aanschouwelijk gemaakt, t.w. dat de zaak der Christelijke godsdienst grootelijks wordt benadeeld door de schoolsche, on- ja anti-Bijbelsche voorstelling van de triniteit en de absolute deïteit van den Heer, alsmede van de satisfactieleer. Eene zuivere, Gode waardige opvatting daarentegen helpt het Christendom aanbevelen, en indien men zich niet laat verkloeken door vooraf opgevatte meeningen, maar de grondstelling vasthoudt, door knapp in zijne Christ. Glaubenslehre aangaande de openbaring in haar geheel op den voorgrond gesteld, dat, waar het een feit geldt, het historisch moet worden dargethan, en, is dit gedaan, alles Raisonnement a priori nichts dawider beweiset, - dan is er niets in het Christendom, niets in de levensgeschiedenis van jezus, waarop het ongeloof zich kan beroepen. Al het schermen van vroeger en later tijd berust slechts op gebrekkige, gansch eenzijdige voorstelling.





{==827==} {>>pagina-aanduiding<<}

Johannes Huss en zijn tijd. Beelden van geloof en ongeloof. Naar het Hoogduitsch van G.A. Lüders. Door J.H. Carpentier Alting. Te Amsterdam, bij J.D. Sijbrandi. 1857. In gr. 8vo. 219 bl. f 2-25.

Onder de ‘Hervormers vóór de Hervorming’ zijn er weinigen, wier naam zoo bekend is en het verdient te wezen, als johannes huss. Die bekendheid rust evenwel meer op zijn treurig uiteinde, dan op zijne levensgeschiedenis en gevoelens; de meesten weten weinig meer dan dat hij slechts van den Bijbel als kenbron der Christelijke waarheid wilde weten en de opperheerschappij van den Paus tegenstond. Maar dat algemeene is niet genoeg tot kennis en beoordeeling van zulke in de geschiedenis der voorbereiding van de Kerkhervorming belangrijke personen. Slechts een bestuderen van hunne eigene schriften of andere zuivere bronnen kan hen en hunne gevoelens in het regte licht plaatsen, en daaruit alleen kan ook licht opgaan over de ware plaats, die zij innemen in dat gedeelte van de geschiedenis der ontwikkeling van den menschelijken geest, waarin het merkwaardige verschijnsel plaats had, dat op eenmaal, als door den slag eener tooverroede, de gansche Westersche Kerk werd geschokt op hare grondvesten, en in weerwil van den hevigsten tegenstand de Hervorming binnen eene halve eeuw zulke verbazende voortgangen maakte. Dat verschijnsel is geheel en al onverklaarbaar zonder het juiste bespieden van den groei der zaden, reeds vooraf uitgestrooid en ontkiemd; en 't is daarom, dat de aandacht der beoefenaars van de Kerkelijke Geschiedenis in onze dagen bijzonder valt op de denkbeelden, die vóór luther, calvijn en zwingli waren geuit, verdedigd en - gestraft. Maar de eischen van onzen tijd leiden dan ook naar de bronnen zelve heen, en in dit opzigt schijnt ons lüders' monographie over huss aan die eischen niet te voldoen. Het maakt den indruk van eene welgeschrevene, populaire compilatie uit de schriften van zitto, wendt, bonnechose, zürn, baijerke, enz.; maar niet dien van te
rusten op onderzoek der bronnen zelve. De, helaas wijlen, bekwame Nederlandsche bearbeider noemt het Liber egregius de unitate ecclesiae; maar een ‘uittreksel’ daaruit zou weinig aan de behoefte voldoen. Volstrekt noodzakelijk is het bearbeiden van de Historia et monumenta joh.

{==828==} {>>pagina-aanduiding<<}
hussii atque hiëronymi pragensis, eerst uitgegeven te Neurenberg in 1558, later ald. 1715, en, daar het niet alle schriften van huss bevat, ook van zijne Opuscula, uitgegeven door otto brunnfels in 1524, alsmede van zijne Epistolae, die luther met eene voorrede en levensbeschrijving van huss in 1538 heeft uitgegeven. Beide deze boeken, vooral de Opuscula, zijn echter zeer zeldzaam; wij kennen ze dan ook alleen uit aanhalingen: maar 't valt in het oog, dat zij tot eene volledige monographie over den grooten Bohemer volstrekt onmisbaar zijn, en uit niets blijkt, dat lüders zoo diep in zijn onderwerp is ingedrongen. De tijd is voorbij, dat populair gelijkbeteekenend mag zijn met oppervlakkig, en oppervlakkig is elke levensgeschiedenis, die niet uit de bronnen is opgediept. Zelfs verzuimt de Schrijver, zijne lezers op de hoogte te brengen, van welke alleen zij huss in zijne gevoelens en werkzaamheid kunnen overzien, waartoe toch wel behoorde, dat de Bohemers, als door Grieksche monniken tot het Christendom bekeerd en de prediking van petrus waldus en zijne aanhangers gehoord hebbende, niet die slaafsche onderwerping aan den Paus gevoelden, welke elders in het begin der vijftiende eeuw de gemoederen nog gebogen hield. Uit die omstandigheden moet ook verklaard worden, dat het huwelijk der geestelijken en het gebruik des Avondmaals onder de beide teekenen ten tijde van huss in Boheme geheel niet zeldzaam was. Lüders gaat dit alles onopgemerkt voorbij.
Doch gaarne merken wij ook het goede op, waardoor zich dit geschrift onderscheidt. Het is niet ongeschikt om voor het grootere publiek een tafereel te geven van het leven, de verlichte denkwijze, den heldenmoed van een der voortreffelijkste mannen van zijnen tijd, en tevens de schandelijke, verraderlijke wijze te doen uitkomen, op welke hij, in weerwil van het keizerlijke vrijgeleide, behandeld is. Ook over de vertaling als zoodanig, kan ons oordeel gunstig zijn; eenige opmerkingen, die wij den geachten en verdienstelijken bearbeider zouden maken, zoo hij nog leefde, houden wij thans terug.
Maar ongunstig moeten wij oordeelen over de uitvoering. Behalve dat de druk niet zeer oogelijk is, verdient de correctie den naam van slordig. Slechts een regel drie vier halen wij letterlijk aan, ten bewijze, dat wij niet on-
{==829==} {>>pagina-aanduiding<<}
verdiend gispen. ‘Bondgenooten van Rome noemen wij allen, vooral in onzen tijd, die of op een staatkundig, of op een wetenschappelijk, of op een natuurkundig terrein zich bewegen en de wapenen tegen het Christendom keeren. Niet omdat zij het blood hierarchisch beginsel van Romehuldigen. Integendeel, zij spotten met het denkbeeld van kerk Zij erkennen geen geestelijk gezag. Zij verwerpen zelfs het Chistendom en belagchen het geloof aan eene bijzondere Goddelijke openbaring.’ (bl. 206.)

De Handelsleer. Practische Theorie van den Koophandel in al zijne vertakkingen. Leijden.(?) D. Noothoven van Goor. (Zonder jaartal.) In kl. 8vo. 882 bl. f 6-50.

Wat er van eene practische Theorie te denken zij, en wat de Anonymus die dit boek zamenflanste, er onder verstond, is zeker voor ieder die gezonde hersenen heeft, een raadsel, maar gaat het anderen als mij, dan wordt door dien onzin, reeds op den titel verkondigd, al dadelijk een niet zeer gunstig oordeel over het geheele werk opgewekt. Wij willen ons echter door geen vooroordeel doen beheerschen, en de twee taalfouten en den onzin op den titel over het hoofd ziende, het Sanctum Sanctorum binnengaan, vergetende dat het voorhangsel des tempels niet mooi is!
Er bestaat in onzen praktischen tijd een altijd wederkeerend gebrek, dit namelijk, om alles te populariseren, d.i. de krachtige spijze der wetenschap te verdunnen, aan te lengen en ze alzoo genieszbar te maken ook voor de zwakkere magen. Voorzeker verdient het eene burgerkroon, als men kennis, nuttig en onmisbaar voor het leven, ten algemeenen nutte, aan de geleerde wereld onteigent en in usum publicum overgeeft. Die arbeid vereischt de uitgebreidste kennis: hij alleen, die eenig onderwerp ten volle magtig is, kan dit met vrucht populariseren, maar dan wordt de zware spijze niet aangelengd, alleen de schotel in welken men die voordient, wordt veranderd, en het blijkt alzoo dat, met verstand toegediend, de zwakkere magen die kost zeer goed kunnen nuttigen. Onze pers doet veelal het tegendeel, en welligt ziet men eerstdaags een boek verschijnen inhoudende eene Encyclopaedie van alle wetenschappen, voor het volk, door één persoon vervaardigd, en in

{==830==} {>>pagina-aanduiding<<}
eenige bladzijden het antwoord inhoudende op de vraag, die eens een Engelsch reiziger aan zijn buurman op de diligence deed: ‘Sir, what is your opinion of all things in the general?’
Van dien aard is de Practische Theorie van den Koophandel. Ziet slechts, zoo als u op den titel verzocht wordt, den inhoud in, en gij zult ontwaren, dat men hier over de wijze van inpekeling, en wisselregt, over proppen en kurken en beleenings-contracten, over tol-congressen en droogen in de heete asch, in één woord, over alles wat onmiddellijk of van ter zijde met handel in betrekking staat, de noodige dosis geleerdheid uitgepakt vindt, zoodat eene zuurkraam, die met het zuur in den weg zit, en een vennootschap, die eene wisselquaestie heeft, beiden maar de Practische Theorie hebben op te slaan om uit den brand te geraken. Hoe gemakkelijk!
Schrijver dezes is volstrekt onbevoegd om het boek in zijn geheel te beoordeelen; van olie, zout, zuur, droogen, pekelen, enz. heeft hij volstrekt geen verstand, en het was wel van de Redactie van dit Tijdschrift niet te vergen, misschien honderd deskundigen op te zoeken, opdat elk over datgeen in de Practische Theorie zijn oordeel mogt vellen, dat hem bijzonder bekend was. Het eenige kleine gedeelte waarover wij spreken kunnen, is het regtskundig gedeelte en de quasi staathuishoudkundige beschouwingen in het boek en al wat daarmede in verband staat, en dan hebben wij voor dat alles slechts deze afkeurende woorden: onvolledigheid en oppervlakkigheid. Het zou geene moeite kosten, maar zeker onvruchtbaar zijn, indien wij dit het geheele werk door wilden aantoonen, en bij de regels over geld, papiergeld, crediet, boekhouding, beleening en prolongatie, wissels, vennootschappen, enz. wilden stilstaan, maar lezenswaardig zijn ongetwijfeld de denkbeelden omtrent de handelsprocessen, welke volgens de naïve opmerking het best voorkomen worden, door n.b. alles te betalen en er dan eene quitantie van te vragen. Maar, arme stumpert! betaalt gij dan alles wat men u vraagt? Als uwe beurs vol is, en men dit verneemt, zult gij last hebben van die Practische Theorie!
Met een versje of een novelletje neem ik het zoo naauw niet, en zwijgen is dan dikwijls beter dan eene gemotiveerde afkeuring, maar wanneer een dik boek verschijnt, met grooten ophef van geleerdheid en volledigheid, waarnaar ieder gretig de handen uitstrekt, omdat de vis inertiae der menschen mede-
{==831==} {>>pagina-aanduiding<<}
brengt liever alle mogelijke kennis, in een klein boekje vervat, van buiten te leeren, dan het vita brevis ars longa in praktijk te brengen, dan is het de pligt der kritiek om daartegen scherp te waken. Een koopman die geene regtskennis bezit, kan er door vragen nog komen, maar een koopman die eene verkeerde regtskennis heeft, en daarop meestal zich iets voorstaat, is eene goudmijn voor de praktizijns, maar de ruïne voor zich zelven. Schrijft des noods prullen over het Romeinsche regt, gij zult er de Juristen niet mede bedotten, maar als het regt aan de burgerij wordt gedoceerd, zijt dan toch, in 's hemels naam, voorzigtig, en laten alleen doorkundige mannen dit werk ondernemen; maar deze welligt zullen het niet aanvaarden, en het te zwaar achten; slechts brekebeenen wagen zich daaraan, en dan.... parturiunt montes.... en wat er verder volgt.

a.






[De] Wet van 13 Aug. 1857 - tot regeling van het Lager Onderwijs, met uitvoerig alphab. register, door Mr. W.J.C. van Hasselt. Amsterdam, J.C. van Kesteren. In kl. 8vo. 75 bl. f :-40.

Wettelijke regeling van het Lager Onderwijs, als practisch handboek - door J.H. Behrns. Harlingen, Behrns. In kl. 8vo. 39 bl. Eerste Aftev. f :-30.

[De] Wet - op het Lager Onderwijs, toegelicht door [uit] de memoriën, verslagen, enz. der regering en der wetgevende magt - met - een overzigt van de geschiedenis der wetgeving op het Lager Onderwijs. (Door een ambtenaar bij de Wetgevende Magt.) 's Gravenhage, H.C. Susan, C.H.z. In gr. 8vo. 249 bl. f 2-20.

De Wet op het Lager Onderwijs, volledig verklaard en toegelicht door Iz. J. Lion. Haarlem, Erven F. Bohn. In gr. 8vo. 123 bl. f 1-95. - Alle in 1857 uitgegeven.

De uitgave door den Heer van hasselt is een geschikt zakboekje. De druk is net; de bladwijzer zoo uitvoerig, dat hij meer dan de helft van 't geheel inneemt.
Die van den Heer behrns, onder omvangrijkeren titel, heeft niets meer dan de eerstgenoemde druk, zooveel deze aflevering betreft, behalve een tweede register of aanwijzing van

{==832==} {>>pagina-aanduiding<<}
al 't geen òf aan Z.M., òf aan den Minister van Binnenlandsche zaken, òf aan den Commissaris des Konings, enz. enz. bij de Wet is opgedragen of overgelaten. De volgende afleveringen zullen de algemeene en provinciale reglementen en verordeningen, met aanteekeningen en registers, bevatten. Op den omslag van deze staat: ‘Niet afzonderlijk verkrijgbaar.’
De twee laatstgenoemde uitgaven, die bij susan en door den Heer lion, zijn beide van gelijksoortige bewerking. De eerste heeft eene doorloopende Inleiding van 67 bladzijden: Overzigt der Nederlandsche wetgeving omtrent het onderwijs, van de tijden, maar vlugtig, van karel den Groote af tot op het aannemen dezer wet, 't laatste gedeelte uitvoeriger. Dan volgt de afdruk der wet, artikel voor artikel, in hare beweegredenen, geest en strekking, uit de memoriën, verslagen en redevoeringen, van de Regering en de Tweede Kamer, toegelicht.
In de uitgave van den Heer lion heeft de Inleiding, 70 bladz., zes afdeelingen: Moet de openbare school eene gemengde of gezindheidschool zijn? Behooren de openbare scholen, ook dan, wanneer zij niet strikt gezindheidscholen zijn, al of niet toegankelijk en bruikbaar te zijn voor alle kinderen? Al of niet gelijk toezigt en examina voor 't openbaar en bijzonder onderwijs? Verder: is 't onderwijs eene aangelegenheid van de gemeenten of van den staat? Over de regeling van 't inkomen der onderwijzers; en ten laatste over de subsidiën, tot hier toe, aan de gemeenten van staatswege verleend. Vervolgens worden de artikels der wet, een voor een, op dezelfde wijze toegelicht, als in de uitgave bij susan. Nog geeft lion bij elk artikel de namen der leden, die er voor hebben gestemd, 't geen de andere druk niet doet. Van enkele artikels hebben we de toelichtingen vergeleken, en, 't ligt in den aard der zake, veel overeenkomst gevonden, maar ook verschil. Onder anderen: volgens art. 20, kunnen in de bijscholen eener gemeente hulponderwijzers met f 200, in plaats van f 400, aan 't hoofd staan, en daar de plaats van hoofdonderwijzer bekleeden. Maar de hoofdonderwijzer, art. 19, heeft, buiten zijne f 400, ‘eene vrije woning, zoo mogelijk met een tuin’: heeft de hulponderwijzer, als hoofdonderwijzer optredende, ook al of niet deze vrije woning? Volgens den druk bij susan, is dit als de bedoeling van den wetgever opgegeven; gelijk dan ook, analogice, uit de wet moet volgen, dat, daar zij dàt

{==833==} {>>pagina-aanduiding<<}
deel der voorregten van den hoofdonderwijzer opgeeft, 't welk zijn plaatsbekleeder niet zal genieten, deze ten volle geregtigd is tot al de overige, aan de betrekking verbonden, waarvan ze zwijgt. Intusschen bij lion vinden we deze toelichting niet. Een herhaald raadplegen zal welligt leeren, dat hij weêr andere punten heeft opgenomen, die in susan's uitgave niet voorkomen.
Om de bladwijzers en wegens 't formaat, zijn de drukken, door van hasselt en behrns bezorgd, voor dagelijksch gebruik aan te bevelen. Die van den Ambtenaar en van lion - beide zijn zonder register - zijn onmisbaar voor eene grondige kennis der wet en tot vestiging der jurisprudentie in haren geest. Plaatselijke commissiën, gemeenteraden en besturen, allen, die regtstreeks met ons schoolwezen en schoolregeling in betrekking staan, hebben ze noodig. En dezen niet alleen: zoovelen er zijn, die niet gaarne spreken, en, nog veel minder, uitspraak willen doen over wetten en instellingen, waarvan ze zich zelven bewust zijn, geen flaauw denkbeeld te hebben; ook die allen kunnen door deze uitgaven op de hoogte komen eener aangelegenheid, zoo algemeen gewigtig en van blijvend belang, als 't openbaar volksonderwijs.






Mémoires relatifs à la Guerre de Succession de 1706-1709 et 1711, de Sicco van Goslinga, député des États-Généraux. Publiés par M.M.U.A. Evertsz et G.M.M.A. Delprat, au nom de La Société d'histoire, d'archéologie et de linguistique de Frise. A Leeuwarden, chez G.T.N. Suringar. 1857. In 8vo. XIV en 174 bl.

Zoo veel - of zoo weinig - liefhebbers van grondige studie der Vaderlandsche Geschiedenis als er zijn, mogen zich verheugen over de belangrijke bijdrage, die dit boekje hiervoor levert. Sicco van goslinga was een meer uitstekend, dan algemeen bekend Friesch staatsman, die als gedeputeerde te velde de veldtogten van 1706 en volgende jaren bijwoonde. Zijne aanteekeningen en journalen hierover heeft hij grootendeels te midden der gebeurtenissen zelve opgesteld en later bijeenverzameld, oorspronkelijk echter alleen ten behoeve zijner kinderen. Een manuscript hiervan, zoo goed als van de tweede hand, was op het Rijks-Archief voorhanden, en wordt

{==834==} {>>pagina-aanduiding<<}
ons thans door de bemoeijingen van het Prov. Friesch Genootschap en de zorgen der bovengenoemde H.H. uitgevers aangeboden.
Gelijk van hen te verwachten was hebben zij het met die zorg en naauwkeurigheid niet alleen, maar ook met den eerbied, die den criticus past, behandeld. De noodige inlichtingen over het manuscript en den persoon van goslinga hebben zij in de ‘Voorrede’ en de ‘Introduction’ vooropgezonden, terwijl het stuk zelf door hunne belangrijke ‘Observations’ wordt toegelicht. Daarom mogen wij er niet te luid over klagen, dat hun Fransch, naauwelijks grammaticaal juist, niet die (moeijelijk te verkrijgen) natuurlijkheid heeft, dat het eenen Franschen stijl te noemen is; dat behoeft hier ook niet. En goslinga zelf maakt het vrij wat erger; het is het Fransch, zoo als wij het uit die tijden meer hooren, van iemand, die het door spreken heeft geleerd, maar zich overigens om correctheid niet veel bekommert. De H.H.e. en d. echter hebben aan de eischen der handschriftendiplomatie voldaan, door noch den antieken stijl, noch de grove fouten te willen verbeteren.
Dit vermindert ook in geenen deele het gewigt van den inhoud; - alleen is het te betreuren, dat hier en daar onnaauwkeurigheden en belangrijke (misschien gedeeltelijk opzettelijke) leemten bestaan. Goslinga behoorde niet tot die soort van gedeputeerden te velde, welke Prins eugenius deden zeggen: ‘De Macedoniër had ook geene gedeputeerden in het kamp!’ - toen men hem sprak van diens groote bedrijven met geringe middelen volbragt. Hij was den veldheeren een medehelper met raad en daad, en met de meesten, onder anderen ook met marlborough, zeer bevriend. Dit doet hem echter de oogen niet sluiten voor de groote gebreken in diens karakter; hoewel ik in zijn oordeel toch niet, met de H.H. e. en d., eene volledige bevestiging zou zien van de zeer ongunstige voorstelling, die de groote macaulay van hem geeft.
Men verwachte in de aanteekeningen van onzen gedeputeerde te velde niet de systematische rangschikking en geleidelijkheid, die van den geschiedschrijver wordt vereischt; het is een ‘recit naïf de cette campagne’. Maar het is leerzaam juist door de détails, waartoe de steller afdaalt. Vooral hebben zijne veelvuldige karakterbeschrijvingen en oordeelvellingen

{==835==} {>>pagina-aanduiding<<}
over de veldheeren en staatslieden van dien tijd groote waarde. Niet alleen hebben wij alle redenen, om ons op de goede trouw, onpartijdigheid en menschenkennis van den loyalen, schranderen Fries te verlaten; maar zij hebben ook die frischheid en naauwkeurigheid, welke alleen eene persoonlijke kennis en dikwijls intieme omgang geven kan, terwijl ze met vrijmoedigheid worden voorgedragen. Evenzoo hebben ook zijne beschouwingen en redeneeringen over algemeene toestanden de oorspronkelijkheid van de stemme des tijdgenoots, - en wel van zulk een tijdgenoot.
Kortom, het is eene bron, eene originele bron voor het algemeen toegankelijk gesteld. Het spreekt van zelf, dat ik niet zoo dadelijk een volledig en gemotiveerd oordeel over zijne zuiverheid en zijnen rijkdom vellen kan; die moeten eerst door het gebruik worden geproefd. Ik kondig de uitgave slechts aan; maar meen gerust te kunnen zeggen, dat de H.H. Uitgevers in hunne Voorrede niet te hoog van de belangrijkheid van dit manuscript opgegeven hebben.
Alleen is het altijd jammer, dat zulke historische documenten van algemeen belang - zoo als dit, wat voorzeker niet alleen op Friesland ziet, - in ons land niet beter bij elkander worden gehouden, zoo als b.v. in Frankrijk in de grootsche ‘Collection de documents inedits sur l'histoire de France, publiés par les soins du ministre de l'instruction publique’; maar meest door afzonderlijke Prov. genootschappen, tijdschriften en particulieren worden openbaar gemaakt.

d-d.

Geschiedenis der aanstaande dertig Jaren, bij voorbaat beschreven door een Ziener. Uit het Engelsch. Te Amsterdam, bij Gebr. Binger. 1857. In gr. 8vo. VIII en 84 bl. f :-80½.

De H.H. binger kennen hun publiek als de kruidenier zijne klanten. Zulk eene duidelijk gedrukte, gemakkelijk te lezen brochure, die men voor eenige stuivers in den zak kan steken, is in juiste evenredigheid met Hollands lees- en kooplust. En daarbij komt hun de eer toe, dat zij zorg dragen goede waar te leveren.
Want het is inderdaad een aardig boekje, eene kleine verlustiging, voor wie aan het politieke leven van onzen tijd niet

{==836==} {>>pagina-aanduiding<<}
vreemd is. Het heeft wel geene bladzijde over voor ons landje; maar dat is juist geen kwaad teeken, en bovendien, wij, Hollanders, zijn cosmopoliten: hoe menigeen leest zelfs van de inlandsche dagbladen juist datgene niet, wat maar onzen politieken toestand betreft.
De Engelsche schrijver heeft natuurlijk het meest over Groot-Brittannië cum annexis te zeggen, en in zooverre doen zijne beschouwingen ons aan de Chinesche wereldkaart denken, waarbij de arme overige rijkjes naauwelijks in aanmerking komen, zegt men. Wij mogen hem dit niet kwalijk nemen: het is de oude Engelsche adam. Kan hij het ook helpen, dat het vasteland zijne invallende gedachten wil vertalen?
In het eerste Hoofdstuk wordt geprofeteerd over Engeland met zijne bezittingen en Amerika. De schrandere lezer echter begrijpt zelf wel, dat de toon der profetie slechts een eigenaardige vorm is, om beschouwingen en opmerkingen mede te deelen over politieke toestanden en politieke quaesties. En deze zijn dikwijls aardig en puntig. - Door de voorstelling der utopische toekomst doet de ‘Ziener’ in vlugge trekken vele leemten uitkomen, die in de behandeling der misdadigers, in de opvoeding van het volk en in de buitenlandsche politiek van Engeland bestaan. Vooral is aardig wat over Amerika en de slavenquaestie gezegd wordt. De S. stelt zich voor, dat op eens de vier millioen slaven der Zuidelijke staten in opstand komen en al, wat slavenhouder is, vermoorden, en hangt eene geestige schilderij op van de gevolgen hiervan en den indruk op de Noordelijke staten. De boodschap van den President aan deze is wel de best gelukte zet in het geheele boekje. - Dan gaat hij over tot de koloniën: Canada wordt vrij verklaard, en komt onder een der prinsen van het Engelsche hof, waarvan gelukkig overvloed is. Dat hij ook voor Australië geen beteren uitweg weet, is reeds een gebrek aan vinding; maar ook hier ontbreekt het anders niet aan puntige aanmerkingen over het koloniale beheer. - Over het algemeen is hij ontzettend optimistisch: alles loopt heerlijk af, en de zwaarwigtigste vraagstukken, waarmede de geslachten der menschen eeuwen lang hebben gesukkeld, worden in den tijd van dit gelukkige geslacht op de eenvoudigste wijze opgelost. Maar nogmaals, hiermede is het hem geen ernst: genoeg, als hij ons doet zien, hoe doodeenvoudig in den grond

{==837==} {>>pagina-aanduiding<<}
al die twistpunten en moeijelijkheden zijn, als der menschen dwaasheden en hartstogten ze maar niet eindeloos verwikkelden.
Jammer, dat het van nu aan reeds minder werd. Komt hij in het tweede hoofdstuk over Rusland, Frankrijk, Spanje en Portugal, Italië enz. te spreken, dan ziet men, dat de Brit hier minder te huis is. Hier blijft het dikwijls bij algemeenheden. Uit hetgeen hij over Indie zegt blijkt het, dat hij in de verte niet gedacht heeft, dat er zoo vele vulkanische stoffen onder den productieven bodem van dat groote landgoed verborgen waren. Ik bedenk, dat het boekje in het begin van dit jaar gemaakt is, en verwonder mij wel, dat men een voortbrengsel als dit, wat zoo geheel tot de literatuur van den dag behoort, nu eerst, of nu nog vertaald heeft.
Het laatste hoofdstuk stond mij het minst aan. Daar beweegt de S. zich meer op godsdienstig en zedelijk terrein. De inval dat de Chinezen een zendelinggenootschap oprigten, om Engeland te bekeeren, is zeker zeer aardig, maar zij wordt minder goed uitgewerkt. Verder legt hij meer en meer den toon des profeten, en die korte, cordate wijze van zeggen af, en gaat aan het redeneeren, aan het praten.
De vertaling is goed, - een deugd die ik van groot belang acht, - en het geheel kan menigeen een aangenaam theeuurtje verschaffen.

d. - d.




De geest in de Natuur. Bloemlezing uit de werken van H. Chr. Oersted, wijlen Hoogleeraar te Kopenhagen. Naar het Hoogduitsch. Met een voorberigt van Prof. J. van der Hoeven. Amsterdam bij F. Günst. 1857. In gr. 8vo. VIII en 175 bl. f 1-50.

Hoewel in het oorspronkelijk verschenen vóór den zoo geruchtmakenden strijd, die onlangs in Duitschland tusschen de corypheën der natuurwetenschap gestreden werd, kon dit werk, wat een voornaam deel van zijn inhoud betreft, bezwaarlijk anders geschreven zijn, wanneer het bestemd geweest was om den weg der verzoening aan te wijzen tusschen de beide bedoelde partijen. Een bewijs weder, dat de rigtingen reeds lang meer of min heimelijk vijandig tegen over elkander gestaan hadden vóór dat r. wagner op de bijeenkomst van natuuronderzoekers te Göttingen in onberaden ijver den handschoen toewierp aan

{==838==} {>>pagina-aanduiding<<}
den scherpzinnigen ludwig, die den dag daarop zijn uitdager niet op het kampveld der wetenschappelijke redenering zag verschijnen. Wat tot dien onredelijken ijver van wagner toenmaals aanleiding gaf - een ijver, die zelfs door zijne vrienden gelaakt werd, wijl zij het onderwerp tot openbare bespreking te midden van die vergadering ongeschikt vonden - laten we in het midden. Het waren juist wagner's beste vrienden niet, die toenmaals er van spraken dat de genoemde geleerde naar een post in Göttingen stond, waarvoor men van zijne orthodoxe rigting moest doen blijken. Zijn Brochure evenwel: Menschenschöpfung und Seelensubstanz, ook in het Hollandsch vertaald, wekte in Duitschland een levendigen strijd, ja van vele zijden eene levendige verontwaardiging op. Zoowel deze brochure als eene andere in denzelfden zin geschreven, werd streng gegispt door natuuronderzoekers - ook gematigde - en door theologen, tusschen wier beider wetenschappen W. eene verzoening of althans eene bemiddeling beproefd had. Van den éénen kant werd aan W. verweten, dat hij op wetenschappelijk gebied strenge kritiek eischte, terwijl hij daarentegen volgens eigen bekentenis ‘in Sachen des Glaubens, das einfache, schlichte Köhlerglauben’ voorstond. Die handelwijze werd teregt eene soort van dubbele boekhouding genoemd. Van theologische zijde werd aangevoerd dat W. geen grond had om te beweren dat met het geloof aan de eenheid van afstamming des menschelijken geslachts het geloof in het algemeen moest staan of vallen. En zóó geraakte de man, die het alle partijen gedeeltelijk naar den zin maken wilde, met alle in onmin, zooals men dat ook in andere omstandigheden zoo dikwijls ziet gebeuren - getuige op staatkundig gebied nu weder het voormalig ministerie de decker in België. Dat die strijd spoedig zich zou uitbreiden en niet altijd met matiging
gevoerd zou worden, liet zich vooruitzien. ‘Ingenuas didicisse fideliter artes emollit mores nec sinit esse feros’ zeide de Latijnsche dichter, maar er waren verscheidene onder de kampioenen - en vooral de hoofdstrijders, van wie men het niet gezegd zou hebben dat de ingenuae artes tot het programma van hunne opvoeding behoord hadden. Maar ook proeven van bemiddeling bleven niet uit, die met matiging en kalmte geschreven, wanneer zij al bij geen van beide partijen de overtuiging wijzigden,

{==839==} {>>pagina-aanduiding<<}
toch bevredigend werkten. Zóó waren in Duitschland de geschriften van bodmer, frauenstädt, j. schaller en anderen; zóó poogden ten onzent te werken de onder den titel van Vraagpunten des tijds door Prof. w. vrolik en Dr. meyboom uitgegeven redeneringen. En zóó kan bovenal ook werken het geschrift van oersted, dat we hiermede aankondigen. Daarom vinden we de vertaling daarvan voor den tegenwoordigen tijd zeer geschikt, nu toch eenmaal door de boven bedoelde ‘vraagpunten’ de strijd ‘zwischen den Pedanten des Glaubens und Unglaubens’ op den vaderlandschen bodem meer bekend geworden is dan zij anders bij menigeen geweest zou zijn. Vooral de hoofdstukken over bijgeloof, in hunne verhouding tot de zigtbare natuur en meer bijzonder de afdeelingen daarvan: werking der natuurwetenschap tegen het bijgeloof en tegen het ongeloof; verder het stuk: de weg van de natuur tot God waarin de hoofdstukken: natuurwetten, natuurkrachten en de wereld een voortdurend werk der Godheid - zijn met betrekking tot den aangehaalden strijd hoogst lezenswaardig. We bevelen ze ten sterkste aan, vooral ook hen, die in Dr. meyboom's voorlezing de punten van overeenkomst tusschen de beide partijen of, wil men liever, rigtingen klein gevonden hebben in vergelijking met de daarna uiteengezette punten van verschil, terwijl bovendien hier niet als in Prof. vrolik's voorlezing een dualismus van kracht en stof vastgehouden wordt, waartegen de natuurwetenschappen meer en meer opkomen. En dat men dien niet behoeft, om te komen tot het gemoed bevredigende uitkomsten zal den helderdenkende bij de lezing der bedoelde hoofdstukken niet ontgaan.
De andere gedeelten van het werk - ons overigens om de uiteengezette gronden minder belangrijk - bevelen we echter van harte aan met de woorden van Prof. j. van der hoeven in zijn voorberigt bij dit werk: ‘Het is - goed, dat er van tijd tot tijd geschriften in het licht komen, welke het meer algemeen menschelijk (humane) karakter der natuurwetenschappen in het licht stellen. Onder deze geschriften verdienen de voorlezingen en gesprekken welke oersted heeft uitgegeven, eene eerste plaats,’ enz.
De typographische uitvoering is niet zeer loffelijk, in zooverre ten minste druk en papier van de verschillende vellen vrij wat uiteenloopen.
z.

s.







{==840==} {>>pagina-aanduiding<<}

Evangeline. Een verhaal van Acadie, van Henry Wadsworth Longfellow door S.J. van den Bergh en B.Ph. de Kanter. Haarlem, A.C. Kruseman 1856. In post 8vo. VIII en 152 bl., met gelith. portret f 1-25.

Longfellows Evangeline is een lang en - vervelend gedicht, met zeldzame ja schier onovertroffen schoonheden van natuurbeschrijving. Ziedaar een openhartig en naauwkeurig verslag, in één volzin, van den indruk door dit verhaal op ons gemaakt. Gaarne erkennen wij, het eenig Excelsior en zoo menig ander meesterstukjen uit de Voices of the night en Seaside and Fireside hoog te stellen boven dit eentoonig poëem. En tot versterking van onzen geest hebben wij ontdekt, dat wij met dit ons oordeel niet alleen staan. In de Revue des deux mondes voor 15 Nov. 1854, vindt ge een belangrijk opstel over den beroemden Amerikaanschen Zanger, waarin natuurlijk ook Evangeline ter sprake komt, en, naar wij meenen, zeer juist en zeer geestig wordt beoordeeld. Wij zouden u daarheen kunnen verwijzen. Maar bedenkende, dat onze lezer genoemd nommer van de Revue juist waarschijnlijk niet bij de hand zal hebben, en tevens, dat wij ons eigen gevoelen aangaande longfellows gedicht zeker niet beter kunnen uitspreken, vertalen en herhalen wij het t.a.p. geschrevene bijna woordelijk, en zeggen met den schrijver der in haar geheel lezenswaardige studie: ‘de schitterende bladzijden van Evangeline elkander geduriglijk opvolgende, doen ons denken aan de stoute beeldspraak van alexander smith a stream of sunsets, en even als bij de schilderijen van claude lorrain, is men hier genegen te vragen, wat te midden van al die weelderige pracht der natuur, van al dat goud, al dien glans, al dien gloed, de nietige menschelijke figuur te maken heeft. De heldin van het verhaal en haar vader en haar bruidegom en - in één woord - geheel 't menschelijk element van 't gedicht zou men wel missen kunnen, maar niet

de ruischende dennen en eiken, 
Dicht bewassen met mos 
en omwingerd met klemmereud klimop, 
Prijkend als oude Druïden, enz. 


{==841==} {>>pagina-aanduiding<<}

maar niet, de geurende prairiën of de hoeven van Nieuw-Schotland, of - de klachten van den bleeken Oceaan, die siddert in 't zilveren maanlicht.
De gebeurtenissen in dit gedicht, hoe schokkend op zichzelve, laten ons dan ook koud en onverschillig. Ze raken ons harte niet. En waarlijk wij kunnen er ons zelfs maar noode over bedroeven, dat Evangeline haar bruidegom derven moet, aangezien haar volhardende pogingen om hem weder te vinden, aanleiding geven tot de schoonste bladzijden van het boek, met name de heerlijke schildering der boorden

van Amerikaas trots, Misissipi. 

In één woord, al het romantisch interest van dit verhaal - gaat onder in prachtige natuurbeschrijving. Eindelijk - doch bovenal - eene der hoofdoorzaken mede, waarom dit gedicht zoo weinig tot ons harte spreekt, is, meenen wij, de rhythmus waarin het verhaal werd geschreven. longfellow met zijn rijkdom van gloeijende fantazy mocht in de homerische versmaat de prachtigste tooneelen der onbezielde wereld ons schilderen - maar het kloppen van het hart en het bruischen der aderen en al wat de beweging van het menschelijk leven hartstochtelijk heeft en groots en onregelmatigs - ontbreekt aan dit eentoonig en slepend gezang.’
Zoover onze gedeeltelijke aanhaling, die genoegzaam zal wezen om ons oordeel, uitgesproken in de eerste regelen dezer korte aankondiging, behoorlijk toe te lichten. Wie nu evenwel uit het gezegde wilde opmaken, dat wij aan de Evangeline geene bijzondere waarde toekennen, zou ons ten eenemale misverstaan. Veeleer dunkt ons, trots zijn onmiskenbare gebreken, zou een gedicht als dit, tegelijk door onmiskenbare schoonheden uitnemend, kunnen volstaan, om longfellow, ook al hadde hij nimmer iets anders geschreven, een grooten en blijvenden dichternaam te verzekeren. Maar hij schonk ons meer en beter; dit is juist het geval; meer en beter, waardoor Evangeline geheel in de schaduw wordt gesteld. Maar, als wij reeds opmerkten, menigeen zijner kleine gedichtjens staat in onze schatting hoog boven dit uitvoerig verhaal. En waarlijk, ook niet door zijn Evangeline zou de Amerikaansche zanger die mate van edele populariteit in twee warelden verworven hebben, welke de weinige strofen van Excelsior be-
{==842==} {>>pagina-aanduiding<<}
kroonden. Toch evenmin als het laatste behoort het eerste eenigen man van smaak, eenigen vriend van poëzy of letterkunde vreemd te wezen. Voor veel eentoonigs is hier ook veel vergoeding. En wie, om maar dit eene te noemen, de boven vermelde beschrijving van Amerikaas gouden vloed nog niet kent - die moge zich haasten kennis te maken met een der schoonste voortbrengselen der nieuwere dichtkunst, thans door de verdienstelijke zorgen der heeren s.j. van den bergh en b.ph. de kanter toegankelijk gemaakt, ook voor hen, die de engelsche taal niet machtig zijn, op eene indedaad allezins voortreffelijke wijze.
Wij brengen hun daarvoor onzen dank en onze hulde. De overbrenging is gelijk wij die van zoodanigen mochten verwachten - gelukkig. 't Zou nogtans wel wonder zijn, indien de kritiek in zulk een uitgebreid verhaal niet hier of daar een enkelen, minder gelukkigen regel vond aan te wijzen, als bijv. pag. 90. r. 1,

Door een visioen bemoedigd dat 
neevlig verrees voor haar oogen. 

Hoe is dit vaers metrisch te lezen? Doch ‘ubi plura nitent’ willen wij niet vitten dan alleen ten bewijze onzer aandachtige lezing. Bij die lezing rees eene gedachte in ons op, die wij ten slotte nog als vraag hier ter nederstellen. Zoo het verhaal uit Acadie eens in gantsch andere, afwisselende vaersmaat ware overgebracht, zou de poging niet eigenaardig verdienstelijk en de indruk van 't geheel niet gelukkiger zijn geweest? In elk geval hopen wij niet, maar wij vreezen ook niet, dat die homerische vaersmaat onder onze poëeten mode zal worden, ten minste niet voor gedichten van eenigzins langer adem. Want daar is iets in, dat op den duur ons slaap verwekt of ongeduld, dat ons dommelig maakt of driftig. En erger nog, op de deining harer groote eentoonige golven werd onze dichterlijke mensch, als 't ware geestelijk zeeziek... we moesten eenige krachtige alexandrijnen van bilderdijk lezen om weder te bekomen!

Nov. 1857.

-E-T.





{==843==} {>>pagina-aanduiding<<}

Dred. Een Verhaal door de Schrijfster van ‘De Negerhut’, Mevr. HarriËt Beecher Stowe. Uit het Engelsch, door P. van Os. Drie Deelen. Haarlem en Sneek, A.C. Kruseman en van Druten en Bleeker. 1857. Met titels en vignetten in steendruk. In gr. 8vo. 904 bl. f 9-20.

De beroemde Schrijfster van ‘De Negerhut’ stelde zich in den voor ons liggenden roman ten doel, de werking der slavernij op de maatschappij in het algemeen aan te toonen; de verschillende maatschappelijke nadeelen, die zij zelfs over hare meest bevoorregte voorstanders brengt; de verkwisting en ellende en achteruitgang van al de huishoudelijke inrigtingen der slavenstaten; de verarming van gegoede familiën; de waardevermindering van het land; de nog ergere ontzedelijking van alle volksklassen, van den aristokratischen, willekeurigen planter af tot den onderdrukten en armen blanke toe. De indruk, dien deze tafereelen dan ook achterlaten, is die, dat zij eene aanschouwelijke voorstelling zijn van hetgeen men D. I, bl. 230 leest: ‘dat de Negers meer dienen om ons (de Amerikanen) tot Heidenen, dan wij om hen tot Christenen te maken.’ Die tafereelen zijn wel aaneengeregen in den vorm van een romantiek verhaal, maar behelzen nogtans waarheid, zij het dan met andere namen en in andere bijzonderheden; zulks blijkt uit de aanhangsels aan het slot, waar echte bescheiden als zoo vele verificatoire stukken worden aangevoerd. Het tooneel is in Carolina, omtrent welken staat een der hoofdpersonen, edmund clayton, te regt aanmerkt: ‘Noord-Carolina heeft, geloof ik, den benijdbaren roem van de onkundigste en armste staat in de Unie te zijn. Ik geloof dat er in het oude despotieke Europa geen land is, waar de armen ellendiger, zedeloozer en meer ontaard zijn dan in onze slavenstaten. En het ontvolkt ons. Menschen van eenige bekwaamheid in onze lagere klassen, die zich fatsoenlijk willen gedragen, willen het niet uithouden. Zij verhuizen naar den een of anderen staat, waar vooruitgang bestaat. Honderden en honderden verlaten Noord-Carolina ieder jaar en begeven zich naar de Westelijke staten, en alleen die onnatuurlijke inrigting der maatschappij bewerkt dit.’ (D. III, bladz. 97.) Trouwens de toepassing der wet
gaat er nog veel verder dan de wet zelve, die de ver-
{==844==} {>>pagina-aanduiding<<}
standelijke en zedelijke ontwikkeling der slaven verbiedt; men kan zijne oogen niet gelooven, als men leest: ‘Mevrouw rosa douglas, eene dame uit Virginia, werd twee jaren geleden gekerkerd, omdat zij de vrije gekleurde kinderen leerde lezen’ (D. III, bladz. 196, aant.). Met weemoed en afschuw verneemt men, dat zelfs de godsdienstleeraars, op eene enkele uitzondering na, ook van de meest uiteenloopende rigtingen, eer de hand aan dien gruwelijken kanker der maatschappij houden, dan dat zij hunnen invloed gebruiken om het kwaad tegen te gaan; ja, dat er onder hen maar al te velen zijn, die het slaven wezen met hand en tand verdedigen, als gegrond op de Heilige Schrift!
Het menschlievend oogmerk der Schrijfster was, voor dien toestand van zaken de oogen te openen; en indien waar is hetgeen men in courant-aankondigingen van deze vertaling leest, bewijst een debiet van 150,000 exemplaren, dat het oorspronkelijke althans vele lezers heeft gevonden. Of het doel heeft getroffen en de weg tot verbetering er door is geëffend, zal de tijd moeten leeren. Wij ontkennen niet, dat er uit een maatschappelijk oogpunt groote, zeer groote bezwaren aan eene plotselinge émancipatie der slaven verbonden zijn; in Carolina en dergelijke staten nog veel grootere, dan in onze W.I. bezittingen, wegens de geheel andere en uitgebreider schaal, waarop ginds het slavenwezen is geplaatst tegenover maatschappij en staatswetten; wij beamen ten volle, dat de bezwaren grootendeels zouden wegvallen, indien het werkelijke leven idealen van heeren en vrouwen opleverde, zoo als zij hier worden geteekend in clayton en zijne zuster, en in Miss nina; maar mogen alle slaveneigenaars niet zulke verworpelingen zijn als tom gordon hier wordt voorgesteld, - zeker is het, dat de mogelijkheid van maatregelen tot eenen beteren regtstoestand van de slaven - iets anders nog, dan eene geheele émancipatie - veelzijds zal afstuiten op de persoonlijke verdorvenheid der eigenaars niet minder dan der slaven. Ook dit wordt in dit van die zijde zeer leerrijke werk klaar blootgelegd.
De naam der Schrijfster waarborgt ook ten onzent ongetwijfeld een gunstig onthaal aan de vertaling van dit werk; maar dat onthaal zal minder voortvloeijen uit belangstelling in het allergewigtigste maatschappelijke vraagstuk zelf, dan uit het

{==845==} {>>pagina-aanduiding<<}
verlangen naar eenen onderhoudenden roman. Zal ‘Dred’ - welke persoon echter volstrekt geen hoofdpersoon is, veel minder dan clayton en harry - zulke lezers bevredigen? In vele opzigten, ja. De beschrijvingen van personen en tooneelen zijn levendig; wij wijzen uit vele slechts op de voortreffelijke beschrijving van ‘tante milly’, D. I, bladz. 70-74. Met dat al is het niet te ontkennen, dat het schilderen van eenzame wouden, gestoffeerd met zingende vogels, guirlandes van slingerplanten, wilde vruchten en geur van bloemen, wel wat in het vervelende wordt herhaald. Ook twijfelen wij, of het werk de belangstelling der romanlezende wereld wel tot het einde levendig houdt; er is volstrekt geen ‘knoop’ in, en na den dood van nina moet zij verflaauwen. De langdradige gesprekken in het Derde Deel zijn weinig geschikt, om de uitdoovende belangstelling nog wat aan te blazen. Trouwens, die gesprekken zijn dan ook zeer gerekt en doen weinig ter zake. Voor zoover zij moeten dienen om de denkwijze der verschillende kerkelijke partijen te doen kennen, zijn zij overtollig, en de persoonlijkheid der predikanten, welke aan die kerkelijke spiegelgevechten deel nemen, boezemt geen het minste belang in. Deze gebreken worden echter rijkelijk opgewogen door eene menigte scherpzinnige opmerkingen over zaken, die niet tot het hoofdonderwerp behooren. Uit vele noemen wij slechts het even belangrijke als aangenaam geschreven gesprek over het leeren uit boeken en uit het dagelijksche leven (D. II, bladz. 24 volgg.), en herinneren den rijkdom aan beelden en vergelijkingen, van welke vele allergeestigst zijn en veel toebrengen aan het onderhoudende van het geheel. En vindt men hier en daar trekken terug uit ‘De Negerhut’; doet tiff in ‘Dred’ denken aan ‘Uncle
tom’, en herinnert lisette hier ons elise dáár - het is niet hinderlijk, want de persoonlijkheid is geheel anders, en geheel anders ook de toestand, waarin de personen zijn geplaatst.
Maar het zou ons leed doen, indien ‘Dred’ alleen als roman gelezen werd; daartoe behelst het werk te veel degelijks. Wij zullen nu niet zeggen, dat het, even als ‘De Negerhut’, de kracht en werking van het Evangelie tegenover bekrompen hangen aan leerbegrippen en kerkvormen helder doet uitkomen, o.a. in ‘tante nerbit’, die zich volstrekt niet kan be-
{==846==} {>>pagina-aanduiding<<}
grijpen, dat iemand, die tot de Presbyteriaansche kerk behoort, bij gebrek aan eenen geestelijke der Episcopaalsche, de gebeden dier kerk bij eene begrafenis lezen wil. ‘Ik voor mij’ - zegt zij - ‘keur zulke dingen niet goed. Het ondersteunt de Episcopaalsche dwalingen. Als wij gelijk hebben, hebben zij ongelijk, en wij behooren er geene ondersteuning aan te geven. Het toont groote losheid van godsdienstige beginselen.’ (D. I, bladz. 186.) Is het mogelijk, het kerkelijke rigorisme meer naar het leven te teekenen? Ook zullen wij niet wijzen op de allervoortreffelijkste plaats, waar voor de oogen wordt geschilderd, hoeveel beter het is, gansch onkundigen het eerst met het leven van jezus bekend te maken, dan hun het hoofd op te vullen met leerstellingen (D. II, bladz. 222). Maar wat wij wilden zeggen, is dit: even weinig als men, volgens vondel, naar Afrika behoeft te reizen om monsters te zien, even weinig behoeven we den blik naar Amerika te rigten om te aanschouwen hetgeen daar de ellende der slavernij uitmaakt, stoffelijk zoowel als verstandelijk en zedelijk. Men klaagt, en met reden, over de diepe bedorvenheid van den dienstbaren stand - is het niet een gevolg daarvan, dat die menschen volstrekt niet worden gevormd, volstrekt niet doortrokken van goede beginselen? Dat geschiedde bij onze voorouders wèl; daar maakten de dienstboden een deel des huisgezins uit; bij onze veranderde zeden en levenswijze heeft dat geene plaats meer, maar het gevolg blijft
niet achter: de dienstboden worden meer en meer daarin aan de slaven gelijk, dat zij volstrekt geene beginselen bezitten, volstrekt geene geestelijke, zedelijke ontwikkeling erlangen, en bij gevolg door niets te regeren zijn, tenzij de wet hongerlijden en de roede vergunde. Zonder ontwikkelende opleiding verdierlijkt de mensch in het midden der maatschappij, en al het voordeel van het wonen in de maatschappij gaat reddeloos verloren. Voorwaar, een teeken des tijds, waarop wij wel acht mogen geven! En nog in een ander opzigt ziet men, zoo men het slechts wil zien, de ellende der slavernij in ons Vaderland voor zijne oogen. Aanschouwt die blinde, medelijdenswaardige onderworpenheid, met welke duizenden den nek slaafs buigen onder de willekeur van eenen priester; hoe zij geene vrienden durven noodigen, geene kamer

{==847==} {>>pagina-aanduiding<<}
durven verhuren, geene dienstbode durven wegzenden, geen kind durven school leggen, zonder het ootmoedig eerst aan Heeroom te vragen. Dat is ook slavernij, geest- en zieldoodende slavernij, die evenzeer der menschheid onwaardig is als de zweepslagen op de plantaadjen. Ongelukkigen, die gekromd gaan onder een juk, dat zij uit eerbiedwaardige vrees voor hunne zaligheid niet durven afschudden, - maar ellendigen, nog verworpener dan de hardste slaveneigenaars, die, tegen beter weten aan, menschen aldus maken tot slaven! Als men met de gedachte aan het: mutato nomine de te fabula narratur, dit werk leest, laat het hooger indruk na dan dien van eenen onderhoudenden roman. Het wordt een werk, waarin men ziet, hoe de reine, schoone, heerlijke Christelijke godsdienst is verlaagd tot een masker van de laagste driften en schandelijkste onderdrukking.
De vertaling is over het geheel goed. D. I, bladz. 216, wordt herhaaldelijk van een ‘meisje’ gesproken, terwijl eene gehuwde vrouw wordt bedoeld; D. II, bladz. 144, lezen wij van ‘uithuren’ voor ‘verhuren’; ald. bladz. 168; ‘hij maakte zich zeer gezellig’; D. III, bladz. 7 wordt melding gemaakt van ‘pijnboombladeren’ - wat die zijn, weten we niet, de pijnboom draagt naalden, die zich niet best tot eene zachte legerstede leenen; en van ‘kerkdeuren van graniet’ (D. III, bladz. 167) hebben wij geen regt denkbeeld.
Onze ernstige beoordeeling eindigt met eene kleine, niet ernstige aanhaling:
‘Wel,’ zeide anna met vuur, ‘gelooft gij niet, dat hij de zaak zal winnen?’
‘Niet, als de zaak volgens de wet gaat,’ zeide regter clayton. ‘Maar edward bezit eene groote kracht van welsprekendheid en veel bekwaamheid om eene afleiding van het eigenlijke punt te maken, zoodat hij de zaak misschien zal winnen.’
‘Wel,’ zeide anna, ‘ik dacht dat de zaken altijd volgens de wet beslist werden! Waar maakt men anders wetten voor?’
‘Gij zijt wel onnoozel, mijn kind!’ zeide regter clayton.
N.B. Het tooneel is in Noord-Amerika, en de plaats staat D. II, bladz. 154.





{==848==} {>>pagina-aanduiding<<}

Korte mededeelingen.

Kinderbal. Door c.a.p.w.d.v. Te Amsterdam, bij de wed. l. van hulst en zoon, 1857. f :-25. - Dansen achten wij een liefelijke en eigenaardige beweging en uitspanning juist voor kinderen; groote menschen met en tegenover elkaâr te zien springen scheen ons altijd minder zielverheffend dan wel gek. Desniettemin houden wij publieke kinderbals, zoo als die hier en daar in de cingeltuinen onzer dierbare Amstelstad sinds eenigen tijd plegen gegeven te worden, voor zeer monsterlijke vermaken. De Heer c.a.p.w.d.v. doet wèl, daartegen te protesteren in den kring zijnen bekenden. Hij trachtte dit te doen, ook in ruimer kring door de uitgave van dit dichtstukjen. Misschien kan het op zedelijk gebied een vruchtbaar zaadkorreltjen zijn en blinde ouders weêrhouden hun kinderen te geleiden naar die kinderbals, waar het volgens dit geschriftjen nog al heel wonderlijk temet schijnt toe te gaan. Dit hopen wij van harte. Overigens, zoo al dit stukjen op zedelijk gebied een zaadkorreltjen kan zijn, in den hof der Poëzy is het zeker geen zeer edel bloempjen. Het is een hekeldichtjen tegen de kinderbals niet zeer puntig, niet zeer fijn, wel gerijmd, doch niet welsprekend. Wij achten het onnoodig dit met voorbeelden te staven. Indien de Heer c.a.p.w.d.v. zijn vaersjes ongedrukt hadde gelaten, en het alleen hier en daar, waar 't pas gaf, eens had voorgelezen, hij zou er misschien meer genot van gesmaakt - en wij zouden ons het gemis der kennismaking gaarne getroost hebben.
- E - T.

‘Ik kan mijne kinderen zoo mooi les geven in de “Romeinsche geschiedenis,” dus ik kan er ook wel een boekje over maken!’ zoo sprak misschien de Heer ‘p. van de velde, m.z., Instituteur te Woerden’, bij zich zelven, en w.f. dannenfelser, te Utrecht, gaf zijn ‘Beknopt Overzigt’ uit (1857.) De voornaamste feiten - dikwijls ook zeer weinig belangrijke - staan er in; maar ze worden opgesomd op eene wijze, die van wat historie is weinig kennis verraadt en weinig inzigt geven zal. En het is lang niet onverschillig op welke wijze en in welke bewoordingen den kinderen de geschiedenis wordt voorgesteld. Ach!

{==849==} {>>pagina-aanduiding<<}
Mijnheer! er zijn zulke en betere boekjes genoeg. Dit zal noch aan de wetenschap noch aan uwen roem bevorderlijk zijn.

Arie Stevens, de bekwame Landbouwer. Een Leesboekje voor Landscholen. In 12mo. 78 bl. f :-20. - De Vee- en Akkerman. Een Leesboekje voor Scholen ten platten lande. Tweede, verbeterde en vermeerderde druk. 84 bl. f :-20. Beide uitgegeven onder toezigt en medewerking van c. geertsema, Lid van de Provinciale Commissie van Landbouw te Groningen, en Landbouwer te Zuidbroek. Te Groningen, bij f. folkers. 1857. - Twee zeer goede Leesboekjes, die algemeen verspreid moeten worden. Duidelijk en naar de bevatting der boerenkinderen zijn daarin de verbeteringen beschreven, die in het landbouwbedrijf moeten ingevoerd worden. Vooral is daarbij, wat ons zeer verheugt, kennis van de zaak op den voorgrond gesteld, en zijn niet alle nieuwigheden onvoorwaardelijk goedgekeurd. De opmerkzame boerenzoon, die deze boekjes, welke onderhoudend geschreven zijn, met aandacht heeft gelezen, heeft daardoor eenig begrip gekregen van menige zaak, die hem later van nut zal kunnen zijn. Wanneer zijn leeslust aangewakkerd is door dergelijke geschriften, zal hij langzamerhand de vatbaarheid verkrijgen, om ook uitgebreider boeken over den landbonw met vrucht te kunnen lezen. Met genoegen zagen wij dat het eene dezer boekjes reeds een tweeden druk beleeft; wij wenschen dien ook het tweede toe; en bevelen het als leesboek en prijs voor de lagere dorpsscholen aan. - De landbouwers die op verlichting prijs stellen, behooren den Heer geertsema dankbaar te zijn voor zijne bemoeijingen in dezen.

1. De Vriend der Jeugd, een Leesboek voor de Scholen, door h. sluyters, Schoolonderwijzer te Kapelle, eiland Zuid-Beveland. Te Amsterdam, bij C.L. Brinkman. 1855. In kl. 8vo. 84 bl. f :-20. - 2. Verzameling van leerzame en vermakelijke Dichtstukjes, een Leesboek voor de hoogste klasse eener lagere School, door denzelfden, bij denzelfden. In kl. 8vo. 104 bl. f :-30. - Bij den oneindigen voorraad van Leerboekjes voor de scholen, is de zamenstelling van werkjes gelijk aan de hier aangekondigde, geen moeijelijke arbeid. Men behoeft slechts de bibliotheek van deze of gene Afdeeling van het Nederlandsch Onderwijzers-Genootschap voor zich op tafel te leggen, en

{==850==} {>>pagina-aanduiding<<}
met potlood die stukjes te merken, welke men als de geschiktste beschouwt, terwijl het overige gemakkelijk door een kweekeling van 12 à 16 jaren kan verrigt worden, en zietdaar een nieuw Leesboek. Wij willen niet beweren, dat de Heer sluyters deze fabriekmatige wijze van boekenschrijven tot de zijne heeft gekozen; doch moeten in gemoede verklaren, dat wij zijn arbeid geheel als overtollig beschouwen. Beide werkjes onderscheiden zich in niets boven de in legio bestaande, en dragen daarenboven het kenmerk eener stelsellooze overhaasting bij de zamenstelling. Vooral is dit ons oordeel van toepassing op No. 2, bestaande uit versjes, die, volgens de Voorrede, aan verschillende dichters (!) zijn ontleend. De meeste zijn middelmatig en schijnen afkomstig van mannen, die pegasus voorzeker niet gemakkelijk op den Parnassus zal brengen. Voorts zijn er eenige stukjes opgenomen, die beter in een kermisboekje dan in een Leesboek voor de lagere school op hunne plaats zouden zijn. Op blz. 10 lezen wij:

‘Ei zeg, waar toog het meisje heen, 
Dat daar mijn ziel verrukte?’ 

Het verraadt weinig ondervinding, wanneer een onderwijzer dergelijke volzinnen aan de kinderen te lezen geeft, waardoor de verbeelding te vroeg wordt opgewekt. Nog meer mishaagde ons, wat wij op blz. 83 lazen:

‘Kindren, laat, ei, laat u raden! 
Leest toch niet te veel romans.’ (dus wel eenige?!) 
 
‘Die verliefde dweeperij 
Kan geen mensch gelukkig maken.’ 

Het ellendige stopwoordje ei daargelaten, voor hetwelk de Schrijver eene bijzondere voorliefde schijnt te koesteren (zie lager), komt ons de raad, in de eerste twee regels gegeven, zeer onpaedagogisch voor: kinderen moet het lezen van romans niet verboden worden, maar men behoort te zorgen, dat zij ze niet in handen krijgen; het heeft anders heel veel van hetgeen de Franschen noemen un agent provocateur, en de trek naar het verbodene wordt door soortgelijke vermaningen meer opgewekt dan tegengewerkt. - Voorts vragen wij den Schrijver, wat poëzij er toch wel aanwezig is in strofen als deze (blz. 6):

Ei weer, ei weer de felle gramschap dan 
Van uwe ziel. Ei doe het eedgespan 
Der lusten en begeerlijkheden van 
Uw harte afwijken.’ 

Indien onze kinderen met zulk eene dichtersmelk worden gevoed, is het dan wel te verwonderen, dat alle dichterlijke gloed bij hen wreedaardig in de kiem wordt gestikt? - Eindelijk zijn wij gedrongen luide onze afkeuring uit te spreken over gedachten als de volgende, die in een schoolboek voor kinderen al ligt tot profaneren aanleiding geven:

{==851==} {>>pagina-aanduiding<<}


‘Bij 't ritslen van de blaadjes 
Stijgt zij dan uit haar graf.’ (!!) 

Dit wordt (bl. 53) in den mond gelegd van een armen jongen, die ouderloos is, en voorgesteld wordt: ‘des nachts, in diepe stilte’, op het graf zijner moeder weenende!... Waarlijk, zulke schoolboekjes doen meer kwaad dan goed.
Februarij 1857.

l.a.h.

Grammatisch-Practische Leerwijze der Italiaansche Taal, ingerigt voor zelfoefening (,) als ten gebruike op Gymnasiën en Instituten. (:) door h.a. manutius. Voor Nederlanders bewerkt en met eene uitvoerige Uitspraakleer vermeerderd (,) door d. sluyter, Onderwijzer in het Italiaansch en andere moderne Talen te Amsterdam. Tweede, verbeterde en vermeerderde uitgave. Te Amsterdam, bij Hendrik Frijlink. 1857. In gr. 8vo. XII en 396 bl. - Met regt wordt de Italiaansche taal voor eene der schoonste onder de nieuwere talen gehouden. Vóór meer dan vier-honderd jaren, bezat Italië klassieke schrijvers, terwijl andere volken van Europa nog, te dien opzigte, in onbeschaafdheid voortleefden. Het ontbreekt dan ook niet in Engeland, Frankrijk en Duitschland aan geschikte werken, om zich de taal van tasso, petrarca en manzoni eigen te maken. In ons Vaderland heerschte echter tot vóór weinige jaren eene groote schaarschte aan doeltreffende leerboeken ter bestudering van het Italiaansch, en de Hollandsche taalbeoefenaar moest zich meestal met de ‘Grammaire Italienne’ van vergani behelpen; want de ‘Italiaansche Spraakkonst’, in het begin der achttiende eeuw uitgegeven, kon wel door geen onderwijzer op eene welingerigtie school als leiddraad genomen worden.
Eindelijk gaf, in 1850, de welbekende ter reehorst eene ‘Beredeneerde Italiaansche Spraakkunst,’ voor Nederlanders bewerkt, uit. Deze Spraakkunst werd spoedig daarna gevolgd door eene van de vriend. Beide werkjes zijn niet van verdienste ontbloot; doch men moet tevens bekennen, dat, bijaldien zij tot eene algemeene kennis der voornaamste taalregels van dienst kunnen zijn, er nog altijd eene wezenlijke behoefte bestond aan eene meer uitgewerkte handleiding, vooral ten gerieve van hen, die slechts Hollandsch verstaan en die door handelsbelangen of lust tot reizen genoopt werden den beroemden grond van het heerlijk Italië te betreden. Ontegenzeggelijk is het daarom, dat de bek wame Instituteur d. sluyter, in 1853, een verdienstelijken arbeid verrigtte, door de bewerking voor Nederlanders van manutius' Spraakkunst, die bij de beminnaars der fraaije Letteren als een zeer goed voortbrengsel van onze eeuw stond aangeteekend. Het verwondert ons dan ook niet, dat deze poging een zeer gunstig onthaal heeft gevonden, hetgeen overigens voldingend bewezen wordt, door de omstandigheid, dat na verloop van een drietal jaren, eene nieuwe oplage noodzakelijk werd.
Deze tweede druk is door den Heer sluyter met zorg nagezien, verbeterd en uitgebreid, waardoor de ‘Grammatisch-
{==852==} {>>pagina-aanduiding<<}
Practische Leerwijze der Italiaansche taal’, onzes erachtens, eene betrekkelijke volmaaktheid heeft erlangd, die ons van haar gebruik het gewenschte resultaat doet verwachten. De aard en strekking van dit Tijdschrift laten ons niet toe in bijzonderheden te treden, om ons gunstig oordeel door eene vergelijking van het reeds bestaande met het hier geleverde te staven. Eene dorre opsomming van den inhoud zoude onzen Lezers weinig nut aanbrengen, terwijl de opgave van eenige kleine feilen den Auteur niet onder de oogen zoude komen, daar hij reeds het tijdelijke met het eeuwige verwisseld heeft.

l.a.h.

Verzameling van Vragen en Antwoorden over Opvoeding en Onderwijs, ten dienste van jeugdige Onderwijzers. (;) zamengesteld door een zevental Amsterdamsche Onderwijzers. Vierde druk. Te Amsterdam, bij J.H. en G. van Heteren. 1856. In post 8vo. IV en 64 bl. f :-50. - Bij het lezen van den titel bemerkt men al aanstonds, dat het werkje eene allerslordigste correctie heeft ondergaan: het spijt ons voor het zevental onderwijzers; maar het bewijst niet, dat aeeuratesse eene hunner hoofddeugden is. Wij slaan het boeksken iets verder open, en vinden op bl. 17 driemaal het woord redeneeren! Hoe is het toch mogelijk, dat onderwijzers zulk eene dwaze spelling aannemen? - Doch wenden wij onze blikken op den inhoud.
Wij lezen op bl. 16: ‘De rede, zoo als zij in ons zit,’ enz. Eilieve, waar is toch die eigenlijke zitplaats onzer rede? Zouden er ook in onzen tijd menschen zijn, die zoo vast op die rede zitten, dat bekrompenheid van verstand, gebrek aan begrip en bij- of ongeloof als met hen zamengewassen schijnen? Wij laten het antwoord aan den Lezer over. - Op bl. 32 wordt ons geleerd: ‘Wil is dat begeeren in den mensch, waardoor hij eene zucht heeft naar hetgene hem als goed voorkomt.’ Gelukkig, driewerf gelukkig ware de menschheid, indien zulks waar was. Wij achten inmiddels deze bepaling hoogst gebrekkig, zoo niet geheel valsch. Of zou men het als uitgemaakt mogen beschouwen, dat de wil van den lasteraar (om geene ergere type te nemen) het goede ten doel heeft, of dat het begeeren van den wellusteling, die de onschuld belaagt, om aan zijne zinnelijkheid te voldoen, iets goeds op het oog heeft?! Alweder vergenoegen wij ons met vragen.
De opvoeding van den jeugdigen mensch bestaat in de ontwikkeling van zijnen geest, de beschaving van zijn verstand, de zuivering van zijnen smaak, de veredeling van zijn gevoel en de vorming van zijn hart tot zedelijkheid. Hoogst belangrijk is het voor de maatschappij, dat vooral Ouders en Onderwijzers zich hiervan een juist denkbeeld eigen maken. Een werkje als het hier aangekondigde kan dienaangaande, ondanks de gebreken, die het in sommige gedeelten ontsiert, nuttige wenken verspreiden, hetgeen ons vrijheid geeft, om het toch in vele handen te wenschen.

l.a.h.





{==1==} {>>pagina-aanduiding<<}

Mengelwerk.

Proeve uit eene vertaling van ‘De kerk-registers, van G. Crabbe.’

Door K. Sijbrandi.

Vóór een aantal jaren vestigde ik de aandacht der lezers van dit Tijdschrift op den Engelschen Dichter george crabbe, en waagde het, in ‘De Predikantsdochter’ hun een gedicht in zijnen trant mede te deelen (*). Sints dien tijd stonden crabbes werken, niet vergeten, maar toch minder dikwijls ter hand genomen, in mijne boekerij. Ettelijke maanden geleden intusschen bragten toevallige omstandigheden mij weder tot mijnen ouden lievelingsdichter, en ik vond op nieuw groot genoegen in de poëzij van hem, dien byron te regt den strengen, maar besten schilder der menschelijke natuur noemde.
En toch is crabbe onder ons weinig of niet bekend. Van de meeste Engelsche Dichters, die zijne tijdgenooten waren, zijn meer of minder uitvoerige proeven in onze taal overgebragt; ik geloof niet, dat dit met een enkel zijner stukken het geval is geweest. Het heeft ook zeker zijne eigenaardige moeijelijkheid, de verzen van crabbe te vertalen, bij wien het zeer dikwijls niet genoeg is, den zin terug te geven, maar bij wien somtijds ook geen enkel woord kan gemist worden, omdat ieder woord tot de bedoelde karakterteekening noodzakelijk is.
Ondanks die moeijelijkheid voelde ik mij opgewekt, om in mijne snipperuren de overbrenging van een zijner meer uitvoerige dichtstukken te beproeven. Ik koos daartoe: ‘De Kerk-
{==2==} {>>pagina-aanduiding<<}
Registers’, een gedicht, waarin het eigenaardige van crabbes dichttrant zeer duidelijk uitkomt. Zelf predikant der Engelsche Kerk, in een vrij groot dorp, stelt hij zich voor, aan het einde van het jaar zijne kerkeboeken doorbladerende. Dat geeft hem aanleiding, om in drie zangen (Geboorten, Huwelijken, Begrafenissen) karakters en lotgevallen van denkbeeldige dorpelingen te schilderen; denkbeeldige, zeg ik, ofschoon zijne personen aan het leven ontleend en naar de natuur geteekend zijn. Hij laat deze drie zangen voorafgaan door eene Inleiding, waarin hij het tooneel der handeling zelve beschrijft, en den lezer in de woningen zijner helden binnenleidt. Het is dit gedeelte, dat ik thans als eene proeve mijner vertaling mededeel. Wordt het niet ongunstig ontvangen, en mag het mij gebeuren, ook den derden zang, met wiens bewerking ik bezig ben - de beide eerste zangen liggen gereed - te voltooijen, dan ziet misschien te eeniger tijd het geheele stuk het licht; niet, om zelf daarmede eenigen roem te behalen, maar als eene poging, om, door eene zoo veel mogelijk getrouwe navolging, het eigenaardige van crabbes poëzij althans eenigzins te doen kennen.
Ter toelichting van het volgende heb ik slechts een enkel woord hierbij te voegen. Ik heb in mijne vertaling de locale kleur trachten te behouden, en daarom ook in de schildering der arbeiders-woningen Engelsche voorwerpen niet door Hollandsche zoeken te vervangen. Slechts enkele regels hebben daarom een woord van toelichting noodig. Als er van ‘Karel en zijne gulden wetten’ wordt gesproken, doelt de dichter op karel I, en de twaalf wijsheids-regelen, die hij zijn volk voorschreef, en welke dus luiden: 1. Dring niemand eenen dronk op! 2. Ontheilig geen Goddelijk gebod! 3. Roer geene Staatszaken aan! 4. Verklap geene geheimen! 5. Zoek geen twist! 6. Maak geene vergelijkingen! 7. Houd geene verkeerde begrippen staande! 8. Vermijd kwaad gezelschap! 9. Moedig geene ondeugd aan! 10. Houd geene lange maaltijden! 11. Herhaal geene grieven! 12. Doe geene weddingschappen! - De ‘Toovermolen’ doelt op eene bekende Engelsche plaat. Godiva was de echtgenoote van den Graaf van Mercia, die, naar de overlevering meldt, in de elfde eeuw, naakt door Coventry reed, en daardoor, tegen de verwachting van den dwingeland, voldeed aan de voorwaarde, waarop hij verklaard had het volk van ondragelijke lasten te zullen ontslaan. De overige

{==3==} {>>pagina-aanduiding<<}
beschrijvingen hebben geene verklaring noodig. En zoo volge dan hier de

	Inleiding tot Crabbes gedicht:

‘De kerk-registers.’
Een jaar is weêr geëindigd, en ik ga 
Den inhoud van mijn kerkeboeken na: 
De kindren, in mijn kerspel weêr geboren; 
De paren, die elkander uitverkoren; 
Wie, oud of jong, ook nu weêr 't leven dierf, 
En midden in zijn vreugde of droefheid stierf. 
 
Geen Muze roep ik aan, om van mijn helden 
't Eenvoudig lot, het needrig werk te melden. 
't Is mij bekend, hoe ouderdom en jeugd 
Hun dagen sleten; wat hun 't hart verheugd, 
Of hen bedroefd heeft; wie tot armoê zonken 
Door eigen schuld; wie boven andren blonken; 
Hun aard en zeden, gaven, deugd en vlijt; 
Het werk, waaraan hun leven was gewijd - 
Ik weet het; 'k heb 't verhaal niet ver te zoeken, 
Hun levensloop - hij staat in deze boeken. 
 
Wat zoekt ge een plek, behalve in 's dichters lied, 
Een land van liefde en lust, waar de arbeid niet 
Vermoeit, de vrijheid heerscht, geen tranen leken, 
En boersche vreugde vloeit bij volle beken; 
Waar geen kasteel van trotsche grooten praalt 
En 't licht benijdt, dat op de stulpdeur straalt; 
Waar jong en oud, slechts levend tot genieten, 
Den dag in vrolijkheid zien henenvlieten? 
Vergeefs gezocht! Geen plekje vindt uw oog 
Van zuchten vrij, van bittre tranen droog! 
Sints de aard verzonk in booze lust en zonden, 
Wordt nergens meer een Paradijs gevonden. 
't Is goed en kwaad dooreengemengd; de mensch 
Vermag het nog te ziften, zoo 't zijn wensch 
En wil is. Arbeid, zorg, geduld baart zegen, 
Door 't klein getal van vromen mild verkregen; 
Maar schande, vrees en armoê wordt het lot 
Van hem, die roekloos met Gods wetten spot. 

{==4==} {>>pagina-aanduiding<<}

Zie gindsche hut, des nijvren werkmans woning, 
Zijn schat, waarop hij trotsch is, als een koning; 
Voor winterstorm beschut, ligt ze in den glans 
Van 't laatste zonlicht aan den westertrans. 
De kamperfoelies, die langs 't latwerk groeijen, 
Ziet gij tot aan het dak welriekend bloeijen. 
Van binnen vindt gij, wat men noodig heeft, 
En veel, wat kunsteloos getuignis geeft 
Van ongeleerden smaak. De boersche woning 
Is opgesierd met prenten van den koning 
En zijn gezin, van minnaar, vorst en held, 
Wiens lof en lot het kreupel rijm vermeldt. 
 
Hier ziet gij lodewijk ten troon verheven, 
Ginds hem, zijn gade, door de moordbijl sneven. 
De moeder toont die aan haar kind, en zegt: 
‘Wees dankbaar voor het lot, u weggelegd! 
God heeft aan u een vreedzaam huis gegeven, 
Waar gij met de uwen rustig, vrij kunt leven, 
Als koningen onttroond, gehoond, gedoemd, 
Den zegen missen, waarop de arme roemt!’ 
 
Ginds ziet gij karel en zijn gulden wetten, 
Die wijsheids-regels 't volk tot gidsen zetten; 
En dáár zijn zoon, die uit de school der smart 
Geen leering trok voor zijn ligtzinnig hart, 
Zijn vader ongelijk, die vroomheid leerde, 
Toen 's werelds vreugd voor hem in ramp verkeerde. 
 
De toovermolen maalt ginds de oudjes jong. 
Godiva stijgt te paard met stouten sprong, 
Zij, die, om schaamte en zedigheid geprezen, 
Van de eedle daad geen opspraak had te vreezen, 
Toen zij, tot 's landzaats redding, door geen kleed 
Gedekt, haar togt langs plein en straten deed. 
Daar prijkt het zwaarste rund, dat ooit geslagt werd, 
En 't snelste paard, dat ooit in 't perk gebragt werd. 
Ginds nelson, Englands roem, des vijands schrik, 
Wiens heldendood het schittrend oogenblik 
Van zegepraal in droefenis verkeerde, 
En 't vaderland bij lauwren treuren leerde. 
 
Op breede plank, de koekoek-klok ter zij, 
Staat uitgezocht des huismans boekerij. 

{==5==} {>>pagina-aanduiding<<}

Geleerdheid vindt ge er niet, maar keus van boeken, 
Naar elks behoefte en smaak, is daar te zoeken: 
De losse grap, het wondervol verhaal, 
Het vrome lied, de strenge prediktaal. 
Geen schikking is hier noodig; in den blinden 
Weet 's vaders hand elk boekdeel wel te vinden. 
‘Het digtste bij den muur; de klok het naast!’ 
Dat wijst de plek, waar ieder is geplaatst. 
Daar wordt lectuur voor 's Heeren dag gevonden: 
Vlak naast den Bijbel, nieuw en fraai gebonden, 
Den Bijbel, aan den arme dubbel waard 
Om 't weeklijksch geld, daarvoor met zorg gespaard. 
Ziet dien nu ook met keur van prenten prijken, 
Die met haar kunst den heilgen tekst verrijken, 
En beelden voegen bij de schoone taal 
Van menig hartverteederend verhaal. 
Des Pelgrims Reize, door bunjan beschreven, 
Staat als het meest geliefde boek daarneven. 
Een ruw genie, maar wonderlijke geest 
Is john bunjan in zijnen tijd geweest. 
Niet een van hen, wie vroeg de Muze boeide, 
Voor wie een zuivre bron van kennis vloeide. 
Hem was die welbron troebel, en zijn werk 
Droeg daarvan ook het onmiskenbaar merk. 
Hij mengde rein en onrein vaak te gader, 
Omdat ze in zijn geest welden uit ééne ader. 
 
Hier wordt de zin der droomen u verklaard, 
Die wetenschap, niet in de school vergaârd, 
Maar eigen vinding, die uit stip en vlekken 
Het diep geheim van 't noodlot leert ontdekken. 
Daar ziet ge op 't eenzaam eiland robinson, 
En wat hij al met schrandren geest verzon, 
Toen nood hem dwong, om allerhande zaken 
Tot 's levens onderhoud zich zelf te maken. 
 
En naast dien schat van boeken ligt een hoop 
Van losse en ongebonden blaân, te koop 
Geboden door den kramer, die met oordeel 
Te kiezen weet, wat aftrek heeft met voordeel. 
Toch heeft sints lang elk blad zijn eigen naam. 
De Wandelende Jood vond hier zijn faam; 
En roem, te vaak ontzegd aan grootscher zangen, 
Bekroont hier 't kreupel rijm, met graagte ontvangen. 

{==6==} {>>pagina-aanduiding<<}

Klein Duimpje redt zijn broêrtjes uit den nood; 
Of whittington wordt door zijn katje groot. 
Of 't lied vermeldt, hoe jack de reuzen velde; 
Hij trok zijn laars van vlugheid aan en snelde 
In 't spookkleed der onzigtbaarheid door 't land, 
Zijn tooverzwaard der scherpheid in de hand. 
Der reuzen oog had niemand aan zien komen; 
Hun luistrend oor had geenen stap vernomen; 
Hun Heidensch neusgat rook geen Christenbloed, 
En onverhoeds lag 't hoofd hun voor den voet. 
Dat zijn de schriften, die soms de avond-uren 
Voor 't boersch gezin, hoe lang ook, kort doen duren. 
 
Des landheers gunst, met 's werkmans lot begaan, 
Wees elke hut een kleinen tuingrond aan. 
Als de avondbengel luidt, het welkom teeken, 
Dat op het veld het dagwerk af komt breken, 
Dan spant hij daar weêr frissche krachten in, 
Wordt warm bij 't werk, en slaat met blijden zin 
Het oog op elken voet bearbeide aarde, 
Waarvan zijn vlijt de rijpe vruchten gaarde. 
't Is alles 't zijn', daar tuurt geens meesters oog, 
Of 't hier of daar een fout ontdekken moog. 
Daar heeft hij grimmig woord noch blik te vreezen. 
Hoop, winst, genot - 't zal al het zijne wezen. 
Daar groeit de lage knol, en vlak er naast 
Is de uije met haar biezen stam geplaatst. 
Daar staan aardappels, kool, en groente, en peenen, 
Die wintervoorraad aan zijn keuken leenen. 
De kers en de appel zijn door hem geënt, 
Wier rijpe vruchten hij ter markte zendt, 
Of t'huis brengt, om met aangename gaven 
Zijn vrouw en kroost bij 't needrig maal te laven. 
 
En 't werk houdt nog niet op. Vlak bij de hut 
Heeft hij met zorg een plekjen afgeschut, 
Waar bloemen, rijk van kleur, zijn arbeid loonen, 
Auricula's, veelkleurge duizendschoonen, 
De geurge hyacinth, des kweekers roem, 
En tulpen, kostbaar om haar trotsche bloem. 
 
Des zondags avonds na des preekheers ‘amen’, 
Komt hier een vriendenkring vertrouwlijk zamen. 
Ze spreken allen luid, en ééns van zin, 
Sluipt in 't gesprek geen twist of tweedragt in. 

{==7==} {>>pagina-aanduiding<<}

Al is de taal wat ruw voor kieskeurge ooren, 
Al praten allen, liever dan te hooren, 
Al is de leering klein, al is 't verhaal 
Niet ééns verteld, maar zeker twintigmaal, 
Toch heerscht hier vreugd, die, aan het hart ontsprongen, 
't Gelaat ontplooit en losmaakt alle tongen, 
Die 't boersch gezang, ontweld aan vol gemoed, 
Op kunstelooze wijs weergalmen doet, 
Die aan hun voetstap veerkracht weet te geven, 
En in hun oog een blijden gloed doet leven, 
Die lacht, of neuriet, loopt, of speelt, of praat, 
Maar spreekt uit iedren blik en elke daad. 
 
O lief tooneel, waaraan we ons noode ontscheuren, 
Om bij 't gezigt van zonde en schuld te treurenl 
Wij wenden 't oog naar gindsche steeg of straat, 
Waar huis aan huis in morsige armoê staat. 
Hier ziet men telken avond ruwe hoopen 
Twistzoekers, dronkaards zamenloopen. 
's Nachts heerscht rumoer; de vrouw, mishandeld, gilt 
En vloekt; het kind, dat, naakt, van koude rilt, 
Grijpt 's vaders hand, die dreigend slaat naar moeder. 
De weêrstand maakt den woestaard nog verwoeder. 
Zijn forsche vuist daalt op des kleinen hoofd, 
En 't kind zinkt neêr, van 't leven schier beroofd. 
Hier leert de knaap het stelen en het vloeken, 
Hier 't meisje in dronkenschap haar wellust zoeken. 
Wilddief en smokkelaar verdeelen hier 
't Gestolen goed, en maken woeste sier 
Van 't ras verdiende geld, dat ze eerloos wonnen, 
En dat weldra, zoo 't kwam, ook is geronnen. 
Daar woont ook zij, die in de toekomst ziet, 
En elk geheim doorgrondt, al kent zij 't niet. 
Haar pleegt de domheid raad, en laat de bladen 
Van 't kaartenspel het komend lot verraden. 
De boosheid zoekt haar op, en leert van haar 
Met loosheid zich behoeden voor gevaar. 
Zij zelf, meestres in alle list en logen, 
Op hare beurt in hoop op winst bedrogen, 
Is armer, dan ook de armste, die, bedot, 
Van haar de ontraadsling hoopt van 't duister lot. 
 
Voor iedre huisdeur, verweloos en open, 
Ligt vuilnis opgetast bij gansche hoopen. 

{==8==} {>>pagina-aanduiding<<}

Gezigt en reuk wordt walgend afgekeerd 
Van 't stinkend slijk, dat ieder dag vermeert 
En tot een mestvaalt wordt, daar neêrgesmeten, 
En door de trage onzindlijkheid vergeten. 
De grage hond besteelt hier 't grager kind; 
Het zwijn en 't kuiken, dat zijn maal er vindt, 
Woelt in dien stinkpoel rond, wiens vunze walmen 
Als pestlucht door de onreine woning dwalmen. 
Gebrek en armoê heerscht in ieder kot. 
Waar kindren zijn, is zieklijkheid hun lot. 
Toch, zoo de knaap, wiens kleur zoo morsig vaal is, 
Wiens lijf gezwollen, en wiens bouw zoo schraal is, 
't Gemis van zorg en voedsel overleeft, 
Zal de ongewone dwang, die krachten geeft, 
Hem eens tot wakkren knecht en werkman maken, 
En uit zijn logge traagheid doen ontwaken, 
Gelijk de slang, wanneer de lente naakt, 
Door warmte uit haren winterslaap ontwaakt. 
 
Doch vóór dien tijd staat grooter kwaad te wachten; 
't Zijn rustelooze, zedelooze nachten. 
Zie gindsche rij van bedden, digt aaneen 
Geschaard, aan ouders, dochters, zoons gemeen, 
Slechts met een dun gordijntje tusschen beiden, 
Of door papieren schut vaneen gescheiden. 
Daar slapen jong en oud dooreengemengd, 
Naar dat het toeval hen te zamenbrengt. 
Het luistrend oor verpest er hart en zeden. 
Mogt, wie de magt bezit, hier tusschen treden! 
Gaat henen, dat gij zelf de waarheid ziet! 
Het walgelijk tooneel weêrhoude u niet! 
Wie heeling brengen wil aan ziekte en kwalen, 
Ontzie de ellende niet der ziekezalen! 
De bodem ligt bezaaid met vlok bij vlok 
Van walglijk vuil, op gindsche kist een brok 
Onooglijk overschot van armlijk eten, 
Sints menig dag door d' een of d' aêr vergeten. 
Naauw dringt het licht meer door de vensterruit, 
Zoo dof verweerd ziet ieder glas er uit. 
Elk meubel waggelt op gebroken pooten, 
En wordt bij de eerste schudding omgestooten. 
Op gindsche bedsteê ligt, dooreengeward, 
Een voddenhoop van kleêren, vuil en zwart, 
Nu weggeworpen, maar in vroeger dagen 
Door man en vrouw naar willekeur gedragen 

{==9==} {>>pagina-aanduiding<<}

En uit dat bed verrijst op eens een kind, 
Dat in die vodden zich verlaten vindt. 
De moeder heeft haar hulploos kroost vergeten; 
Eens werd haar 't harte warm bij kinderkreten, 
Nu is 't gevoel van liefde als uitgeschud. 
Hier schreit haar kind; zij zwerft van hut tot hut, 
En babbelt overal op gramme toonen 
Van de armoê en de ellend, die bij haar wonen, 
En die zij zelf veroorzaakt. Want van waar 
Die jammren? Ach, de wil ontbreekt bij haar, 
De schaamte, die tot ijver aan moest sporen, 
De reêheid, wie geen oogwenk gaat verloren, 
De vlijt, die 't ledig uur te vullen weet, 
En elke kracht tot nuttig doel besteedt. 
Hier wordt geen cent door nijvre hand gewonnen, 
Geen vlas of wol op 't snorrend wiel gesponnen. 
Wat ge ook hier mist, niet dobbelsteen of kaart, 
Uit menig morsig spel bijeenvergaard. 
Hier is geen klok of uurglas; och, zij vragen 
Niet naar den spoed, waarmede de uren jagen. 
Geen boeken vindt gij; maar 't onzeedlijk lied, 
En 't schimpend schotschrift zoekt ge er vruchtloos niet, 
Pistolen, ongepaard, - die zijn er; netten, 
En strikken, om op 't veld voor 't wild te zetten; 
Een ruime flesch, vol van 't Schiedammer nat; 
Een kist, die breektuig, en wat niet? bevat: 
Metalen draân, in elken vorm gesneden: 
Wat noodig is, om zich vermomd te kleeden; 
Jas, pruik en hoed, en wat bij nacht en dag 
't Herkennen van den dief verhindren mag; 
En wapens, om een aanval af te weeren, 
Wanneer zij van hun strooptogt huiswaarts keeren. 
 
Bij ieder huis behoort een plekje grond, 
Van omvang één, dat eens omrasterd stond. 
Door slordigheid is 't rasterwerk verdwenen, 
En daarvoor distelplant en stronk verschenen. 
In 't midden slechts is een omtuinde plaats, 
Waar dronkaards zich verschuilen met hun maats; 
Of waar de speler, rammlend met de steenen, 
d'Onnoozle lokt zich tot zijn prooi te leenen; 
Waar 't schuimend bier, uit volle kan gelekt, 
Den ruwen disch met kleevrig vocht bedekt. 
Ginds toont het bord, met cijferschrift beschreven, 
Wie nog 't gelag van gistren schuldig bleven. 

{==10==} {>>pagina-aanduiding<<}

Op muur en vensterruit heeft menig stift 
Het vuile rijm en vuiler beeld gegrift, 
En 't kaartenblad, in drift vaneen gereten, 
Ligt op den vunzen bodem neêrgesmeten. 
 
Hier brengt de wreedaard zijnen armen haan, 
Wiens vlerk hij kortte, doet hem sporen aan, 
Ontvlamt door spijs, gekruid met specerijen, 
Hem 't heete bloed, en hitst hem aan bij 't strijën, 
En raast, wanneer des vijands scherpe bek 
Hem de oogen uitpikt, 't bloed hem langs den nek 
En veêren stroomt. Arm dier! Het mag niet wijken, 
Maar moet (o wreedheid!) vechtende bezwijken. 
Al waggelt het bij elken flaauwen stoot, 
Toch houdt het vol, en vindt in 't eind den dood. 
De woestling grijpt den haan, die, afgemarteld, 
Stuiptrekkend in de laatste doodspijn spartelt, 
En scheurt de sporen los, ten nieuwen strijd, 
Waaraan hij morgen weêr een offer wijdt, 
En vloekt het laffe dier, dat wel zijn leven, 
Maar dat geen winst aan zijnen heer kon geven. 
 
Zoo is ons landvolk, zij, die ruime stof 
Ons geven tot een wèl verdienden lof, 
Zij, wie wij 't woord van ernst en straf doen hooren, 
Dat toch, helaas! te dikwijls gaat verloren. 
Nu ga in 't kerkeboek de gansche rij 
Portretten van dit jaar mijn geest voorbij. 






Pompeji.

Door Dr. P.A. Koppius.

I.

Onze eeuw, die, méér dan eenige vroegere, de ‘eeuw der toekomst’ geheeten wordt, omdat zij den grondslag legt tot eene geheel nieuwe orde van menschelijke en maatschappelijke zaken, - onze eeuw zou echter ook met even veel regt den naam kunnen dragen van: ‘eeuw der herleefde Oudheid’. Om niet te spreken van de kennis der overblijfselen eener aloude beschaving in Hindostan, Perzië, Griekenland, en bijzonder in het ons Christenen zoo heilige Palestina, welke gedurende

{==11==} {>>pagina-aanduiding<<}
onzen leeftijd buitengewoon is toegenomen, herinneren wij alleen de onteijfering van zeer vele Egyptische gedenkteekenen, en de opdelving der ruïnen van Babel en Ninevé, die ons als geheel terugvoeren in tijden, waarvan geene geregelde of geloofwaardige geschiedenis bestond. Maar bovenal belangrijk is in dit opzigt Pompeji, de stad, die onze eeuw, veel meer nog dan de achttiende, uit haar graf van asch en vulkanischen steen heeft doen verrijzen, nadat zij zeventien eeuwen lang vergeten en verwaarloosd was geweest. In den tijd van haren bloei werd de naam dezer stad te naauwernood door de Geschiedschrijvers van Italië vermeld. Later verkreeg zij door haren vreeselijken ondergang eene droevige vermaardheid, en boeide de aandacht der geleerden bijzonder door den met hare verwoesting gelijktijdig plaats hebbenden dood van plinius den ouden. Maar dit een en ander zou haar den roem niet gegeven hebben, dien zij thans bezit, zoo niet eene voorspoedig aangevangen en wèl bestuurde opgraving van de bedolven stad haar op aller tongen der beschaafde wereld van de negentiende eeuw had gebragt.
En wel te regt is zij zoo vermaard geworden in onzen tijd. Wel is zij waardig de belangstelling onzer tijdgenooten en nakomelingen! Wij toch zien in haar duidelijker, dan het ons uit de beste geschriften der klassieke Oudheid gegeven was, de aloude Romeinsche wereld uit het hoog beschaafde tijdvak der eerste Keizers herleven. Zij moge meer geleden hebben bij haren ondergang in het jaar 79, dan menigeen schijnt te weten, daar hier geene sprake is van eene eenvoudige bedekking met eene laag asch, gelijk dit elders tijdelijk door de sneeuw gebeurt. Er had hier wel degelijk eene algeheele verwoesting plaats door aardbevingen en door den regen van steenen en vuur, welken de Vesuvius gedurende drie dagen over de ongelukkige stad uitwierp. Toch kan de ophooping van asch over de geruïneerde en verbrande huizen met meer grond als een middel ter bewaring, dan als een middel ter verwoesting van Pompeji (namelijk van hare huizen en gebouwen) beschouwd worden. Maar dit zij zoo: men noeme het eene verwoesting, en geene bedelving, wat Pompeji in 79 moest ondergaan; niet te min is er zoo veel en zoo veel gaafs bewaard gebleven, dat er alleen de sprekende menschen ontbreken, om overigens eene geheele lang uitgestorven maat-
{==12==} {>>pagina-aanduiding<<}
schappij van leven, arbeid, ijdelheid, beschaving, godsdienst, zonde in de ruïnen dezer vermaarde stad met verbazing en ontroering weêr te vinden. Wie dáár wandelt, en in de fornuizen, keukens, of kelders de toebereidselen ziet gemaakt voor een Romeinsch gastmaal, wat voorgekomen werd door de verwoesting der stad; wie dáár de advertentiën leest op de albums, of gewitte plekken muur, van schouwspelen, enz.; wie dáár enkele verdroogde lijken van inwoners vindt, die in hunne schuilplaatsen door den laatsten vijand werden achterhaald; wie dáár de theaters, de marktplaatsen, de tempels, de winkelhuizen, de fonteinen, de scholen, de herbergen, ja zelfs de holen der ontucht
bezoekt, - hij ontvangt onwillekeurig den indruk, als of de bewoners haar vóór weinige dagen verlaten hebben, toen de aardbeving hen daartoe noodzaakte, maar binnen zeer kort zullen terugkomen om hunne woningen in denzelfden stand te herstellen als vóór de verwoesting, en hun gewoon bedrijf te hervatten. Immers Pompeji heeft niet alleen het voorkomen eener verwoeste, maar ook eener verlatene stad, en het gevoelen, vroeger aan xiphilinus ontleend, die het dio cassius schijnt na te zeggen: dat hare inwoners in het theater verzameld waren, toen hun de ramp overviel, wordt geheel en al weêrsproken door het feit, dat er tot hiertoe in en buiten de stad, welke ten allerminste eene bevolking van 40,000 zielen moet gehad hebben, niet meer dan 500 dooden zijn gevonden, niettegenstaande er ruim een derde gedeelte, en daaronder een amphitheater en een theater zijn opgedolven. Het is dus zeker, dat deze bevolking hare woonplaats heeft kunnen ontvlugten, vóór dat de gruwel der verwoesting zijn toppunt had bereikt.
Wij zullen trachten in dit opstel onze lezers door enkele voorbeelden te overtuigen van de hooge belangrijkheid der opdelvingen van Pompeji. Eene met zorg bewerkte, sierlijk uitgevoerde, en naar die evenredigheid goedkoope Fransche beschrijving stelt er ons toe in staat (*).
Wij beginnen met het huis van arrius diomedes, aldus te

{==13==} {>>pagina-aanduiding<<}
voorbarig genoemd naar een graf-monument in de nabijheid, waarop deze naam gelezen wordt. Het was een buitenverblijf, eene villa, met de villa van cicero in dezelfde voorstad buiten de poort van Herculanum gelegen, die den naam draagt: ‘voorstad Augusto-Felix’, en waartoe behoort eene straat van bijna 250 Ned. ellen lang, genoemd de ‘straat der grafteekenen’, omdat zij schier uitsluitend met grafteekenen is bezet. Aan deze straat ligt het huis dat wij bedoelen, tegenover een praalgraf, waarop deze inscriptie:

M. Arrius J.L. Diomedes

sibi suis memoriae

Magister pag. Aug. Felic. suburb.

Breton vertaalt haar: ‘Marcus arrius diomedes, de vrijgelaten slaaf van julia (Julice libertus), meester der voorstad Augusto-Felix, aan zich zelven en de zijnen ter gedachtenis.’ Intusschen is het zeer onzeker of deze, die gedurende zijn leven voor zich en zijne kinderen een praalgraf bouwen liet, dezelfde was als de eigenaar van het prachtige buitenverblijf daar tegenover. Dit groote en ruime gebouw bevatte meer dan veertig vertrekken gelijkvloers, behalve de kamers op de eerste verdieping, welke men niet meer onderscheiden of tellen kan. Sierlijk schilderwerk, fraaije, bij voorkeur roodachtige verwen, kostbare beelden, en huisraad daaraan geevenredigd, bewijzen nog den rijkdom van zijnen voormaligen bewoner. Een heerlijke tuin van 33 vierk. Nederl. ellen groot, omgeven door eene overdekte galerij van vierkante zuilen, en in 't midden een vischvijver met springende fontein, getuigen van zijnen smaak. Groote onderaardsche, gewelfde gangen liepen door onder drie der zijden van deze den tuin omgevende galerij. Toen de trap ontdekt werd, die naar deze keldergangen geleidde, oordeelde men terstond wel iets belangrijks te zullen vinden, en zocht zoo ver en zoo diep mogelijk door te dringen. De uitkomst beantwoordde aan de verwachting. Men vond de geraamten of verdroogde lijken van zeventien vrouwen en kinderen, wel voor een groot deel onder de asch bedolven, maar toch zoo duidelijk kenbaar, dat men zag, hoe de vrouwen in hare laatste oogenblikken zich het hoofd bedekt hadden met het bovengedeelte harer kleeding, hetzij om zich

{==14==} {>>pagina-aanduiding<<}
te beschermen tegen de neêrvallende gloeijende asch, hetzij uit een laatst gevoel van kieschheid. Men zamelde eenige bij haar liggende voorwerpen op, als: edelgesteenten, munten, sleutels, een prachtigen kandelaar, een dubbele houten kam, overblijfsels van een fraai kistje, enz. De verharde asch droeg nog duidelijke afdruksels van sommige dezer slagtoffers, onder anderen van eene jonge volmaakt schoone dame. Deze moet wel de dochter van den eigenaar zijn geweest, wat men opmaakte uit de kostbare kleeding, welke gedeeltelijk nog bewaard, gedeeltelijk afgedrukt was in de verharde asch. Zij droeg een prachtigen, sierlijk bewerkten gouden collier, voor op den hals gesloten met een klein plaatje, waaraan twee kettingjes hingen, die eindigden in wijngaardbladen, alles van hetzelfde metaal; voorts een allerliefsten armband, voorstellende twee hoornen des overvloeds, gesloten door een leeuwenkop; en twee oorbellen van soortgelijk werk. Het blijkt uit alles, dat deze ongelukkigen niet gedacht hebben aan het ontwijken der stad, te gelijk met de overige bewoners. Zij verscholen zich in die groote en ruime onderaardsche gangen, welke tot wijnkelder dienden, en eene groote menigte geregeld geplaatste wijnkruiken bevatten, waarin nu nog verdroogde wijn te vinden is. De jonge dame had hare slavinnen aldaar ruimte van levensbehoeften laten bijeenbrengen, want er stonden vele daartoe dienstige voorwerpen ongeregeld en als in haast ter neêrgezet. Maar de fijne en brandende asch bereikte haar door de lucht- en lichtgaten van het vaste gewelf, en noodzaakte eindelijk tot de vlugt. Ach, reeds nabij den trap bereikte haar de dood; zij verstikten alle. Gelijktijdig had de eigenaar des huizes, vergezeld van een slaaf, door de achterdeur van zijn tuin naar de zee zoeken te ontkomen. Maar ook hij werd spoedig door den onverbiddelijke ingehaald. Men heeft zijn lijk gevonden, terwijl het nog in de hand de beide sleutels van het huis vasthield, waarvan er een met
zilver ingelegd. Aan den vinger droeg hij een gouden ring, gewerkt als eene slang met twee koppen. Naast hem lag de slaaf, beladen met eenige zilveren vazen, een zak met een vrij groot aantal geldstukken van keizerlijken en consulairen stempel, en eene groote keurig bewerkte bronzen lantaren. Niet ver van daar, nog nader aan het strand, vond men negen andere dooden, die naar alle waarschijnlijkheid tot de huisgenooten be-
{==15==} {>>pagina-aanduiding<<}
hoorden, maar slechts een paar oogenblikken vroeger het huis hadden verlaten om de zee te bereiken. In de keuken-vertrekken lag het geraamte van een man, en daarnaast dat van een schaap, met een bel nog aan zijn hals; - de verstikkende adem der Natuur had den slaaf zijn slagtwerk afgenomen!
Hoe herleeft door zulke ontdekkingen de aloude Romeinsche wereld! Hoe wordt ze al duidelijker en duidelijker door de ontelbare inscriptiën en schilderwerken die men te Pompeji gevonden heeft, en voor wier bewaring jaarlijks meer en naauwkeuriger zorg gedragen wordt! Immers het is waarlijk te betreuren, dat de schendige hand niet alleen van den tijd, maar nog meer die der onkundige delvers, of roofzuchtige bezoekers, aan de reeds zoo veel geleden hebbende kostbare overblijfsels ongeloofelijk veel schade heeft gedaan. Doch het Gouvernement der beide Siciliën gaat in de erkentenis van de waarde der Pompejische relieken met reuzenschreden vooruit, veel meer althans, dan het den naam heeft in verlichte staatkunde vorderingen te maken. Het wordt daarin krachtig aangemoedigd door de tegenwoordigheid van hooge gasten bij de opdelvingen, waardoor het treffend uitkomt, dat wij onze eeuw niet zonder reden de eeuw der herleefde Oudheid zouden kunnen noemen. Wanneer de Napelsche bestuurders der opdelvingen eenig nieuw huis ontdekken, waaraan zij den naam des bewoners vóór achttien eeuwen vruchteloos zoeken, en waaraan eenig bijzonder kenmerk ontbreekt, dat terstond over den naam uitspraak doet, dan plegen zij het te benoemen naar de personen, wier tegenwoordigheid of wier invloed aan de ontblooting van dat huis eenig gewigt heeft bijgezet. Zoo vindt men te Pompeji niet alleen huizen van arrius diomedes, van cicero, van fuscus, van julia felix, van lucretius, van modestus, van pansa, van pomponius, van sallustius, en dergelijke namen uit de Oudheid, maar even zoo wel huizen van den Groothertog van Toscane, van championnet (den Generaal der Fransche Republiek, die in 1799 Napels bezette), van den Hertog van Aumale, van den Keizer van Rusland, van
frans II, van jozef II, van de Koningin van Engeland, van de Russische Prinsen, van den Koning van Pruisen, enz. Waar zulke namen aan de verlaten huizen van Pompeji worden gegeven, daar behoeft men niet te vreezen voor gebrek aan belangstelling in de holconiussen en popiriussen. En

{==16==} {>>pagina-aanduiding<<}
wanneer de Napelsche regering, gelijk zij vooruitgegaan is in naauwkeurigheid bij de opdelvingen, zoo ook vooruitgaat in ijver, dan zullen wij en onze kinderen het nog kunnen beleven, dat weinige beroemde namen te Pompeji ons onbekend zullen laten omtrent de voornaamste lotgevallen, en de verdiensten dergenen die ze gedragen hebben.
Zoo heeft vooral de naam marcus holconius rufus, marcuszoon, de aandacht der bezoekers, der opdelvers en der bestudeerders van Pompeji tot zich getrokken. Overal, schier in alle straten, op menige huizen, gedenkteekenen, albums, en welligt aan alle publieke gebouwen die wedergevonden zijn, leest men dezen naam, als dien van een zeer vermaard en uitstekend overheidspersoon. Men zocht nog eens in de gedenkteekenen, men doorzocht nog eens de Annalen der Romeinsche geschiedenis; maar men vernam niets naders van dezen Pompejischen perikles. Eindelijk vond men op den viersprong van in 't midden der stad zamenloopende straten een voetstuk van marmer, met dit opschrift:

M. Holconio M.F. Rufo

Trib. Mil. a popul. II vir i.d.v.

Quinq. iter.

Augusti Caesaris sacerdo.

Patrono coloniae.

Breton vertaalt: ‘Aan marcus holconius rufus, marcuszoon, krijgstribuun benoemd door het volk, vijf malen gekozen tot tweeman voor de regtzaken, twee malen Quinquennalis (Magistraat voor vijf jaren, overeenkomende, naar het schijnt, met den Censor, of Zedemeester der Romeinen), Priester van augustus caesar, en Beschermheer der Kolonie.’ Het standbeeld was van het voetstuk gevallen en lag verbrijzeld op den bodem. Zijne herstelling (restauratie, of reconstructie) werd opgedragen aan den bekwamen beeldhouwer cali. Deze ontdekte dat het standbeeld zelf lapwerk was geweest. Het hoofd, voorzeker een wèl gelijkend portret van den gevierden holconius, was gezet op een romp, die ongetwijfeld aan een standbeeld eens Keizers had toebehoord, en van eene uitstekende bewerking was, bijzonder wat het harnas betreft.

{==17==} {>>pagina-aanduiding<<}
Evenwel behoorden tot dien romp ook andere stukken van veel mindere kunstwaarde, en blijkbaar van dezelfde hand afkomstig, die het hoofd had vervaardigd. Het is duidelijk, dat de beeldhouwer, uit gebrek aan genie of uit gebrek aan tijd, een gebroken keizer in een' gaven holconius had herschapen. De opgelegde aanvulsels der naden en de verwen hadden het bedrog nog meer bedekt, wat bijzonder duidelijk in 't oog viel bij de opdelving. Want de verwen en kleuren der ruïnen van Pompeji verliezen zeer spoedig haren glans, wanneer zij aan den invloed van lucht, zon en regen zijn blootgesteld. Nog drie andere voetstukken zijn in de onmiddellijke nabijheid van het standbeeld van holconius, maar zonder standbeelden of marmeren bekleedsels. Zij moeten deze of reeds verloren hebben voor den ondergang der stad, of, wat meer waarschijnlijk is, zij zullen nooit bekleedsels of standbeelden gehad hebben. Zij waren welligt bestemd om de beelden te dragen van hen die werden waardig gekeurd in de eer van holconius te deelen. Deze laatste meening wordt althans niet weêrsproken door een bij de voetstukken op den bodem gevonden fraai bewerkt vrouwenhoofd. Immers uit alles schijnt men te moeten, althans te mogen opmaken, dat de Pompejanen besloten hadden eene groep van vier standbeelden voor holconius en anderen te laten maken; dat de beeldhouwer, die het werk aangenomen had, na de hoofdfiguur haastig, en op de wijze als wij zagen, afgewerkt en op het voetstuk gesteld te hebben, zich gereed maakte om ook de andere figuren op gelijksoortige min edele wijze te plaatsen; dat hij daartoe een vrouwehoofd had aangehaald, niet van zijne hand, om te zien of het in de groep, 't zij voor een godinnebeeld, 't zij voor dat van holconius' echtgenoot, zou passen, maar dat het geheele werk onvoltooid bleef door de onverwachte vernieling der stad. Nogtans, deze en vele andere meeningen
blijven altijd iets raadselachtigs en onzekers behouden. En het kan zijn, dat latere ontdekkingen ons een' geheel anderen holconius leeren kennen, dan den held der oudheidkundigen, den Pompejischen pericles, die door zijne populariteit, energie en smaak zoo veel gedaan heeft tot de stichting en herstelling veler publieke gebouwen, welke door de aardbeving van het jaar 63 na christus, waarvan seneca in zijne ‘Natuurkun-
{==18==} {>>pagina-aanduiding<<}
dige Vraagstukken’ schrijft, ontzaggelijk veel geleden hadden. Onwillekeurig beklagen wij bij deze gedachten de ijdelheid der menschelijke dingen. Holconius, de afgod der Pompejanen, hun beschermer bij den Keizer, en zelf de priester van den tot God gemaakten augustus, holconius is thans niets meer dan een raadsel voor de oudheidkundigen, een naam ter opwekking en bevrediging hunner nieuwsgierigheid.

Spurgeon en caird.

Spurgeon en caird. De namen dezer twee Evangeliedienaars leefden in het laatst des jaars 1855 in Engeland op aller lippen. Evangeliedienaars noemen wij ze, den laatste met het volste regt: den eerste zouden wij bijna dien naam niet durven geven, hoewel hij in die waardigheid is opgetreden. In Engeland is het de gewoonte dat elk, die zich niet kan vereenigen met die leer, die door de Staatskerk, de Anglikaansche, als de hare is aangenomen, en zich evenmin bij eene der nevens de Staatskerk bestaande Sekten wil voegen, op eigen gezag als prediker opstaat en eene gemeente rondom zich verzamelt. Als zoodanig begon ook spurgeon te Londen te prediken, en zijne verschijning trok weldra de algemeene aandacht tot zich, minder wegens de gevoelens die door hem werden uitgesproken, dan door de wijze waarop hij sprak. Hij is jong en schijnt eene zeer levendige verbeelding te bezitten, waaraan hij eene wegslepende voordragt paart. Doch dit alleen was niet in staat hem dien verbazenden opgang te verschaffen, die hem is ten deel gevallen. Hij weet af te dalen tot de vatbaarheid van het volk, ja zelfs van het gemeen, schaamt zich de ruwste en onbeschaafdste uitdrukkingen niet, voert daarbij de gewijde verhalen ten tooneele, en weet er eene bijzondere levendigheid aan bij te zetten door zijne buitengewone ervarenheid in het buikspreken. Op eene soort van gaanderij wandelt hij heen en weder, maakt de vreemdsoortigste gebaren, neemt allerlei ligchaamshoudingen aan, en voert de personen, waarover hij handelt, sprekende in. Hij vervalt daardoor telkens in de onwaardigste en de zaak, waarvoor hij optreedt, meest onteerende voorstellingen. Alle verstandige en ernstige Christenen spreken dan ook hun ver-
{==19==} {>>pagina-aanduiding<<}
oordeelend vonnis uit over de bijeenkomsten die hij houdt. Maar het volk schept er behagen in, aangetrokken door de vreemdsoortigheid van het verschijnsel. Ontelbaar was de menigte, die hem, zoodra zijn naam en werk
bekend werd, hoorde en volgde. Die menigte groeide aan van dag tot dag, zoodat hij telkens een nog grooter locaal, dan dat waarin hij sprak, tot zijne bijeenkomsten moest zoeken. Eindelijk heeft hij de schier onafzienbare zaal in Surrey-Garden gehuurd en - ook deze kon de schare niet bevatten, die wilde binnendringen om hem te zien en te hooren. Wat daar is voorgevallen, hoe bij den aanvang der godsdienstoefening het geroep van ‘brand!’, waarschijnlijk uit den mond van kwaadwilligen uitgegaan, de grootste verwarring heeft doen ontstaan, zoodat de zamenkomst geen voortgang hebben kon, is uit de nieuwsbladen bekend. Het gebruik van dit gebouw is verder aan spurgeon geweigerd. Het is te hopen, dat de oogen der menigte mogen zijn opengegaan voor de onwaardige wijze, waarop door dien prediker de blijde boodschap der genade wordt verkondigd, en zeker weinig wordt toegebragt aan de opwekking van Christelijk geloof en leven.
Een schoon tegenbeeld van dezen veel geruchtmakenden Londenschen prediker is de man, wiens naam nevens den zijnen boven deze regelen geschreven staat. Tot nog toe leefde en werkte hij onbekend in zijne stille landgemeente Errol in Schotland, toen Koningin victoria, zich onder zijn gehoor bevindende, zoozeer door zijne prediking werd geboeid, dat, op haar last, de leerrede, bij die gelegenheid uitgesproken, werd gedrukt, en weldra een zoo groot getal exemplaren daarvan verkocht werd, dat de dankbare predikant van de opbrengst eene school voor jongens heeft kunnen stichten. Het Fransche weekblad de ‘Lien’ maakte bij de aankondiging dezer leerrede, die door eene Roomsche hand in het Fransch is vertaald, eene vergelijking tusschen Koningin victoria en Koningin elizabeth. Toen eens ten aanhoore van deze laatste gepredikt werd over de wereldsche ijdelheid, die zich vooral bij de vrouwen openbaarde in den kostbaren tooi, waarmede zij gewoon zijn het ligchaam te omhangen, en de prediker met ernstige taal had aangetoond, hoe daardoor de gedachten worden afgeleid van des Christens roeping, en de weg ten he-
{==20==} {>>pagina-aanduiding<<}
mel wordt gesloten, ontving hij na het einde der godsdienstoefening eene aanmaning van de ijdele vorstin, die met een prachtigen kleederendos in het bedehuis had neêrgezeten, om nooit meer in hare tegenwoordigheid op zulk eene wijze en over zulk een onderwerp te spreken, daar anders aan hem de weg ten hemel zeer gemakkelijk zou kunnen worden gemaakt.
Tegenover deze vorstin vertoont zich victoria in een zeer beminnenswaardig licht. Tot nu toe had zij zich nooit over hare godsdienstige gevoelens in het openbaar uitgelaten. Wanneer zij te Londen is, bezoekt zij de Anglikaansche kerk. Vertoeft zij in Schotland, dan ziet men haar in de kerk der Presbyterianen. Welke rigting zij in het godsdienstige is toegedaan, is niet bekend. De eerste maal, dat zij openlijk voor hare gevoelens uitkomt, hecht zij hare bijzondere goedkeuring aan eene leerrede, waarin geen leerstelsel wordt verkondigd, maar op eene regt eenvoudige en stichtelijke wijze de invloed van het Christendom op het dagelijksch leven, de praktijk der Christelijke godsdienst, wordt in het licht gesteld: zoodat deze leerrede even geschikt is voor den daglooner, die in het zweet zijns aanschijns het brood verdient, als voor de Koningin van een der magtigste landen van Europa. De inhoud en de vorm der preek pleiten zeer voor den zuiveren smaak der Vorstin. Hare eenige schaduwzijde is deze, dat zij voor ons publiek wat al te lang zou wezen. Een helder inzigt in den aard en de hooge waarde des Christendoms straalt ons uit iedere bladzijde tegen. Het betoog is populair en afdoende. Vergelijken wij haar met andere preken, voor een vorstelijk gehoor gehouden, b.v. die van bourdaloue en massillon, dan staat de leerrede van caird verre achter in vernuft en schitterende denkbeelden. Maar zij munt daar boven evenzeer uit door den eenvoud, welke het merkteeken der waarheid is. Wij wenschten dat overal in Engeland, ja ook overal in ons Vaderland zóó wierd gepreekt als door den Schotschen Evangedienaar is geschied. Het was eene goede gedachte, dat het bestuur der Inrigting: De Vriend van Armen en Rijken, deze leerrede, in onze taal overgebragt, onder hare geschriften heeft opgenomen, waardoor zij thans voor eene kleinigheid te bekomen en te verspreiden is. Zij worde
dan ook verspreid met milde hand. Wij wenschen haar door de aanbeveling van En-
{==21==} {>>pagina-aanduiding<<}
gelands Vorstin, een ruimen toegang tot alle aanzienlijken en grooten in den lande. Wij verzekeren haar, door de aanbeveling die zij in zich draagt, een ruimen toegang tot de geringen en armen onder ons. De prediking van spurgeon zal als het kaf voor den wind vervliegen; de prediking van caird zal zeker rijke vruchten kweeken in het hart van velen.

-r-




Peperkorrel's reis-herinneringen.

Een verhaal van oom Adam (Dr. C.A. Wetterbergh).

Uit het Zweedsch; door C. Eykman.

‘Wees gegroet, morgenland der onsterfelijkheid, nooit genoeg bezongen Skråkőping!’
Zoo zong ik, jeremias peperkorrel, toen ik op een schoonen dag, vóór drie jaren, zoo als een Zweedsch schrijver past, in een zoogenaamden snelwagen, met één paard er voor, den weg naar Skråkőping ophotste.
Wees gegroet, morgenland mijner onsterfelijkheid!
Hier moet ik aanmerken, dat een schrijver in Zweden als het ware genoodzaakt is, eenig en alleen voor zijne onsterfelijke eer te schrijven. In Engeland wordt hij populair; in Frankrijk verdient hij geld; in Duitschland krijgt hij vermaardheid - niets van dit alles verwerft hij hier. Met één woord: hij kan niets anders bekomen dan een onsterfelijken naam, en dien verkrijgt hij ook; want wij, bewoners van het Noorden, gelijken de kinderen, die geene waarde hechten aan een blaauw porseleinen bord zoo lang het heel is, maar, daarentegen, jaar in jaar uit, met de stukken er van rondspringen.
In Skråkőping ging mijne zon op; daar vatte ik het eerst de pen op om de menschheid te dienen, en eerst sinds dien tijd vormde ik met mijne geestverwanten een groot geheel.
Mijn vriend kűckling, die eene geschiedenis der litteratuur zal uitgeven, beloofde mij de onsterfelijkheid; geyer, tegnér en andere dergelijke zullen slechts weinige regelen bekomen, terwijl jeremias peperkorrel vier volle bladzijden zal innemen.

{==22==} {>>pagina-aanduiding<<}

Nu is het natuurlijk, dat niemand echt onsterfelijk wordt, vóór dat de taal, waarin hij schreef, verouderd is, en slechts gelezen kan worden door den een of anderen geleerde, die, eenzaam aan de eerste bron gezeten, heerlijke zaken put, welke, volgens zijne meening, te vergeefs in de wereld zullen gezocht worden. Dan eerst komt de onsterfelijkheid; maar ik wil toch hopen, dat het zoo lang niet duren zal, vóór ik op deze wijze het doel bereik. Ik hoop, dat men over honderd jaren, dank zij de vlijt onzer drukkerijen, in geheel Zweden geen woord gewoon Zweedsch meer verstaan, maar in de plaats daarvan zich bedienen zal van een ‘beschaafd patois’, hetwelk in ons land een bewijs is van boekenkennis en vertrouwelijkheid met de litteratuur van andere landen. Behalve dit vooruitzigt, heb ik ook nog een ander, namelijk dit, dat mijne schriften eigenlijk nimmer gelezen zullen worden, hetwelk gelijk staat met te zeggen, dat zij reeds eene eigen klassieke waarde bezitten, en juist daardoor een voldoend aantal onopgesneden exemplaren voor de nakomelingschap zal bewaard blijven.
Wees gegroet, stad, alwaar mijne onsterfelijkheid begon te stralen! met heilig beven treed ik uwe wallen binnen.
Skråkőping heeft eigenlijk geene wallen, maar is toch door zijn geboomte, als door houten muren, beschut - reeds daarin ligt iets klassieks - Skråkőping is door zijne houten muren beschut, en zijne bewoners worden alzoo bevrijd voor het ongeluk zich naar buiten te verstrooijen.
Ik was naauwelijks in de stad aangekomen, en had mijnen intrek genomen bij de logementhoudster klarman, in de vroeger zoogenoemde Bedelaars-doelen, die nu boven de poort, in groote, gouden letters, het opschrift heeft: Hôtel Bohémiene, of de faam verkondigde door de gansche stad: ‘Peperkorrel is gekomen!’
De dankbare stad had haren zoon terug, en sloot hem weder in hare - muren. De lions der stad haastten zich mij te ontmoeten - allen wilden mij zien, allen wilden mijne stem hooren, een blik bekomen van mij, die al zijne gedichten bij elkander uitgegeven, en een grooten roman geschreven had, getiteld: De Koolvlinder, behalve eene menigte feuilletons in onze meest gelezen tijdschriften.
‘Wel, daar is onze vriend peperkorrel uit Stockholm!’ sprak de een.

{==23==} {>>pagina-aanduiding<<}

‘Gij moet mij absoluut met hem in kennis brengen,’ zeide een ander.
‘Waar is hij? ik zou hem zoo gaarne eens zien!’ hoorde ik een derde aan zijn buurman vragen. Met één woord: ik was de held van den dag, en waarom? - omdat de stad geen boekwinkel heeft, en bij gevolg ook geen exemplaar van mijne werken. Ik ben in Skråkőping een auctor classicus, dien niemand gelezen, niemand verstaan heeft, maar dien allen bewonderen. Bovendien was ik door mijne geboorte een burger der stad.
Den avond van denzelfden dag gaf men te mijner eere eene soirée.
Alle honoratiores der stad waren tegenwoordig, en ik hield mij voornamelijk bij de dames, die een geïllustreerden kalender, in maroquin gebonden en verguld op snede, met Duitsche staalgravures en keurigen druk, gezien hadden, waarbij ik den tekst van een el en drie-en-twintig duim lengte geleverd had.
Ik heb eens in een of anderen Duitschen filosoof gelezen, dat de geest onmetelijk is, dat zijne producten door geenen maatstaf te meten zijn, enz. - De arme wijsgeer schreef in den goeden ouden tijd - hij wist niet, hoe een nieuwere tijd in staat zoude zijn het oneindige te bepalen. Ik, jeremias peperkorrel, weet het - ik kan mijn geest uitstorten op één vel, op tien vel, gewonen of parel-druk, naar believen - ik kan de wereld dienen met iets nieuws voor Kerstijd, Paschen, en Midsommar (*). Ik ben van mijne uitgevers te weten gekomen, hoe men den geest meet; in Frankrijk geschiedt dit fabriekmatig, maar in Zweden heerscht nog te zeer de geest der gilden, dan dat zich nog eenige associatie-geest vertoonen zoude buiten mijne eigene côterie. Maar genoeg hiervan - keeren wij naar de stad en onze soirée terug.
Midden in de rij der dames zat eene kleine, magere, oude dame, en naast deze eene groote jongejufvrouw met bloemen in het haar. Het was niemand anders dan Mejufvrouw rachel praayer, dochter van den ex-stads-fiskaal, nu economiedirecteur, pehr praayer.

{==24==} {>>pagina-aanduiding<<}

Mejufvrouw rachel was lang en zeer sterk gebouwd, eene tegenstelling met mama. Zij was de meest belezen jonge dame der stad; want zij was te Stockholm op eene kostschool geweest, en had daar de Fransche, Duitsche, Engelsche en Italiaansche prononciatie geleerd. Zij was nu en dan als schrijfster van kleine novellen, en zelfs van een grooten roman (haar pseudoniem is: ‘Lelie van dalen’), opgetreden. Het was natuurlijk, dat ik mij het eerst tot haar wendde.
‘Ach, Mijnheer peperkorrel!’ zeide zij, ‘met welk eene verrukking heb ik uw laatste werk: De Urn, gelezen.’
‘Pardon!’
‘O, het is onbegrijpelijk, zóó te kunnen schrijven! Mama en ik waren geheel weg - niet, ma?
Ja..a..a.. dat is dat mooije, van den blinde?’
‘Den blinde? Neen, mama!’
‘Och neen, ik meende dat het Het Krekeltje in den Schoorsteen was: dat heeft immers Mijnheer peperkorrel geschreven?’
‘Neen, dat is van een Engelschman, met name dickens.’
‘Hemel! hoe kan iemand zich ook zóó vergissen!’
‘Neen, mama! ik sprak van De Urn’ (hare moeder in de zijde stootende) ‘mama herinnert zich toch wel De Urn?’
‘O ja, zeker! - lieve Hemel! - wij lachten ons bijna dood.’
‘'t Is anders een ernstig stuk,’ sprak ik.
‘Ja, in den hoogsten graad treffend, aandoenlijk, de ziel tot in hare diepste schuilhoeken rakende.’
‘Pardon!’
‘Ja, wij weenden beide,’ voegde Mevrouw praayer er bij.
‘Ach ja,’ hernam Mejufvrouw rachel; ‘maar waarom liet gij emilia sterven? zij was zoo edel, zoo bevallig.’
‘Hm, dat was volstrekt noodig - voor de handeling.’
‘Ach, het deed mij zoo leed; zij had een beter lot verdiend, de arme emilia; haar karakter was zoo volmaakt, stond daar in objectieve aanschouwing - het was een beeld van vleesch en bloed, en niet eene van die nevelbeelden of fantomen, welke het valsche vernuft schept. Gij, Mijnheer peperkorrel! treedt daar op als een zelfstandig schepper van eene edele vrouw - het is in waarheid eene goddelijke vonk, die u bezielt, als gij de pen opvat en uwe nu tragische, dan spelende beelden op het papier teekent.’

{==25==} {>>pagina-aanduiding<<}

‘Hm, zeer vleijend - hm!’
‘Maar waarom moest emilia volstrekt sterven? - het behoefde niet; zij had de wereld gelukkig moeten maken, zij had den edelen alexander knotterling moeten hebben - zijne vrouw, zijn al, geworden zijn. Zij, waarom moest de arme emilia sterven?’
Het was eene netelige vraag, en ik beantwoordde die ontwijkend.
De oorzaak van dezen noodlottigen dood was, namelijk, onder ons gezegd, de volgende. Mijn uitgever verlangde een manuscript van twee vel, en dat schreef ik. Emilia was de hoofdpersoon, en zoude op het einde eene gelukkige moeder en echtgenoot worden, en daartoe waren twee volle vellen noodig. Daar kwam de uitgever en wilde het manuscript hebben.
‘Hoe veel wordt dit?’ vroeg hij.
‘Twee vel, als niet, namelijk, ieder Hoofdstuk met eene nieuwe bladzijde moet beginnen, anders wordt het twee en een half.’
‘Twee vel? - ik heb er op zijn best één noodig - ik heb geene ruimte dan voor één; want op de overige vellen heb ik iets over de levenswijze der mieren, en eenige historische schilderingen.’
‘Hm, zoo.’
‘Ja, dit kan ik niet nemen - gij brengt mij danig in de klem - hoe kom ik nu aan eene romantische schets?’
‘Hm, maar gij verlangdet twee vel?!’
‘Ja, dat is waar; maar het moesten twee verschillende stukken zijn, mijn waarde Heer peperkorrel! - stukken van - 't is naar, dat Mijnheer zulk een gedwongen, droogen stijl heeft.’ (In het manuscript bladerende) ‘Ja, dit wordt waarachtig meer dan twee vel - maar kort af - maak het een goed vel korter.’
Ik nam de zaak in overweging, en toen veranderde het plan zoodanig, dat de hoofdpersoon, emilia, die alexander knotterling gelukkig zoude gemaakt hebben, en een voorbeeld zoude geweest zijn van eene edele vrouw, gelijk haar huis dat van eene gelukkige woning, met kinderen er bij - nu ruim baan maken moest. Ik kortte haar dus ter helfte in, en schilderde toen op een stukje papier, dat ik met mondlijm aan

{==26==} {>>pagina-aanduiding<<}
den eenen kant vasthechtte, in het kort de wanhoop van knotterling, hoe hij eene urn op haar graf plaatste, en op zekeren morgen, met de urn in den arm, dood gevonden werd, terwijl zijn verwezen blik nog op den dierbaren naam gevestigd scheen.
Toen deze kleine verandering gemaakt was, werd het kind herdoopt en De Urn genaamd, in plaats van De Sympathie des Harten, zoo als het vroeger heette.
Dit kon ik Jufvrouw rachel niet zeggen, die mij mijne koelheid verweet, omdat ik zulk een schoon wezen als emilia had doen sterven.
Opregt gesproken, was ik geheel onschuldig; het was eene treurige noodzakelijkheid, dat zij moest sterven; want gelijk de werkelijke mensch kleederen en voedsel behoeft, en tijd en ruimte om te kunnen leven, zoo moet een romantisch schepsel ook eenige vellen hebben om zijn leven voort te zetten - houden de vellen op, dan is er ook een einde aan alle levens-voorwaarden. Het was dus niet mijne luim; maar inderdaad eene natuurlijke noodzakelijkheid, die emilia zoo jeugdig ten grave deed dalen.
Ik stond daar waarlijk geheel verbluft, toen ik voelde, dat iemand mij op den schouder tikte.
Ik keerde mij om en zag niemand anders dan den kleinen kamrer hoppenroth.
‘Onderdanige dienaar! zeer verheugd Mijnheer peperkorrel weder te zien!’ sprak het manneke, en gaf aan zijne kleine, maar bolronde oogen eene blijde uitdrukking: ‘Ik herinner mij u nog als een kleinen knaap, toen gij naar school gingt - ik had nooit gedacht den kleinen jeremias eenmaal als een onzer grootste celebriteiten te begroeten.’
‘Zeer verpligt,’ sprak ik op eenigzins aanmatigenden toon; want kamrer hoppenroth was in mijnen tijd een zeer onbeduidend en belagchelijk persoontje, met wien niemand omging. Hij woonde toenmaals buiten bij het tolhuis, en won den kost met copiëren, waarbij hij verjaardags-, begrafenis- en albumverzen maakte.
Nu was hij ‘chique’ gekleed, en scheen in den hoogsten graad met zich-zelven ingenomen.
‘'t Is waarlijk een genoegen,’ hernam de kamrer, met een blik als die van een beschermheer tot zijnen beschermeling,

{==27==} {>>pagina-aanduiding<<}
‘te zien hoe iemand uit onze stad geboortig zich zulk een naam in de litteratuur verworven heeft - met den tijd zien wij u nog als een van de achttien (*). De Akademie zoude doof en blind zijn, als zij een werkelijk celeber celebriteit als de Heer peperkorrel is - niet onder zich opnam.’
‘Zeer vleijend,’ zeide ik, ‘zeer vleijend.’
‘Zoo als Mijnheer peperkorrel misschien weet,’ hernam de kamrer, en stak zijne handen in de broekzakken, ‘heb ik in vroegere dagen nu en dan mij verlustigd in de dienst der zanggodinnen, en op haar altaar eene en andere bloem geofferd.’
‘Ja..a..a.’
‘Ik heb evenwel nooit voor het publiek willen optreden; daartoe ontbrak het mij aan moed - en in Skråkőping kan niets anoniem geschieden - intusschen is het mij een zeer groot genot, goede stukken te lezen; en in waarheid, Mijnheer peperkorrel! uwe schriften nemen de voornaamste plaats in mijne bibliotheek in.’
Ik dacht mij dood te lagchen, toen hij zeide: ‘mijne bibliotheek’ - dat was iets, hetwelk hij nooit had gehad; maar Mejufvrouw rachel viel in met de woorden:
‘Ach, welk een geluk, eene bibliotheek te bezitten als de Heer hoppenroth.’
‘Och,’ hernam de kamrer, ‘alleen poëzij en romans, maar geheel compleet - ik maak het mij tot eene eer, onze dichters compleet te hebben, van stjernhelm's Herkules af tot op het Bootje op de Wereld-Zee van onzen tijdgenoot beckman toe... Maar de Heer peperkorrel heeft nog geene kennis gemaakt met eene voorname personaadje, die de stad voor het tegenwoordige binnen hare muren telt.’
‘Ach ja,’ viel Jufvrouw rachel in de rede, ‘de Heer attanskoj, de ongelukkige Poolsche edelman, die zijn land ontvlugt is en hier eene vrijstad gevonden heeft!’
‘Attanskoj?’ vroeg ik.
‘Ja,’ voegde de kamrer, met zijn horologie-ketting spelende, er bij, ‘de Heer charles attanskoj, die vroeger in het Poolsche leger den graad van tamboer-majoor bij Chlo-
{==28==} {>>pagina-aanduiding<<}
piché bezat. Hebt gij zijn naam niet gehoord? - O, het is een allerliefst mensch. - Mijnheer attanskoj! Mijnheer attanskoj!’ riep de kamrer tot een klein heertje, met groote knevels en zwarten baard, ‘kom maal hier zu parlementiren mit dieser doorlaucte Herr! - Ja, onze attanskoj kent wel Zweedsch, maar ik druk mij liefst in het Hoogduitsch uit,’ voegde de kamrer er bij.
De Heer attanskoj naderde en groette. ‘Is dit,’ zeide hij in redelijk goed Zweedsch, ‘is dit...’
‘De koninklijke secretaris peperkorrel,’ zeide ik, met eene buiging.
‘Een van onze celebriteiten,’ voegde de kamrer er bij, ‘in dieser Stadt geboren.’
‘Een onzer grootste Schrijvers; een Zweedsche victor hugo - een dickens - een cooper - onze sue,’ voegde Jufvrouw rachel praayer er bij, met een teederen oogopslag, dien zij onder ons drieën, namelijk: mij, den kamrer en charles attanskoj, verdeelde.
‘Zeer veel genoegen,’ zeide de Heer attanskoj; ‘ik zag dadelijk, dat gij een buitengewoon mensch waart - uw voorhoofd is breed, hoog gewelfd - uwe slapen een weinig ingedrukt - gij hebt zeker een grooten bult midden op uw hoofd: dit is een bewijs van het godsdienstig gevoel, zonder hetwelk een schrijver het niet verre brengt - en een grooten bult in den nek, dat is het liefdes-orgaan - ik ben...’
‘De Heer attanskoj is phrenoloog,’ merkte Jufvrouw rachel aan.
‘Ja, inderdaad een groot phrenoloog,’ voegde de kamrer er bij.
‘Ach ja, Mijnheer!’ zeide de Poolsche Heer, ‘niets is ligter dan dadelijk te zien, dat mijn vriend de kamrer dichter is, door de natuur gevormd om met de producten zijner verbeelding de wereld te verrukken. Ik ben niet jaloersch op mijne kunst - zie maar hier;’ (nu nam hij het hoofd van den kamrer) ‘hier zit de dichtkunst, zoo groot als een ganzen-ei. Schiller had die naauwelijks zoo groot, de eenvoudige göthe in het geheel niet - maar göthe was ook nooit dichter, hij maakte het zich.’
‘Zoo denk ik er óók over,’ voegde de kamrer er bij, en bragt zijne uit de plooi geraakte pruik in orde.

{==29==} {>>pagina-aanduiding<<}

‘Ik ben ook magnetiseur, Mijnheer!’ begon weêr attanskoj, ‘ik zou den eersten den besten kunnen magnetiseren - het is een geneesmiddel boven alle andere, het is een geestelijk middel, en gelijk de geest in andere dingen de natuur beheerscht, zoo doet hij ook in hare afwijkingen.’
‘Magnetiseur - ja, mijn vriend magnetiseerde mij onlangs,’ zeide de kamrer, ‘en ik heb niet anders dan in verzen gesproken.’
‘Heerlijke verzen!’ hernam attanskoj. ‘Dat is ook niet te verwonderen; want zoo wordt de gebonden geest vrij en werkt geheel op zich-zelf.’
‘Ja, het is iets bijzonders,’ begon Mevrouw praayer, ‘iets bijzonders - ach, rachel! gij moest den Heer attanskoj verzoeken, dat hij u ook eens magnetiseerde.’
‘Mij, lieve mama?’ zeide rachel met een glimlach. ‘Neen, voor mijne ziekte helpt geene menschelijke kunst.’
‘Het magnetismus, mijne waarde!’ viel attanskoj in de rede, ‘is geene menschelijke, maar eene goddelijke kunst. Het is niets anders dan het dierlijk magnetismus, dat, b.v., Graaf cagliostro in staat stelde om bloot door het opleggen der handen ziekten te genezen - het is niets anders dan de verzameling van alle natuurkrachten, licht, warmte, magnetismus, electriciteit, nervofluidum en alle vegetabilische en animalische elixirs, die het innerlijke leven verhoogen kunnen, welke zich in ééne handeling zamenvatten; de magnetische vloeistof springt uit de vingers van den meester over op den patiënt, doordringt, doorboort, electriseert en wekt iedere zenuw, iedere vezel in het geheele organismus op.’
‘Maar, lieve rachel! gij moest toch eens - mijne rachel is zeer ziek, Mijnheer attanskoj!’
‘Ja, dat zie ik; ik zie in haar binnenste - er ligt een zenuwknoop op haar hart, die het drukt.’
‘Ach ja, ik heb inderdaad nu en dan sterke hartkloppingen,’ zuchtte het meisje, welker stevige ridder-gestalte, voor zoo veel menschelijke oogen vermogten op te merken, alles behalve ongezondheid verried, maar waaruit men natuurlijk hare reeds zachtjes toenemende jaren konde opmaken; intusschen kan men zes-en-dertig jaren nog geen ouderdom noemen.’
‘Lieve Jufvrouw rachel!’ begon de kamrer, met een glimlach waarin de zelf-tevredeuheid te lezen was, ‘als gij mijnen

{==30==} {>>pagina-aanduiding<<}
raad volgt, dan laat gij u door mijnen vriend magnetiseren. - O! het is een genot, als het ware onder den invloed van zijnen alvermogenden wil weg te sterven - in allen gevalle -’
‘Ja, in allen gevalle, liefste rachel!’ zeide de moeder.
‘Gij moest het eens beproeven,’ sprak ik.
Na eenige woordenwisseling werd er besloten, dat rachel zich aan de behandeling van den Heer attanskoj zoude overgeven.

‘Maar, mijn Hemel!’ vroeg ik den dikken burgemeester bulkman, dien ik eenige oogenblikken later ontmoette, ‘hoe komt het toch, dat ik dien ouden dwaas, den kamrer hoppenroth, hier ook in het gezelschap vind?’
De burgemeester, eene zeer merkwaardige personaadje, zag mij hoogst verwonderd aan, terwijl hij op zijne snuifdoos klopte.
‘De kamrer hoppenroth,’ begon hij, ‘is een zeer respectabel, algemeen geacht man, een kundig, ongemeen kundig man in verschillende vakken van wetenschap, in waarheid een talent - met één woord: een beminnelijk man in de conversatie, enz.; zoodat uwe vraag mij al zeer zonderling toeschijnt. Mijn vriend de kamrer geniet, wegens zijne soliede eigenschappen, de achting der gansche stad.’
‘Maar wanneer verwierf hij die? Toen ik het laatst in de stad was, in 't jaar, laat zien... in 't jaar 40, toen werd hij algemeen als een gek beschouwd - hij woonde in de visiteurs-kamer aan den Wester-tol, en verdiende zijn brood met pennen - en niemand... hoe werd hij dan zoo'n man, zoo verlicht, enz.?’
De burgemeester nam een snuifje.
‘Ah, mijn waarde! vóór vier jaren, dat wil zeggen in 1845 - hij had eene oude tante, een zeer goed mensch, die...’
‘Ah ja, die gaf hem leiding, die opende hem eene nieuwe baan?’
‘Ja, die opende eene nieuwe baan voor hem.’
‘Dus zie ik ook weder hier bewaarheid, hetgeen ik altijd beweerd heb, dat het, namelijk, eene edele vrouw zijn moet, die aan ons leven eene nieuwe rigting geven kan.’
‘Ja..a.’
‘In hare wijze van voorstelling is zoo iets helders, iets dat

{==31==} {>>pagina-aanduiding<<}
zoo in het hart grijpt, dat zij een zondaar bekeeren, en van een dwaas een verstandig man kunnen maken.’
‘Wat meent gij?’
‘Dat het het heerlijke voorregt der vrouw is, den gevallene op te rigten - dat -’ (ik was de wereld der fantasie binnengetreden, en hield eene lange voorlezing over de vrouw).
‘Ja..a - wel waar, wel waar!’ zuchtte de burgemeester; ‘maar de tante van mijn vriend hoppenroth -’
‘Ja, zij nam hem bij de hand, zij verlichtte zijn verstand, zij vormde zijn hart - o! ik begrijp het geheel, hare deelnemende, vrouwelijke goedheid spaarde geene moeite aan hem.’
‘Hm, gij zijt toch een echt poëet, ha, ha! dat kan men hooren aan uw redeneren, ha, ha!’
‘Wat dan? mij dunkt, dat ik gezonde, juiste taal spreek.’
‘Ja wel, dat zal wel zoo zijn; maar de tante van onzen goeden hoppenroth sloeg een veel korteren weg in.’
‘Dat is?’
‘Zij stierf, en liet vijf-en-zestig-duizend rijksdaalders banco aan contante penningen na, uitgezet tegen 6 pro cent, op goede panden.’
‘Zoo..oo - kwam hij aan het erven?’
‘Ja - en hij kocht mijne oude woning, die, zoo als gij wel weet, aan de markt staat, en betaalde roijaal. Overigens maakt hij een goed gebruik van de hem door God geschonken middelen. Hij geeft iedere week dînétjes - morgen gaat gij er met mij heen - men krijgt er wijn zoo als bij niemand in de stad; hij krijgt zijne desserts van buiten af. Bovendien kan hij, als eenloopend gezel, veel ten algemeenen nutte besteden. Hij is de edelmoedige gever van eene nieuwe klok op het raadhuis; de oude bleef nu en dan met het slagwerk haken, zoodat het soms letterlijk onmogelijk was het regt te bedeelen. Als de klok, b.v., ongemerkt en zonder dat iemand iets daarvan weet, op kwartier voor twaalven blijft staan, dan kunnen de voor het raadhuis regtzoekenden zich ten hunnen voordeele van dit gebrek aan gezegd uurwerk bedienen, en blijven alzoo buiten het bereik der geschreven wetten en koninklijke besluiten, en...’
‘Ja, ik vind,’ viel ik den burgemeester in de rede, die, als hij eenmaal aan hct praten kwam, eene bijzondere manier had om het onderwerp uit te putten, ‘ja, ik vind...’

{==32==} {>>pagina-aanduiding<<}

‘En ordonnantiën,’ vervolgde de burgemeester. ‘Dus gij vindt ook, dat er behoefte was aan eene klok of liever aan een uurwerk, dewijl de tijd in zekere opzigten van het hoogste gewigt is.’
‘En, zoo als ik begrijp, zulk eene klok heeft de kamrer hoppenroth aan de stad vereerd?’
‘Hm - inderdaad,’ hernam de burgemeester, met een veelbeteekenend gelaat, ‘inderdaad, als men met een maatstaf de hoogte, breedte en diepte van de ziel en het gemoed eens menschen wil peilen, kan men geen anderen nemen dan zijne goede werken, ofschoon eigenlijk het geloof alleen zalig maakt; maar dat is eene andere zaak, en behoort niet tot het departement van de overheid eener stad; deze moet den man beoordeelen naar hetgeen hij doet in bijdragen en zoo verder, tot nut der stad, en der individuën; en daarom komt het mij voor, dat onze vriend hoppenroth alle aanspraak heeft op de innigste hoogachting zijner tijdgenooten, zoo wel als op de dankbaarheid der nakomelingen, die gewis eenmaal op zijn graf zijnen lof verkondigen zullen.’
Eindelijk meende ik, dat de burgemeester aan het einde zijner verdediging gekomen was; maar hij hernam:
‘En om nog meer weldadigheid te bewijzen, heeft onze vriend hoppenroth, tot lof en eer van Godes naam, aan de kerk een tafellaken bij de bediening des Avondmaals geschonken: van het fijnste Hollandsche lijnwaad of batist, zoo als het eigenlijk heet; bovendien een kostbaar misgewaad, dat zijnen naam aan de nakomelingschap verkondigen zal, aangezien midden onder een gouden kruis, dat den achterkant versiert, ook de naam g.h-roth, alsmede het jaartal der schenking, prijken. Men mag niet ontkennen, dat zulke edelmoedige handelingen door de geheele stad gewaardeerd worden, zoodat wij allen vergeten hebben wat hij misschien vroeger geweest is, en houden ons slechts aan hetgeen hij nu is: een geacht, ja, algemeen geacht lid onzer maatschappij.’
Ik stemde alles toe, want ik vond dat ik mij dom gedragen had, daar ik niet op het denkbeeld gekomen was, dat het eene zeer gewone zaak is in het dagelijksch leven, dat een nietig mensch op eens een braaf en edel mensch wordt; zelfs kan men, als men door een openbaar schelmstuk geld wint, door middel van een goed cadeau aan de kerk, als een ‘edel-
{==33==} {>>pagina-aanduiding<<}
moedig gever’ begroet worden; zoodat men door eene onverwachte erfenis van een dwaas een wijs man, van een domkop een verstandig man, en van een lafaard een held worden kan.

Een bal.

Eenige dagen daarna was er bal op het stadhuis, dat wil zeggen in een houten huis op de markt, waar de burgers club hielden, toddy dronken, kaart speelden, en kanasser rookten, die op een paar borden ter vrije beschikking stond. Dit was in het benedenste gedeelte des gebouws; het bovenste werd slechts bij plegtige gelegenheden geopend, en alsdan werd een gedeelte van een der hoeken door de drie muzijkanten der stad ingenomen.
Al wat Skråkőping schitterends bezat, was daar verzameld. Boven allen schitterde de burgemeester bulkman en zijne beminnelijke familie, bestaande uit zeven dochters, alle in hetzelfde formaat, en, om zoo te zeggen, in gelijke banden gebonden, aangezien de kleederen van alle uit hetzelfde stuk gemaakt waren.
Daarop nam de directeur praayer met zijne eenige dochter de naaste plaats in. Er was hier en daar gemompeld, dat de zaken van den directeur niet al te best stonden: maar men kon het niet bemerken aan de dochter, wier kleeding tot de uitgezochtste behoorde.
Dewijl zij de meest beschaafde jongejufvrouw van de stad was, werd zij niet omringd door de jonge heeren, die zoo wel in Skråkőping als elders buitengewoon veel respect hebben voor beschaafde jonge dames, en zich liever met de onbeschaafde ophouden.
Toch waren er een paar, die Mejufvrouw rachel omgaven; maar beide maakten zelven aanspraak op beschaving, ofschoon juist niet op ‘geest en smaak’, en deze waren een jong vice-ha̋radshőfding (*) uit de nabuurschap, die op een paar buitengewone zittingen van het ting uitspraak gedaan

{==34==} {>>pagina-aanduiding<<}
had in de zaak van een paar dieven, en dan de kamrer hoppenroth.
‘Als ik met smaak konde dansen,’ zeide de kamrer, suikerzoet als eene vlinder, die honig uit een bloemkelk gezogen heeft, ‘dan zoude ik gaarne eens mededoen; maar ik durf niet - zekere beschroomdheid houdt mij terug.’
‘U is al te beschroomd,’ sprak Mejufvrouw rachel; ‘wij twijfelen er niet aan, of u danst zoo wel met smaak als gemakkelijkheid.’
‘Hi, hi! - pardon! - hi, hi! het is al zoo lang geleden, dat ik met eene jeugdige schoone rondzwierde - hi, hi! maar als u het wilde wagen - dan - een wals, de volgende wals. - Men kan,’ vervolgde de kamrer, zich tot mij en den vice-ha̋radshőfding wendende, ‘in eens jong worden - hm’ (half hoestende) ‘laat ons naar beneden gaan en onderwijl een glas punch drinken, als gij het goedvindt - nu, Jufvrouw! wat dunkt u?’
Mejufvrouw rachel glimlachte, en zeide:
‘Ja, waarde kamrer! het zal mij eene eer zijn, u'bekeerd te hebben.’
‘Hi, hi! - ja, bekeerd - ja, ik ben een oude Heiden in de danskunst.’
Met deze woorden gingen wij naar beneden.
‘Hm, op een avond als dezen wordt men nog eens opgeruimd. - o, Hemel! wat lijkt u,’ zich tot den vice-ha̋radshőfding wendende, ‘frappant op uw oom - mijn ouden vriend sőderquist.’
‘Mijn oom? ik heb nooit een oom gehad!’ was het antwoord.
- Wel zeker! mijn vriend sőderquist! hij was óók jurist, een zeer bekwaam zaakverzorger hier in het district van regter appelstad - hm - bezat vele talenten.’
‘Neen, wij zijn geene familie; mijn vader was kapitein.’
‘Ei zoo; maar inderdaad veel gelijkenis - hij moet toch zeker tot uwe familie behoord hebben. - Komt, Heeren! als u blieft - hm - ik ben ouder dan gij beide, maar een vrolijke snuiter, een oude vrijer, nooit getrouwd - hi, hi - een oude vrijer doet wat hij wil - is een vrolijke klant. - Is de punch goed? nog een glas - gij ziet, mijne Heeren! dat ik óók nog wel vrolijk zijn kan, en goed meê kan doen -
{==35==} {>>pagina-aanduiding<<}
intusschen kan ik ook wel ernstig wezen, als er gewigtige zaken gaande zijn, dat spreekt van zelf, - mag ik de eer hebben, Mijnheer peperkorrel! - ja, ik zie u, dunkt mij, nog’ (hij klinkt) ‘als een kleinen knaap, met uwe bonte muts op - hi, hi! - gezondheid, Mijnheer de vice-ha̋radshőfding!’ (hij klinkt) ‘gij moet mij de eer doen, mijne kleine woning aan de markt voor het huis van bulkman eens te komen bezoeken - ik ben alle dagen t'huis.’
‘Zeer gaarne, Mijnheer!’
‘Mijnheer? ben ik dan zoo imposant? - Kom, vrienden moet het zijn, hoor. Nu, wat zeggen de vrienden van onze kleine sociëteit?’
‘Zeer interessant,’ verzekerden wij beide.
‘Ja, niet waar? men zou dit waarlijk, bij den eersten oogopslag, van het kleine Skråkőping niet verwachten - neen, waarlijk niet; maar wij hebben hier eene menigte beschaafde familiën, vooral van den kant der dames. Ik kan u zeggen, mijne vrienden! dat de dames bulkman, alle zeven, zeer bevallige meisjes zijn - zij spelen forte-piano, voornamelijk stina, zij speelt - gij moest haar de mazurka eens hooren voordragen, onwillekeurig komen de beenen in beweging - en een tact! - en dan Mejufvrouw praayer, welk een fijn oordeel - hm - zij heeft gevoel, waarlijk gevoel, ik lees haar altijd mijne kleine dichtproeven voor - en waarlijk, mijne vrienden! zij weet de fraaiste passages dadelijk te vatten, zoo als alleen de sylphidische ziel eener vrouw dat kan - inderdaad zij is subliem.’
‘Men begint een wals te spelen!’
‘Ik kom zóó terug, mijne vrienden! nu voort!’ riep de kamrer uit, en was als een bliksem weg, de trappen op en de zaal in.
De wals begon, toen wij bovenkwamen. Onze nieuwe vriend zwaaide rond met zijne sublieme dame, ongeveer zoo als de maan met den aardbol rondwentelt. De kamrer trippelde om haar heen met eene onbegrijpelijke snelheid, als zij ronddraaide, en met centrifugaal-kracht zoude zij hem uit zijne baan geslingerd hebben, als hij niet goed vastgehouden had. De kamrer zweette, zoodat dikke droppels op zijn voorhoofd zetelden, en hij was bijna buiten adem, toen het paar eindelijk ophield.

{==36==} {>>pagina-aanduiding<<}

‘Ach!’ riep Jufvrouw rachel, ‘ik ben zoo mat - u walst al te vlug - ach!’
‘Wat scheelt u, mijne waarde!’
‘Ik zal een beetje gaan zitten, het ging al te erg - mama! ik ben geheel af.’
‘Hemel! rachel! mijn kind! gij moet eens drinken!’ zeide de moeder.
De kamrer haastte zich om water te halen.
‘Mijne waarde! ga in eene zijkamer, tot de aandoeningen...’
‘Ach!’ zeide de oude dame, ‘het zijn niet alleen ligchaams-, maar ook ziels-aandoeningen.’
De kamrer sloeg zijne kleine, ronde oogen op.
‘Hm, zoo... ziels-aandoeningen, dat begrijp ik niet.’
‘Ach, beste kamrer! mama heeft zoo hare denkbeelden,’ zeide rachel, met een ziekelijken glimlach, ‘het zal wel over gaan.’
In de gezochte kamer brandde eene kaars met eene lange pit; het zag er geheimzinnig uit.
‘Ach, als men ook zoo zwak is! ondersteun mij, ik val flaauw! Mama! wees voorzigtig, u kan niet meer.’
‘Hemel! goede kamrer! ik geloof dat het meisje sterft!’
‘Mijn God! sterft! hm, zou men zoo in den bloei des levens sterven?’
‘Ach! - de bloem wordt ligt afgesneden door de koude hand des dood. - Wie zeide dat ook, beste kamrer?’ vroeg rachel, en viel, door den kamrer ondersteund, bewusteloos neder op den hoed van den burgemeester, die op de sopha stond.
‘Wat scheelt u, beste Jufvrouw rachel?’ vroeg de kamrer, die met alle kracht het hoofd der schoone, dat tegen zijne borst leunde, ondersteunde.
‘O, laat mij sluimeren - laat mij zoo rusten!’ prevelde rachel als droomende.
‘Ach, Mejufvrouw!’
‘Laat mij rusten aan uw kloppend hart!’
‘Hm, ja, inderdaad, ik ben waarlijk zoo verschrikt, dat het hart mij, om zoo te zeggen, in de keel zit.’
‘Ik zal droppeltjes gaan halen, die ik in mijne réticule heb,’ zeide Mevrouw praayer.
Daar zat nu de kamrer.
‘Hoe gaat het?’

{==37==} {>>pagina-aanduiding<<}

‘Goed, het wordt beter - ach, als ik mogt sterven!’
‘De Hemel beware - hm, dat ware verschrikkelijk!’
‘Ach! ach! als ik sterven mogt, en slechts de overtuiging had een éénige toe te behooren, die een traan op mijn graf stortte!’
‘Heere, mijn God! ach! - hm - gij zult niet sterven, beste rachel!’
‘Wilt gij, dat ik leve!’
‘Ja waarlijk, ja, bij God!’
‘Ach! dan ben ik toch zoo eenzaam hier niet op aarde.’
‘Maar uw papa en mama?’
‘Ach, Mijnheer hoppenroth! het zijn mijne ouders; ik bemin hen innig, met mijne geheele ziel; maar...’
‘Maar?’
‘Maar, zij verstaan mij niet; zij begrijpen mij niet; zij leven in hunne wereld, ik in de mijne - misschien in een ander land; daar boven in het rijk der starren zullen alle raadselen des levens opgelost worden - ja, dáár zullen wij allen elkander verstaan.’
‘Ja, in het land der starren zullen alle raadsels opgelost worden.’
‘En daar, ach! daar zullen wij elkander wederzien.’
‘Ja, ja..a, in eene verheerlijkte gedaante,’ antwoordde de kamrer, en maakte zijne eene hand los, om zijne haartoer, die vooruitgeschoven was, en als eene lawine over den neus dreigde te storten, regt te zetten.
‘Gelooft gij,’ zuchtte rachel, en rigtte het hoofd op, ‘gelooft gij aan een wederzien, beste kamrer?’
‘Ja, ja, zeker! wij ontmoeten elkander allen aan gene zijde van het groene huis.’
‘O, zeg dat nog eens!’
‘Aan gene zijde van het groene huis.’
‘Ach ja, hoe waar - het groene huis.’
Nu kwam Mevrouw praayer met de droppeltjes binnen; maar ze waren niet meer noodig. De kamrer kon vertrekken. Rachel bragt hare lokken voor een oud toilet in orde, en kwam weldra even jonkvrouwelijk als vroeger weder binnen.
‘Gij zijt zeer gevoelig,’ sprak de kamrer teederlijk, ‘gij moest u door mijn vriend attanskoj laten magnetiseren - gij kunt u niet voorstellen, hoe weldadig dit voor uwe zenuwen zijn zoude. Mijne oude dienstmaagd, die zware krampen

{==38==} {>>pagina-aanduiding<<}
in den hals had, welke zich aan het geheele ligchaam mededeelden, vooral als zij boos of opgewonden was - is door attanskoj genezen - ja - het is een middel voor de zenuwen - dat op eene geheimzinnige wijze werkt.’
‘Neen, Mijnheer hoppenroth! dat doe ik nooit - misschien werd ik clairvoyante - en...’
‘En?’
‘Ach, waarde kamrer! in den diepsten schuilhoek mijns harten ligt iets begraven, dat nimmer iemand zal te weten komen - in eene andere wereld, aan gene zijde van het “groene huis” - zal het tijds genoeg zijn.’
Het bal eindigde des nachts ten twee ure, en allen verlieten de zaal onder het spelen van den marsch uit de Gustav Wasa.

Magnetische slaap.

‘Gij hebt overwonnen, Mijnheer hoppenroth! - mama heeft geweend en gebeden - papa heeft bevolen - allen bestormen mij.’
‘Zoodat gij u zult laten magnetiseren? O, het is eene heerlijke kunst! Mijn vriend attanskoj heeft mij de bewegingen met de hand geleerd. Mijne oude meid sliep gisteren avond als een os - hi, hi!’
‘Wij hebben u en Mijnheer attanskoj hier verzocht; velen moeten er niet tegenwoordig zijn; papa is uit de stad, zoodat ons gezelschap slechts uit mama en ons bestaat.’
‘Ja - ja..a - het magnetisme is juist eene kunst, die gaarne weinige getuigen wil, - alleen in een sympathetischen kring van ware vrienden kan men gunstige resultaten verwachten.’
Rachel strekte de hand uit.
‘En gij zijt onze ware vriend, hoppenroth! - pardon! - Mijnheer hoppenroth!’
‘Sans pardon! hm, ja, ik ben een ware vriend - een vriend in alle omstandigheden.’
Op dit oogenblik kwam de Heer attanskoj binnen, van top tot teen in het zwart - zwarte kleêren, zwarte das, zwarte laarzen, zwarte baard, zwarte knevels. Er was iets spookachtigs in het geheele kleine, geelbleeke mannetje, met zijne groote handen en schrale vingers. Zijne zwarte oogen vielen beurtelings op ieder der aanwezenden.

{==39==} {>>pagina-aanduiding<<}

‘Ik weet waartoe ik genoodigd ben,’ sprak hij, met eene ligte buiging tot Mevrouw praayer. ‘Nu, gij zult verlost worden van uw lijden, Mejufvrouw rachel! Ga zitten - leg een zijden shawl op den stoel en een op den grond, opdat de magnetische stroom niet door een conductor afgeleid worde bij zijnen rondgang.’
‘Hemel! laat mij toch niet te sterk slapen!’ verzocht rachel, en plaatste zich op den stoel.
De Heer attanskoj begon te strijken; doch hoe lang hij aanhield, rachel wilde maar niet slapen, maar zag hem, integendeel, stout in het aangezigt.
‘Zonderling! dat het niet gelukken wil, het moest toch; maar gij kunt niet met mij in rapport komen,’ zeide de magnetiseur, eenigzins verlegen. Het is tot heden nog niet voldoende opgelost, waarom sommige gestellen niet in rapport met andere komen kunnen - hm - dit is een hoogst interessant geval, waarvan ik de commissie voor het dierlijk magnetismus te Parijs een volledig verslag zal geven.’
Hij beproefde nog eens, maar te vergeefs.
‘Hoe gevoelt gij u?’
‘Ik gevoel mij zeer onrustig - telkens als gij uwe vingers over mijn aangezigt strijkt, is het als of een spinneweb daarover getrokken wordt.’
‘Ja...a - hm - zeer interessant.’
‘Maar, kan een ander het niet doen?’ vroeg Mevrouw praayer.
‘Ja, het is mogelijk dat de polariteit volkomener is tusschen een ander en Mejufvrouw.’
‘Hm, onze goede vriend attanskoj heeft mij er iets van geleerd,’ zeide de kamrer, ‘hi, hi! - als ik eens probeerde!’
‘Ja, gaarne - dit zal misschien gelukken.’
‘Mag ik, Mejufvrouw?’
‘Ach, beste kamrer! ik kan niet slapen als ik u zie,’ sprak Mejufvrouw rachel met een teederen glimlach.
De kamrer stelde zich in postuur, en maakte eenige bewegingen in de lucht. O, wonder! rachel's oogleden sloten zich zachtkens, en weldra lag zij in een diepen magnetischen slaap.
‘Dat is sympathie, eene waarachtig magnetische sympathie,’ sprak de Heer attanskoj. ‘Vraag haar nu of zij slaapt.’

{==40==} {>>pagina-aanduiding<<}

‘Beste Jufvrouw rachel! slaapt u?’ vroeg de kamrer digt aan haar oor.
Geen antwoord.
De Heer attanskoj merkte aan, dat het geestelijk ik niets wist van titels, maar om zoo te zeggen broederschap met de gansche wereld gedronken had.
‘Slaapt gij?’ vroeg de kamrer weder.
‘Ja, maar ik droom.’
‘Hm, zoudt gij niet denken dat zij clairvoyante is?’ vroeg de kamrer aan zijn vriend attanskoj.
‘Het schijnt wel - hoogst interessant - vraag het haar eens.’
‘Zijt gij clairvoyante?’
‘Ja.’
‘Wat ziet gij?’
‘Hem.’
‘Wie is die hem?’
‘Ach! hij, die mijne eenige gedachte is.’
‘Wie is die gelukkige?’
‘O!’
‘Hemel!’ zuchtte Mevrouw praayer, ‘zij zal zich nog verraden. - Rachel! rachel!’
‘Hm, u kan haar niet wakker maken, Mevrouw!’ viel de Heer attanskoj in de rede.
‘Edele ziel! ga voort met spreken!’ verzocht de kamrer.
Rachel vervolgde:
‘Hij leeft in den droom voor mijn geestelijk oog; maar hij zal mij niet eer begrijpen dan aan gene zijde van... van...’
‘Waarvan?’
‘Van het groene huis.’
‘Hi, hi! daar hebben wij het - kan hij u niet in dit leven verstaan?’
‘Neen - ach neen! hij kan mij hier nooit begrijpen - ik kan mij zelve naauwelijks begrijpen - maar nu wil ik niet meer slapen - mijne moeder verkeert in angst.’
‘Zoo.’
De kamrer maakte nu manipulatiën waardoor rachel moest ontwaken; zij opende dan ook hare grijze oogen met een bevalligen, eenigzins pijnlijken glimlach.
‘Ach, ik ben zoo gelukkig geweest,’ zeide zij; ‘ik gevoel

{==41==} {>>pagina-aanduiding<<}
mij versterkt - mama! lieve mama! dank God - uwe dochter is beter. Ja, mama! dank God, en het werktuig in Zijne hand, den kamrer hoppenroth!’

De kamrer was de vreugde zelve; hij werd gevraagd op de thee, met suikerkoekjes en peperkoek, bij welke gelegenheid hij zelf rachel het korfje presenteerde met de woorden: ‘Gij, die gewoon zijt harten te nemen, neem er nog een bij;’ hetwelk met een welsprekenden blik beantwoord werd.

Slot-tooneel.

Alles ging goed. De kamrer kon den volgenden nacht niet slapen. Het was duidelijk, dat rachel verliefd op hem was, en dat zoo iets een man van vijftig jaren overkwam, was niet alleen iets zeer vleijends, maar ook iets zeldzaams; doch de zaak lekte uit, en de kamrer had vrienden, die vonden dat het beter was, dat hij tot de jonge heeren behoorde. Den volgenden morgen ontving hij bezoek van eenige van die vrienden, allen vrolijke jongens, echte liefhebbers van de fijne déjeuners van vriend hoppenroth, en die gaarne iederen avond met hem klonken in het Hôtel Bohémiene bij Jufvrouw klarman.
‘Nu, dat is me een duivelsch curieuse historie,’ sprak de vice-ha̋radshőfding rummelberger, met zijn opgezet hoofd en koperkleurigen neus. ‘Intusschen, goeden morgen, hoppenpoth! - maar, wat duivel! wat is er met u gebeurd?’
‘Met mij?’
‘Gij ziet er uit als eene jongejufvrouw die pas van de kostschool komt,’ voegde de dikke boekhouder fyrkling, met zijn flaauwen oogopslag, er bij. ‘Ja het is eene fraaije geschiedenis - maar hoor eens, hoppenroth! als bedriegers u willen lokken, zoo volg hen niet, staat er in den Katechismus - ha, ha, ha, gij zijt toch zoo gek niet, om te gaan trouwen?’
‘Ik? - wel neen - hm - wie zegt dat?’
‘De heele stad, de heele stad zegt, dat de kamrer hoppenroth een opregt Christelijk huwelijk zal aangaan met de eerbare jonge dochter Mejufvrouw rachel praayer. Gij zijt een knap, aardig ventje - een regt vrolijke snuiter - foei, met

{==42==} {>>pagina-aanduiding<<}
dien lantarenpaal. Op het bal, eergisteren, moet het zijn begonnen - Jufvrouw praayer zat op bulkman's hoed, zoodat hij zoo plat was als een pannekoek - gisteren moet gij haar gemagnetiseerd hebben, en zij doorschijnend zijn geworden, zoodat gij zaagt, wat zij met de maagvlecht dacht. En dan moet hare lieve langheid zelve u het hof gemaakt hebben - is dat alles waar?’
‘Hm, in 't geheel niet - ik gaf haar maar een paar strijkingen, die dadelijk werkten, en nu is zij weêr geheel frisch. - God zij gedankt, sprak zij, en het werktuig in Zijne hand.’
‘Wat voor een werktuig?’
‘Hm - ik - God gaf mij de krachten, haar inwendig leven te herstellen - ja, het was een zeer bijzonder geval, zeide mijn vriend attanskoj.’
‘Attanskoj! ah ja - gij moet vooral de groete van hem hebben.’
‘Dank u, dank u! het is een uitstekend man.’
‘Ongetwijfeld - hij is met de noorderzon vertrokken, en praayer inventariseert reeds zijne nalatenschap.’
‘Vertrokken? vertrokken? wat zegt gij?’
‘Ja, dat onze goede vriend attanskoj zich uit de voeten gemaakt heeft sinds het bevel tot zijne aanhouding gekomen is.’
‘Bevel van aanhouding?’
‘Ja, hij is geen Polak, maar een Hamburger, die zijn principaal een bagatelletje ontstolen heeft, en daarom gevlugt is.’
‘En attanskoj zoude dus...’
‘Niets anders dan een dief zijn; overigens was hij een satansch flinke vent - gij zoudt zeker zeer geaffronteerd zijn geweest als men hem gevat had, nadat wij sinds een veertien dagen met den eerlijken schelm zoo vertrouwelijk geklonken en gedronken hebben.’
‘Lieve Hemel! - ik ben er geheel ontsteld van.’
‘Omdat men u duchtig bij den neus gehad heeft, mon cher.’
‘Bij den neus gehad? neen, mijne vrienden! ik laat mij niet bij den neus nemen,’ sprak de kamrer, geraakt; ‘ik zag wel dat die attanskoj, wat zijne moraliteit aanging, niets bijzonders was; maar verwonderlijke krachten bezat hij als magnetiseur en kranioskoop - ja - hm - ik laat mij niet bij den neus nemen.’

{==43==} {>>pagina-aanduiding<<}

Deze uitdrukking was eene misgreep van de vrienden des kamrers; want er is niets wat een dwaas minder dulden kan, dan dat men vermoedt, dat hij een dwaas is. Van een déjeuner, waarop de vrienden gerekend hadden, kwam dien dag niets; zij moesten zich dit nu zelven zien te verschaffen, als zij ten minste de middelen en de gelegenheid hadden - kas en hart van den kamrer waren beide gesloten als het luik van den brievenpost na zevenen.

Naauwelijks waren de vrienden vertrokken, of de directeur praayer en de burgemeester traden binnen.
‘Wij zijn hier gekomen, waarde vriend!’ sprak de burgemeester zeer plegtig, terwijl hij zich gemakkelijk op de sopha plaatste, ‘om uit uw eigen mond de oorzaak te vernemen van al de geruchten, die door de stad gaan - onze vriend praayer is ten hoogste ontsteld, niet alleen wat aangaat dien aartsschelm, dien attanskoj, die aan zijne ijverigste nasporingen ontsnapt is, en slechts een ledigen nachtzak in het Hôtel Bohémiene heeft achtergelaten - er is iets dat het vaderhart van onzen vriend praayer nader treft, wondt, doorboort.’
‘Ja,’ viel praayer in de rede, ‘mijn arme kind.’
‘Het vaderhart van onzen vriend praayer,’ ging de burgemeester, voort, ‘hm, dat is een teeder punt, een punt, waar de wondende pijl het diepst en gevaarlijkst, ja zelfs tot in het leven treft, en in waarheid, als op eene eenige mijner zeven dochters de geringste vlek geworpen werd, dan...’
‘Maar, mijn goede bulkman! ik versta u niet,’ zeide de kamrer, in den hoogsten graad verwonderd en verschrikt.
‘Ja, mijn vriend!’ begon de directeur praayer, ‘ik heb u altijd met open armen ontmoet, ons huis heeft altijd voor u opengestaan, aller harten hebt gij gewonnen - maar een verschrikkelijk gerucht heeft zich verspreid aangaande u en mijn eenig geliefd kind rachel.’
‘Wat...’
‘Gij hebt haar gemagnetiseerd, gij hebt een tête-à-teête met haar op het stadhuis gehad.’
‘En een splinternieuwen hoed uit de fabrijk van söderström vernield,’ voegde de burgemeester er bij, ‘die mij toebehoorde.’

{==44==} {>>pagina-aanduiding<<}

‘Hm, zij werd ongesteld gedurende den wals - hm.’
‘Ja, waarde hoppenroth! ik wil gelooven dat gij onschuldig zijt - een braaf man, als gij zijt, kan niet als een verleider van het eenige, het dierbaarste, dat wij bezitten, onze eenige dochter, zijn binnengedrongen - neen, dat zij verre; maar gij hebt intusschen door uwe geestigheid, uw hart, uw uiterlijk (de vrouwen hechten aan het uiterlijk, en gij ziet er voor uwe jaren zeer goed uit), uw magnetismus, mijn dochters hart ingenomen - ja, zij leeft slechts in u - maar dit zij zoo als het zij; zij zou liever sterven dan de palen der deugd overschrijden - en God weet, dat zij dat niet deed, noch doen zal; want zij heeft brave ouders, die haar voorbeelden van deugd gegeven en vrouwelijke schaamte ingeboezemd hebben - maar haar goede naam - de goede naam van een meisje is als een spiegel; wanneer men er slechts den adem op laat gaan, maakt het eene vlek. Gij hebt dien goeden naam, vroeger zoo vestaalsch rein, geschonden; gij zijt de schuld, dat mijne arme rachel nu op aller lippen gaat.’
‘Hm - heel naar.’
‘Ja,’ zeide de burgemeester, ‘het is uw pligt, uwe fout te herstellen - neem haar tot vrouw - geniet het hemelsch geluk van den echtelijken staat, hetwelk ik in drie huwelijken gesmaakt en bevonden heb, het hoogste geluk op aarde te zijn.’
‘Het zij verre,’ viel de directeur praayer in, ‘dat wij onze dochter moede zijn - zij maakt onze vreugde uit; doch ziet gij, het is niet genoeg dat onze dochter in opspraak gebragt is, maar tot overmaat van ramp is die satansche peperkorrel hier, en als het niet afgedaan wordt, dan zien wij met den tijd de geheele zaak in druk verschijnen. Hij zeide zelf gisteren, dat hij zoo veel en zoo veel voor ieder vel krijgt, dat hij schrijft, en iemand, die romans en dergelijk tuig vervaardigt, steekt gaarne een vijf-en-twintig rijksdaalders op om de schande van rachel wereldkundig te maken. Dergelijke menschen hebben geen geweten noch schaamte. Bovendien hebben wij hem ten eten verzocht om maar het gevaar te ontsnappen van in zijne romans te komen; maar mijne vrouw zag, dat hij de metworst op het buffet met een scherp oog beschouwde, en wij kunnen er zeker van zijn, dat hij de spek-dobbelsteenen te groot vond. En zie - het zou mij niet verwonderen als wij in een of ander zijner schriften er van kregen.’
‘Ja, het gevaar is dreigend,’ voegde de burgemeester er bij, ‘vriend hoppenroth! gij moet doen wat uwe eer vordert - gij kunt niet anders.’

Het gevolg van al deze omstandigheden was, dat Mejufvrouw rachel praayer een half jaar daarna Mevrouw hoppenroth heette, en in het huis aan de markt woonde dat aan bulkman had toebehoord.

{==45==} {>>pagina-aanduiding<<}

Of zij nog vaak in een aangenamen magnetischen slaap insluimerde, of zij zich met man-lief gelukkig gevoelde, weet ik niet; maar dat de kamrer équipage houdt, en Mevrouw rijdt - dat de kamrer vrienden ontvangt, en Mevrouw de eer des huizes ophoudt - dat de kamrer verzen maakt, en Mevrouw geestig is - dat alles is zeker.
Na de verzekering afgelegd te hebben, dat wij met welwillende toestemming van den schrijver, het medegedeelde uittreksel uit het reis-journaal van den Heer peperkorrel genomen hebben, kunnen wij met een gerust geweten eindigen. Een schrijver behoeft zijne helden niet verder te volgen dan tot het altaar, om hen deugdelijk getrouwd te zien - en verder hangt het van hen zelven af, te zien of zij goed getrouwd zijn, of wel omgekeerd.
Dus verre de Heer peperkorrel.
Over het geheel genomen, beschouwt de Heer peperkorrel alles van de vrolijkste zijde; zoo deed hij ook met het dierlijk magnetismus. Er is niets waaromtrent de menschen het eenmaal eens geworden zijn of meenen te zijn, dat zij niet van geslacht tot geslacht in den eenmaal gegeven vorm hebben zoeken te behouden. Deze voor den waren vooruitgang schadelijke handelwijze schijnt zich nog meer in andere wetenschappen dan in de theologie en politiek te verraden. De mannen der wetenschap hebben nooit acht geslagen op hetgeen het volk voor waar hield, en hebben eeuwen lang daadzaken ontkend, alleen daarom omdat zij ze geene plaats konden geven in hunne naauw afgesloten systemen. Gedurende dien tijd is het nieuwe dat ontdekt werd, en dat toch in den omvang der wetenschappen moest opgenomen worden, in de handen der onwetendheid blijven liggen. Zoo werd de chemie alchemie, de astronomie astrologie, de geneeskunst kwakzalverij, eeuwen vóór dat de geleerden wilden begrijpen, dat dit alles hunne opmerkzaamheid waardig was, en toen zij het niet meer ontkennen konden, beproefden zij al het nieuwe in den ouden vorm te dwingen, door de phenomenen op hunne wijze te verklaren - dat wil zeggen, zoodanig dat hunne ophelderingen nog onbegrijpelijker werden dan de zaak zelve.
In dit stadium staat nu het zoogenaamde dierlijke magnetismus, blijkens welken naam het reeds schijnt uitgemaakt te zijn, dat wij weten 1o. wat dierlijke werkzaamheid, en 2o. wat het magnetismus eigenlijk is. Wij hebben twee onverklaarbare woorden gekregen, om te verklaren wat wij zelfs niet eens in de uiterste omtrekken waargenomen hebben.
Wat inmiddels waar schijnt, is, dat indien het dierlijk magnetismus waarlijk iets is (waaraan wij niet twijfelen), dat dan zijne phenomenen zich op geenerlei wijze in de oude vormen laten dringen; integendeel zullen zij die, vroeg of laat, doorbreken en zich een nieuwen scheppen.


{==46==} {>>pagina-aanduiding<<}

Gulliver de Tweede.

Medegedeeld door Bram.

I.

‘Wat het gemakkelijk is als men, geheel à son aise, in den molligen Voltaire gedoken, aan het hoekje van den haard uitrust van de vermoeijenissen des levens!’ riep ik uit, terwijl ik mij sybarietisch uitrekte, en, aan de kwasten mijner chambre cloak trekkende, een fameusen haal deed aan mijne Manilla, No. 1.
‘Je zit hier als een koning’ - sprak mijn neef - ‘en als het iemand goed moet doen, rust te hebben, moet gij het zijn, die zoo veel ondervonden hebt.’
‘Waarachtig, neef!’ - was mijn antwoord, terwijl ik de vilten pantoffels bezag, die ik nu op het gladde hek van mijn haard had gezet, - ‘you are in the right: den Haag is beter dan het land der Labarmen of Asinissen.’
‘Jammer maar, neefje! dat je al je ondervinding opzout, en niemand er iets van te weten komt. Wat kon je veel nut doen, als je eens je reis-avonturen uitgaf.’
‘Uitgeven? och dat is zoo'n verduiveld vervelend werk. Voor wie schrijf je? voor menschen die je toch niet begrijpen; of, nog erger, die je willen begrijpen, en het niet kunnen, en dan nog magtig veel praats hebben.’
‘Maar 't zou je amuseren, neef!’
‘Mogelijk’ - was mijn antwoord, en waarlijk het voorstel van neef trok mij aan. Ik verveelde mij deerlijk, en wenschte naar bezigheid om het duivels oorkussen te ontvlieden. - ‘Goed, bram! ik zal schrijven; maar als ik het af heb, moet jij me zeggen of het goed is; zoo ja, dan bemoei ik mij er verder niets mede: de uitgave zij aan uwe zorg overgelaten.’
‘O! niets is gemakkelijker, amice! er zijn tijdschriften genoeg, die graag uwe reis-avonturen opnemen, en niet altijd voorraad hebben; en het publiek dat veel van iets ijselijks houdt (men heet dit onderhoudend) zal uw verhaal verslinden.’
‘Bravo! beter dan dat de kritiek het mij doet.’
Neef vertrok. Den volgenden dag zat ik reeds voor mijne schrijftafel en schreef. Na eenigen tijd zond ik neef bram een paket.
Bram zorgde voor de uitgave, zoo als de lezer hier gewaar wordt.

II.

Het was mijn vader tegengeloopen; toen hij stierf liet ik de studie varen, en kwam op een kantoor. Eerst copiëerde ik brieven in een verschrikkelijken stijl geschreven, stak de lampen op, en deed de deur open. Het douceur verzachtte onzen toestand niet bijzonder. Later zag ik een ander klein jongentje naast mij, die toen de deur opendeed en de boodschappen liep. Ik was de tweede bediende, en daar ik mijn best deed, en de sterfte in mijne confraters kwam, zat ik spoedig op de eere-
{==47==} {>>pagina-aanduiding<<}
plaats naast den ouden grommigen boekhouder met zijn houten pruikje, wiens geheel één groot cijfer uitdrukte. Zoo zal ik een paar jaren gezeten en zelf brieven in verschrikkelijken stijl geschreven hebben, toen mijn patroon mij eens in zijne kamer riep.
‘Ik heb een schip bevracht naar Soerabaija, met eene kostbare lading. Ik moet van Batavia eene bekwame lading terug hebben; daarvoor wil ik een super-carga op mijn schip zetten. Gij bezit kennis en zijt eerlijk. Wilt gij die betrekking aanvaarden?’
Ik aarzelde geen oogenblik. Het aanbod was zeer voordeelig, en daarbij was tevens de gelegenheid voor mij geopend om de wereld te zien.
De voorwaarden waren spoedig geregeld. Ik ging naar een uitruster, en kreeg eene goede plunje, waarvoor ik zeker te veel betaalde. Ik pakte mijne kist, ontving mijne instructies, en was binnen vier weken aan boord van de Goede Reis, het schip waarmede ik den togt zoude doen.
Met weinig weemoed scheidde ik van mijne geboorteplaats. Ik was wereldburger. Geen wonder. Toen ik in armoede verkeerde, had ik mijne vrienden leeren kennen, en opgemerkt dat men in zijne geboortestad - in spijt van de nieuwe armenwet - zeer goed van honger sterven kan. Mijn braven patroon drukte ik hartelijk de hand, gaf een afscheidsmaal aan mijne confraters, en was binnen twee dagen daarna reeds aan boord.
Het zeeleven beviel mij wel. Ik zag wel dat als Janmaat niet wilde, de ouwe weinig er aan konde doen om hem tot zijn pligt te brengen: ik zag wel dat wij dus meer van de welwillendheid van schipper en volk onderling, dan van de wetten op de tucht te hopen hadden, en dat als er iets gewigtigs gebeurde, de bemanning eigenlijk veel te gering in getal was. - Bezuiniging ook op zee! - Maar daar allen welgemoed waren, zong ik ook het zeemansliedje meê, en was blij dat wij het zeegat uitraakten.
Het was mij in den aanvang zeer vreemd; ik was niet lekker, en in de positie, in welke ik verkeerde, toen ik steelswijze als kind, mijne eerste sigaar rookte; maar allengs gewende ik mij aan het scheepsleven, en sleet met den wakkeren kapitein menig genoegelijk uur.
Wij zullen zoo wat zes weken op zee zijn geweest, toen mijn vriend de kapitein mij op den barometer wees, en een orkaan voorspelde. Alles werd in gereedheid gebragt: de kajuit werd voorzien, de booten vastgesjord, de bijlen bij de hand gehouden, en met de meeste zorg sloeg men den barometer en de lucht gade. De kundige gezagvoerder had goed gezien. Na een paar dagen hoorden wij als of het in de verte donderde, en met een verschrikkelijk geraas kwam de orkaan over ons. In één oogenblik waren de noodige bevelen gegeven, en hoewel het schip eensklaps, door de toomelooze kracht des storms gedreven, op zijde viel, werd het roer goed vastgehouden, en volbragt men de noodige wending om buiten het centrum des storms te blijven. Toen brak het verschrikkelijkst oogenblik mijns levens aan. Het zeewater werd in wilde witte vlokken

{==48==} {>>pagina-aanduiding<<}
om ons heen gejaagd, als of een jagtsneeuw om ons woedde. Het schip lag stil, doch trilde en schudde inwendig bij de nooit ophoudende windvlagen, als of het de gevaren berekende die het liep, terwijl de zee effen was, het aan den orkaan overlatende zijn vernielingswerk alleen te voltooijen. Eene dikke duisternis omgaf ons. Toen, na eenigen tijd in doodsangst doorgebragt te hebben, hoorden wij een verschrikkelijken knal - wij waren geheel eene prooi der stormen gekomen en reddeloos verloren. De booten zouden worden uitgezet, maar deze waren door de geweldige stortzeeën over boord geslagen. Ik zag of hoorde niets meer, viel op mijne knieën, en....
Ik weet niet wat er verder gebeurde, evenmin als ik ooit iets van het schip en mijne reisgenooten vernomen heb; maar toen ik de oogen weder opsloeg lag ik op een strand doornat en bibberend van koude. Ik was gered, doch wist niet door welk wonder.
Ik gevoelde eene onbeschrijfelijke behoefte aan voedsel en drinken, niet minder aan verwarming; maar waar bevond ik mij? Was de plaats wel bewoond? zoo ja, door wie? en was ik welligt uit de schipbreuk gered om op het land door de cris van een wilde te sterven? Ik beproefde mij op te rigten, en kwam allengs tot de overtuiging, dat men mij toch uit zee had moeten ophalen en op het strand nederleggen. Ik moest dus in de nabijheid van menschen zijn. Maar van welke? Spoedig maakte ik een einde aan deze ongerustheid, en riep zoo hard als mijne zwakheid dit veroorloofde. Ik riep niet te vergeefs. Uit de struiken zag ik dadelijk een troep tot mij komen van menschen even als mijne stadgenooten waren, op Hollandsche wijze gekleed. Een der oversten trad op mij toe, en vroeg mij in zuiver Engelsch: wie ik was, hoe ik daar kwam aangespoeld, en wat ik wilde. Ik verhaalde daarop mijne lotgevallen, en het deed mij goed, dat ik in het Engelsch een woord van medelijden hoorde, met verzoek om zoo mogelijk den spreker te volgen.
Ik deed mijn uiterste best om te loopen, doch te vergeefs. Toen ging een der aanwezigen heen en haalde een rijtuig, waarin ik getild werd, en dat mij langs een vrij goeden weg eindelijk in een klein net stadje bragt. Ik werd in eene goede herberg ingenomen en van het noodige voorzien.
Den volgenden dag, na een goed ontbijt, vond ik mij geheel versterkt, en wilde nu gaarne iets meer van de stad kennen. Ik ondervroeg mijne hospita, en vernam toen dat ik in het land der Asinissen was aangespoeld. Toen ik mijne onbekendheid daarmede met verwondering te kennen gaf, zeide mijne hospita, dat zij evenmin Holland kende, en dat dit dus gelijk stond.
Maar hoe kwamen hier menschen? Ja, hoe komen die op zoo menig onbewoond eiland! Maar Engelsch? hoe sprak men hier de taal van john bull? Ééne oplossing was mij slechts mogelijk. Ik herinnerde mij dat de legende zegt: dat de Aartsverleider van elke taal een stukje nam, en die stukjes in eene zak deed, doch dat die zak boven Engeland brak, en de Engelschen die brokken als hunne taal opnamen. Welligt is er

{==49==} {>>pagina-aanduiding<<}
reeds een lek in den zak geweest, toen de Satan boven het land der Asinissen in de lucht laveerde.
Men bragt mij bij het stedelijk bestuur. De bode, die ons aandiende, was bijzonder vriendelijk en onderdanig, en de burgemeester vernam naar mijne lotgevallen. Er was nog eene groote quaestie, of ik wel zonder pas in de stad verblijven mogt; maar toen ik zeide, dat ik toch niet uit het land gezet konde worden, daar alle middelen van vervoer ontbraken, en ik moeijelijk gaan kon zoo als ik gekomen was, en evenmin mijn pas had kunnen medenemen, die trouwens in eene vreemde taal was, liet men mij toe, en gaf mij eene veiligheidskaart, zonder verder onderzoek naar mijn persoon. Daarop moest ik alles verhalen wat mij wedervaren was, en bood een der heeren van het bestuur mij zijn huis aan tot verblijf, mits ik voor hem het een en ander als zijn secretaris wilde verrigten. Ik dacht:

Zij kiezen 't best van twee, die beter niet en mogen - 

en zoo was ik spoedig in de woning van den Heer rensbenchkinschon gehuisvest.
Eene nette kamer werd mij aangewezen, en dien dag was ik vrij van alle bezigheid. Ik maakte met het prachtige huis kennis, met den Heer rensbenchkinschon en diens gezin. De Heer des huizes was een vijftiger: groot, gezet, met blozende wangen, wien men het dadelijk aanzag dat men met het grootste genoegen eene flesch met hem leêgen en een fijn souper met hem nuttigen kon. Hij was ook door al de zijnen zeer bemind, en een voortreffelijk huisvader en echtgenoot. Mevrouw was eene elegante dame, doch die zich op haren grooten stand nog al iets voor liet staan, en daarom ook de schrik der bedienden en huisgenooten was, als zij zich gemanqueerd gevoelde. Verder bestond het gezin uit een zoon, die geene bijzondere verdiensten had, dan dat hij meer naar vader dan naar moeder aardde, en uit eene dochter, eene lieve brunette, die weêr meer van mama had aangeërfd, hetgeen echter daardoor aanmerkelijk getemperd was geworden, dat zij geleerd had geen anderen wil dan dien harer moeder te eerbiedigen.
‘Mijn vriend kinston!’ - ik had een Engelschen naam aangenomen - zoo sprak mijn gastheer den volgenden dag, ‘ga nu eens met mij mede naar mijne kamer; dan zal ik u het een en ander mededeelen, wat u noodig is te weten, als ge mijn secretaris blijven wilt.’
Ik volgde buigend, en kwam in de elegante studeerkamer van den Heer rensbenchkinschon, met keurige boekenkasten voorzien, en alles hebbende wat de weelde nuttigs of doelloos heeft uitgevonden.
Ik zette mij op verzoek mijns gastheers, en deze begon, nadat wij beiden eene sigaar hadden opgestoken:
‘Mijn lieve kinston! doe je wat aan de politiek?’
‘God beware mij! neen, Mijnheer!’ - riep ik uit den grond mijns harten.
‘Maar je weet er toch zeker wel wat van. Het is hier een

{==50==} {>>pagina-aanduiding<<}
bijzonder land. De Asinissen halen veel in hunne politiek wat er niet bij behoort. Nu zijn hier twee partijen: de eene is die der Jacou's, welke de Zon aanbidden, en de andere is die der Neencou's, welke de Maan aanbidden. Deze twee partijen staan in het maatschappelijk leven lijnregt tegenover elkaâr. In ieder opzigt tracht een Jacou een Neencou afbreuk te doen, en omgekeerd. Om u een voorbeeld te geven: ik ben een Jacou, doch gisteren vernemende dat mijn melkboer, ik wist het, helaas, niet eerder, een Neencou was, heb ik hem dadelijk zijn afscheid gegeven. Geen Neencou zal een qualis (munt van 10 centen) voor sigaren besteden, of hij zal den koopman vragen: ‘ben je een Neencou?’ en als dan de koopman ontkennend antwoordt, dan gaat hij naar een anderen winkel. Ja, als een arme eene aalmoes vraagt, laat men hem liever doodhongeren, dan hem te helpen, zoo hij niet even als de aangesprokene tot de Jacou's of Neencou's behoort.
‘Ge kunt begrijpen dat dit ook niet zonder toepassing op de politiek blijft. Beide partijen zoeken zoo veel mogelijk leden van hunne geloofsbelijdenis in de regering te krijgen, en de posten te doen bezetten. Zoo zijn er geheime vereenigingen om stemmen te winnen bij de verkiezingen, en de regering zelve wil graag, zoo mogelijk, ieder genoegen doen, en daarom als er een Jacou sterft in een of ander collegie, dan vraagt men niet: ‘wie is nu de geschiktste voor dien post?’
‘He’ - viel ik in - ‘wat vraagt men dan?’
‘Men vraagt eenvoudig: “je bent immers een Jacou?” en als daarop bevestigend geantwoord wordt, dan krijgt men den post. Zie je, ik ben, b.v., nu lid van de Muntkamer. Ik weet niets van munten af - Mevrouw alleen weet ze uit te geven. Mijn voorganger was een Jacou, want in dat collegie zijn twee Jacou's en twee Neencou's: die voorganger nu kreeg een heel grooten post; en weet je wat men toen deed? men ging vele Neencou's voorbij, die knappe kerels in het vak waren, want er moest een tweede Jacou in, en zoo werd ik lid van de Muntkamer.’
Mijn gastheer lachte hartelijk om deze scherts.
‘Is dat bij u ook zoo?’ - vroeg hij mij.
‘Waarachtig niet, Mijnheer! in mijn land gelden alleen verdiensten’ - was mijn wederwoord.
‘Nu, dan woon jij in een heel bijzonder land. Dan gaat het hier anders. Hier kan je nog eens vooruit komen, al weet je er juist zoo veel niet van. Als je, b.v., met eene vrouw getrouwd bent, zoo als ik, die nog al goeje familie heeft, jongen! dat helpt hier zoo veel! Zoo heb ik mijne twee neven, op verzoek van mijne vrouw, voortgeholpen. Eerst den eenen in de accijnsen gestopt, en toen hij daaruit kwam, om op mijne voorspraak een grooten post te krijgen, welken hij weêr moest verlaten omdat die niets opbragt, heb ik hem in den handelsraad gebragt, waar hij nog zit; maar zoodra hij de accijnsen verlaten had, heb ik zijn broêr, mijn jonger neefje, als zijn opvolger doen benoemen. Zoo kan ik je hier

{==51==} {>>pagina-aanduiding<<}
zeker wel honderd families noemen, van welke niet één mannelijk lid zonder eene goeje betrekking is.’
‘En zijn deze dan de eenige partijen in het land der Asinissen?’ - vroeg ik bescheiden.
‘Jongen, neen!’ - klonk het joviale antwoord - ‘de Neencou's en Jacou's beiden verdeelen zich weêr in twee partijen, van welke de eene al wat oud is behouden wil, zoo wel in religie als in politiek, of het goed is of niet; en de andere alles nieuw wil maken, of het noodig is of niet. Eene derde partij zeilt zoo wat tusschen door, en houdt het midden tusschen die twee uitersten. De eerste partij is veel fatsoenlijker; deze houdt heel mooije soirée's, en telt de rijksten onder zich; de andere heeft knappe koppen op te noemen; maar ze gaan allebeî wel wat ver. Der nieuwe partij is het dikwijls genoeg dat iets nieuw is, en der oude dat het oud is, om het krachtig te verdedigen. Nu is er zeker meer heil in de oude partij, want daarin zitten de grootste heeren, en die hebben invloed. Ik raad ook allen, die solliciteren, aan, de oude partij aan te kleven; en de jeugd begrijpt dit hier zeer goed: zelfs de kindertjes honden al soiréetjes, waar ze alles nadoen wat pa en ma doen op de soirées.’
‘Maar is het veroorloofd, Mijnheer! u te vragen: welke betrekking u bekleedt?’
‘Wel zeker, mijn jongen! ik ben lid van het stedelijk bestuur. Dat is hier ook zeer vreemd ingerigt. Verbeeld je, dat drie-honderd-zeven-en-tachtig leden het bestuur uitmaken, en nu komt er niets voor, of het moet in den raad; als eene schoonmaakster van het stadhuis een fooitje vraagt, stemmen en adviseren wij er over. Dat is 387 adviezen. Van daar dan ook dat wij het verschrikkelijk druk hebben. Nooit gedaan, man! altijd wat. Elk wil toch graag wat zeggen. Daarbij moet ik je opmerken, dat men gaarne zoo veel mogelijk specialiteiten in den raad brengt, voor elk beroep één. Zoo hebben wij nu 387 specialiteiten. Dit is in den regel zeer lastig, hoe mooi het schijnt. Verbeeld je dat nu een horologiemaker over de veeteelt moet spreken, terwijl er misschien nooit wat van horologies voorkomt, en toch spreekt de horologiemaker altijd door, om zijn naam gedrukt te zien in de couranten, en zijne affaire te bevoordeelen. Een mensch heeft dus meer dan genoeg te werken als hij lid van den raad is. En vooral nu! Ze willen nu de accijnsen afschaffen, om Jan en alleman goedkoop brood te geven, en daarvoor den middelstand en de rijken zwaar belasten, net of die dan niet zoo veel minder aan de armen zullen geven; zoodat deze, die diakoniebrood eten, er bij slot van rekening aan te kort komen. Maar je kunt begrijpen, dat de discussie daarover niet gering zal wezen. Ze stemmen het vast af, als ze niet voor hunne glazen bang zijn. Nu moest jij me reis een mooi advies daarover opstellen, tegen het voorstel, en vooral wat lang, hoor! want dat staat beter, en geeft naam.’
Ik beloofde hieraan te voldoen, toen de stem van Mevrouw

{==52==} {>>pagina-aanduiding<<}
zich deed hooren, die, op vrij hoogen toon, de aanmerking maakte: dat zij reeds zeer lang met de koffij gewacht had, en dit verder niet verkoos te doen.
Wij gingen naar de huiskamer. De jongeheer was zeer tevreden, en toonde papa een brief, houdende zijne aanstelling als finantie-raad, in plaats van den Heer mortennenner, een der eerste Jacou's in het land der Asinissen.
Ik werkte daarna aan mijne memorie over de accijnsen, zoo goed en kwaad als een super-carga dit kan, en ging toen mij in de sociëteit wat opfrisschen, waar ik door mijn gastheer als vreemdeling voorloopig geïntroduceerd was. Ik las er de dagbladen, en stond uiterst verwonderd daarin allerlei mededeelingen te vinden, welke alleen particuliere belangen betroffen. Mijn gastheer helderde mij dit op. De twee dagbladen, die in het land der Asinissen verschenen, waren zeer onbeduidend; maar hadden onderscheidene correspondenten. Deze nu plaatsten alles wat hunne partij aanging, of het belangrijk of niet belangrijk was. Zoo vond ik, b.v., eene mededeeling omtrent hetgeen iemand op een soupé gezegd had, maar miste eene allerbelangrijkste memorie over de vrijheid van nijverheid. De correspondent, die den toast had medegedeeld, was een Jacou, en plaatste niets dan wat van zijne partij uitging. In regtszaken ging dit eveneens. Een der dagbladen stond onder de redactie van een poëet, en deze had een der Neencou's als correspondent voor de regtszaken. Alles wat nu door een Neencou geschreven of gedaan was, werd met angstvallige voorzigtigheid vermeld, maar merkwaardige uitspraken in handel of zee-regt, waarbij de geheele Staat belang had, doch welke door Jacou's verkregen waren, werden verzwegen. Mij vooral, die daaraan in ons Vaderland niet gewoon was, bevreemdde dit zeer.
Uit de sociëteit ging ik met een nieuwen kennis naar de Markt. Mijn medgezel was lid van vele philanthropische maatschappijen, en deelde mij in vertrouwen mede: dat men alleen dàn in het land der Asinissen regt op hulp en medelijden had, als men eerst crimineel gestraft, of zeer diep gevallen was. Wie gegeeseld was, kreeg jaarlijks van de Maatschappij tot heil der geschavotteerden eene som gelds, gelijkstaande met f 50 van onze munt, maar wie gegeeseld, gebrandmerkt en te pronk gesteld was, ontving f 200. De dienstbare stand werd alleen ondersteund door eene vereeniging, tot heil der gevallenen, voor zoo ver zij wat de mannelijke dienstboden aanging, correctioneel gestraft waren; wat de vrouwelijke dienstboden betreft, deze kregen eerst dan ondersteuning, als zij gevallen waren. Men begrijpt dat elk zich haastte zoo spoedig mogelijk te vallen.
Op de markt gekomen, zag ik de onthulling van een monument, dat eenige Jacou's voor zich-zelven hadden opgerigt, omdat zij, eenige jaren geleden, een deel der Neencou's verslagen hadden.
Mijn Cicerone vroeg mij: of dit bij mij te lande óók wel gebeurde? Ik antwoordde: dat het mij niet bekend was.
Wij schreven toen nog geen 1856.






{==53==} {>>pagina-aanduiding<<}

Mengelwerk.

H.C. Andersen in Nederland (*).

Na een bezoek bij geliefde vrienden in Oldenburg, ging de reis naar Holland. De diligence rolde ons voort over den geplaveiden weg, die zoo effen en rein was als de vloer eener melkkamer. Huizen en steden boden een beeld van welstand en reinheid aan. In de vesting Deventer was het juist kermis; welk een gewemel van menschen in hunne nette kleederdragt! Op de markt stonden wafel-kramen, zoo als ik die voorheen hier bij de diergaarde zag; het klokkenspel klonk van de kerktorens, de Hollandsche vlag waaide. Van Utrecht bereikte ik, per spoortrein, in een uur Amsterdam,

‘Waar men als amphibiën 
Half in 't water leeft -!’ 

Zoo erg is het echter niet, en het herinnert volstrekt niet aan Venetië, de bevers-stad met hare doodsche paleizen. De eerste man, die mij op de straat ontmoette, en dien ik naar den weg vroeg, antwoordde zoo verstaanbaar, dat ik in mij zelven dacht: de Hollandsche taal is gemakkelijk te verstaan! Maar hij sprak Deensch; het was een Fransch kappersgezel, die een geruimen tijd bij den friseur causse te Koopenhagen geweest was, daar wat Deensch geleerd had, mij herkende, en, op mijne toespraak in het Fransch, mij op zijn Deensch antwoordde.

{==54==} {>>pagina-aanduiding<<}

Schaduwrijke boomen spreidden hunne takken uit over de grachten; bont geschilderde, plompe trekschuiten, met man en vrouw en geheele familie, gleden stil voorbij; de vrouw stond aan het roer, de schipper zat zijne lange pijp te rooken. Onder de volksmenigte vielen mij een paar zeer kleine knaapjes in het oog, wier kleederen door twee kleuren afgedeeld waren; de halve rug was zwart, de andere helft rood, eveneens de broek, waarvan elk been zijne kleur had; daarop kwamen er een paar kleine meisjes, zij waren eveneens in twee kleuren verdeeld, zoo als men dit met de slaven bij ons plagt te doen; ik vroeg, wat dit beteekende, en vernam, dat het weeskinderen waren, die hier aldus gekleed gingen. In de schouwburgen werd in het Fransch gespeeld; de nationale schouwburg was, helaas! gesloten; anders zoude ik daar echt Hollandsche manieren hebben kunnen waarnemen: gedurende de gansche voorstelling wordt er gerookt, en jan, zoo als de koffijhuisknechts altijd in Holland genoemd worden, gaat rond, met het vuurkomfoor om de pijpen aan te steken, en met thee, die uit groote koppen gedronken wordt; het stuk gaat intusschen zijn gang, men zingt coupletten, en de tabakspijpen dampen, zoodat de rook zich over de plaats der toeschouwers en het tooneel uitbreidt. Verscheidene Hollanders vertelden mij dit, en ik mag vertrouwen, dat het geene overdrijving was.
Het eerste huis, dat ik in Amsterdam binnenkwam, was een boekwinkel, alwaar ik een boek met Hollandsche en Vlaamsche gedichten wilde koopen; de man met wien ik sprak, zag mij verwonderd aan, verontschuldigde zich eensklaps en liep weg; ik wist niet, wat dit moest beteekenen, en wilde gaan, toen twee mannen uit de naaste kamer kwamen, mij eveneens aanstaarden, terwijl de eene mij vroeg, of ik niet de Deensche dichter andersen was. Zij toonden mij mijn portret, dat in de kamer hing; daaraan hadden zij mij herkend; de Hollandsche bladen hadden reeds lang gezegd, dat ik verwacht werd. Een Deen, de Heer nyegaard, die sinds vele jaren in Holland leefde, en daar van nieuwenhuis genaamd werd, had reeds lang al mijne romans in het Hollandsch vertaald; kort vóór ik kwam, was Das Ma̋rchen meines Lebens en vele mijner Eventyr, onder den titel van Sprookjes, te Amsterdam in het licht verschenen. De uitgever van De Tijd, de onlangs gestorven van der vliet, had met groote liefde

{==55==} {>>pagina-aanduiding<<}
en belangstelling van mijnen arbeid gewaagd, en mijn portret was bij het tijdschrift gevoegd geworden.
Ik hoorde en vernam dus spoedig, dat ik vele vrienden in Holland had. H. c. ørsted had mij een brief medegegeven aan Professor frøhlich te Amsterdam, en hij leidde mij in bij den bekenden Hollandschen dichter van lennep, schrijver van De Roos van Dekama en Haarlems Verlossing, welke onder de voortreffelijkste romans in de Hollandsche litteratuur gerekend worden. Ik vond in van lennep een hupsch, vriendelijk man, die in een aangenaam, fraai huis woonde; ik was daar niet als een vreemde, maar als een welkome gast in de familie; aanvallige, vriendelijke kinderen schaarden zich om mij, zij kenden mijne Sprookjes; inzonderheid hadden De Roode Schoentjes een diepen indruk op een der knapen gemaakt; hij was er geheel vol van; stilzwijgend staarde hij mij aan; later toonde hij mij het boek, waar het in stond; er was eene plaat bij, waarop de schoenen rood gekleurd waren, terwijl het overige gedeelte der teekening ongekleurd was. De oudste dochter, sara, een volwassen meisje, zeer beminnelijk en levendig, vroeg dadelijk of de Koopenhaagsche dames schoon waren, en ik antwoordde haar: ‘Ja, zij gelijken de Hollandsche!’ Zij wilde mij Deensch hooren spreken, en ik moest haar een paar woorden opschrijven van diegenen welke haar het meest bevielen. Aan de middagtafel vroeg van lennep mij, of ik Hollandsch zou kunnen lezen; waarop hij mij een geschreven blad overreikte. Het was een gedicht van hem aan mij; hij las het luide op, het begon aldus:

	Den dichter H.C. Andersen.
Onbekend, gesmaad, verstooten, 
Dwaalde een hulploos kieken rond 
Over Funens vruchtb'ren grond, 
Rijk van stroom en beek doorvloten, enz. 

Het wordt, meen ik, afgedrukt in De Tijd gevonden.
Van Amsterdam ging het naar Haarlem, met den spoortrein, die hier voor een gedeelte loopt als een dam tusschen de opene Noordzee en het Haarlemmer-meer, en ik zag daar de uitvoering van het stoute plan, om eene zee uit te pompen; het water was al reeds aanmerkelijk gedaald. Het krachtige orgel

{==56==} {>>pagina-aanduiding<<}
van Haarlem, het grootste ter wereld, liet juist zijne 8000 metalen pijpen onder het fraaije op pilaren rustende gewelf hooren, toen ik deze trotsche omgewende scheepskiel binnentrad. Wonderlijk klonk de half Duitsche, half Deensche taal om mij heen, en het opschrift op verscheidene huizen: ‘Hier gaat men uit porren!’ moest een Deen ligt begrijpelijk vallen. Altijd klonk het klokkenspel van de kerken. Het geheele land scheen mij een groot Engelsch park. Dezen eersten indruk ontboezemde ik in een paar dichtregelen, die ik schreef, toen de echtgenoot van Prof. schlegel te Leiden mij haar album bragt.

Hoe zondags-feestlijk staat het gansche land! 
Hoe zondags-feestlijk klinkt voor mij uw stemme! 
Gansch Holland is een hof; ligt slaat er 't harte, 
En daadlijk voelt men er zich blijde en als te huis. 

Mevrouw schlegel verstond de Deensche taal, en kende Denemarken; zij was te Koopenhagen geweest, en bevond zich juist bij oehlenschla̋ger, toen ik daar op zekeren dag de kamer binnentrad; zij herinnerde zich dit zeer goed. Met haar, haren echtgenoot en Prof. geel gingen wij nu de merkwaardigheden van Leiden bezien, waartoe behoort de schans, die door de Angelsaksen opgerigt werd, toen zij onder hengist en horsa naar Engeland trokken.
In de wachtkamer van het stations-gebouw hingen eenige platen en aankondigingen; de grootste van deze was eene, die De Tijd van van der vliet aanmeldde. Mijn naam en portret bevonden zich toevalligerwijze daarop. De aanwezigen werden opmerkzaam op de beeldtenis en mij; ik gevoelde mij ten hoogste verlegen, en haastte mij in een wagen te komen. Ik had een plaatsbriefje naar den Haag genomen, en las nu op het papier, dat men mij gegeven had: ‘'s Gravenhage’, den Hollandschen naam van die stad. Ik kende dien niet; de trein ging af, en ik meende in eene geheele andere stad aan te komen dan ik verlangde.
De eerste mensch, dien ik uit mijn venster in den Haag op straat ontdekte, was een bekende, een vriend uit Rome, de Hollandsche componist verhulst, wien ik, zoo niet in gelaat, toch in gang en bewegingen scheen te gelijken. Ik knikte hem toe; hij herkende mij niet, en kon ook niet droomen,

{==57==} {>>pagina-aanduiding<<}
dat ik in den Haag was. Toen ik, een uur daarna, de vreemde stad wilde ronddwalen, was weder mijne eerste ontmoeting verhulst. Dat was eene vreugde! Wij spraken over Rome, over Koopenhagen; ik moest vertellen van hartmann en gade, wier muziek verhulst kende. Hij prees Denemarken, dat eene Deensche opera had. De Hollanders hebben, meen ik, slechts Fransche en Italiaansche muziek. Ik volgde hem naar zijne woning in eene buitenwijk der stad; de vensters boden een vrij uitzigt over lagchende, groene weiden en velden, zoo echt Hollandsch, en gelijktijdig klonk het klokkenspel van de naastbij zijnde kerktorens; eene vlugt ooijevaars - en hier behooren zij te huis; een ooijevaar is zelfs het Haagsche wapen - vloog ons als met een groet voorbij.
Van der vliet kende ik niet persoonlijk, maar hij had mij vroeger meermalen geschreven, en mij vertalingen en aankondigingen van mijne schriften toegezonden; ik trad zijne kamer binnen; hij was een jong, goedhartig man, de afdruk van een waarachtig natuurkind, dat met een warm hart alles opnam wat ik geschreven had. Hij werd door mijn onverwacht bezoek zoodanig verrast, dat hij als het ware ontstelde; hij had verwacht vooruit te weten te komen, wanneer ik kwam, en had het zoodanig in zijn huis ingerigt, dat ik mijn verblijf bij hem zoude houden. Hij riep zijne jonge vrouw; ook zij was blijde en hartelijk, maar zij sprak slechts Hollandsch, doch waar wij elkander niet verstonden, knikten wij vriendelijk, of drukten elkander de hand. De goede menschen wisten niet, wat zij mij doen zouden; hun eenigste kind, nog een zeer klein knaapje, was, zoo als de vader mij zeide, naar mij en den armen speelman ‘christiaan’ genoemd. De buitengewone vreugde, die mijne tegenwoordigheid hun scheen te veroorzaken, trof mij; het was eene kleine woning vol liefde; doch dewijl ik slechts weinige dagen in den Haag bleef, en het huis zeer afgelegen was, verkoos ik liever in het logement te blijven, dat midden in de stad lag; man en vrouw volgden mij tot aan mijne deur, opdat wij des te langer elkanders bijzijn zouden kunnen genieten. Het doet iemand goed in een vreemd land zoo veel genegenheid en hartelijkheid te ontmoeten. Mijne komst was hun als de overbrenging van de blijdste tijding, en in eene vrolijke stemming, lagchende en pratende, ging het verder. Wij scheidden, en op de trap in het hôtel,

{==58==} {>>pagina-aanduiding<<}
waar ik logeerde, stond een man in rouwgewaad voor mij; hij noemde mijnen naam; ik herkende hem, hoe zeer hij ook verschilde met de lagchende vrolijkheid, die ik onlangs verliet. De tranen stonden hem in de oogen; het was hensel, zwager van mendelssohn bartholdy; hij had sinds korten tijd Berlijn verlaten; de geneesheeren wilden, dat hij, tot afleiding voor de smart, waaronder hij scheen te zullen bezwijken, op reis zou gaan. Zijne onschatbare, geniale echtgenoot, mendelssohn's zuster, die in zoo veel, zelfs in haar uiterlijk, den broeder geleek, een waar muziekaal genie, was plotseling gestorven. Te Berlijn had ik haar en haren man in gezelschappen ontmoet; zij was vol geest en levendigheid, bezat de genialiteit en vrijmoedigheid van haren broeder, speelde als hij met eene vlugheid, eene uitdrukking, die medesleepte. Toen zij op zekeren tijd, na het middagmaal, nog gezond en vrolijk, in haar tuinhuis was gaan zitten, gaf zij een kreet en was op het oogenblik zelf een lijk; haar man, die als portretschilder beroemd is (vroeger was hij officier), had haar beeld geschilderd na haren dood; hij voerde het groote stuk overal mede; het stond op de tafel in zijne kamer; het deed mij, die uit de vreugde en van de blijden kwam, zeer aan, toen ik den krachtigen man zoo sterk aangedaan en in tranen zag.
Het jaar daarna, zoo als wij nu weten, stierf mendelssohn even zoo plotseling, en volgde zijne geestrijke, onschatbare zuster.
Ik was vier dagen in den Haag geweest; het was zondag; ik wilde de Fransche opera bezoeken, maar mijne vrienden verzochten mij dit niet te doen, en deel te nemen aan een gezelschap, dat zich in het Hôtel de l'Europe verzameld had.
‘Het schijnt hier bal van avond te zijn!’ sprak ik, toen wij den trap opgingen, ‘hoe versierd is alles! waarom ziet het er hier zoo feestelijk uit?’ vroeg ik.
Mijn geleider glimlachte, en antwoordde:
‘Het is hier feest voor u!’
Ik trad de groote zaal binnen, en stond verrast over de verzamelde menigte.
‘Dit zijn,’ werd er gezegd, ‘eenige van uwe Hollandsche vrienden, die zich verheugen, dezen avond met u door te brengen!’
Gedurende den korten tijd, dat ik in den Haag geweest was, waren er brieven door het land gezonden aan de vrienden mijner

{==59==} {>>pagina-aanduiding<<}
muze, met welke van der vliet en anderen hadden afgesproken, dat hun berigt zoude gegeven worden, wanneer ik zoude aangekomen zijn; zelfs van de Zuiderzee was alleen om mijnentwil, in weerwil van de lange reis, de schrijver van de Opuscules de Jeunesse, van kneppelhout, een rijk man, hier heen gekomen. Ik vond hier eene menigte kunstenaren, zoo wel litteratoren als schilders en tooneelspelers. Gedurende den maaltijd, aan de met bloemen versierde groote tafel, werden toasten gebragt en toespraken gehouden. Inzonderheid trof mij een toast van van der vliet: ‘Aan Vader collin te Koopenhagen, den edelen man, die andersen als een zoon opgenomen heeft. Twee Koningen,’ zeide hij, en wendde zich daarop tot mij, ‘Koning christiaan VIII en frederik wilhelm van Pruissen, hebben ieder u eene orde gegeven; wanneer deze eenmal op uwe kist zullen gelegd worden, dan geve God u, voor uwe vrome sprookjes, de schoonste orde, de eere-kroon des onsterfelijken levens’ (*).
Er was een, die sprak over de betrekking tusschen Holland en Denemarken, met opzigt tot taal en geschiedenis. Een der schilders, die schoone teekeningen geleverd had tot mijn Billedbog, bragt een toast voor mij uit als schilder. Kneppelhout gaf in het Fransch een toast aan de vrijheid in vorm en phantasie. Er werden gezangen gezongen, humoristische gedichten voorgedragen, en dewijl ik nog geen denkbeeld had van Hollandsche schouwspelen en tragediën, gaf de beroemde Haagsche treurspeler peeters het geheele gevangenis-tooneel van schravenwerths Tasso. Ik verstond er geen woord van, maar ik gevoelde de waarheid, waarmede het gegeven werd, en nog nooit heb ik eene voortreffelijker mimiek gezien; het was als of de kunstenaar verbleekte en bloosde; hij scheen zelfs over het bloed in zijne wangen magt te hebben; de

{==60==} {>>pagina-aanduiding<<}
geheele verzameling barstte in een jubelend applaudissement uit. Schoone zangen werden er gezongen; inzonderheid werd ik getroffen door de melodie van, en de geestdrift bij den nationalen zang: ‘Wien Neêrlands bloed!’ Het was een van de meest vereerende avonden mijns levens. In Zweden en Holland culmineerde, dunkt mij, de uitdrukking van de grootste hulde, die mij ten deele viel; God, die de harten kent, weet hoe nederig het mijne was. Het is een zegen, te kunnen uitweenen van dank en vreugde. De volgende dag werd in de vrije lucht doorgebragt; kneppelhout voerde mij naar ‘het Bosch’, alwaar de wandeling door muziek verhoogd werd; voorbij schoone, groene weiden, langs idyllische wegen, met rijke buitenplaatsen, zagen wij ‘Leyden’, uitgestrekt voor ons. Wij begaven ons verder, en reden zoo naar het vlek Scheveningen, dat echter door hooge duinen en dijken tegen de Noordzee beschermd werd. Hier, aan de Table d'hôte in het badhuis, bragt weder een kleine vriendenkring toasten uit op kunst en poëzij, op Denemarken en Holland. Visschersschepen lagen langs de kust, de muziek klonk, de zee golfde; het was mij hier zoo wèl, het was een heerlijke avond.
Toen ik den volgenden morgen den Haag verlaten zoude, bragt de vrouw van den logementhouder mij eene menigte couranten, waarin het te mijner eere gehouden feest beschreven stond. Een paar van de vrienden, die ik lief gekregen had, en van welke ik met weemoed scheidde, onzeker of wij elkander in deze wereld weder zouden ontmoeten, begeleidden mij naar den spoorwagen.
Rotterdam was mij de eerste, regt bedrijvige Hollandsche stad, veel meer dan Amsterdam. Vele en groote schepen lagen in de breede grachten; kleine, bont gekleurde jachten, alwaar de vrouw aan het roer stond, zoo al niet met muilen en sporen, zoo als in het liedje van ‘De Jongeheer Pedessen’, maar toch aan het roer, terwijl de schipper zijne pijp lag te rooken. Alles scheen hier handel en bedrijvigheid. Eene van de oudste Hollandsche stoombooten, een ware stoom-slak, de ‘Batavier’, vertrok den volgenden morgen naar Londen, en ik nam ook plaats. Het schip was sterk geladen, en boven scheepsboord uit stonden groote manden met kersen opgestapeld; eene menigte landverhuizers naar Amerika was bovenop, de kinderen speelden vrolijk; hier ging een Duitscher, dik als

{==61==} {>>pagina-aanduiding<<}
falstaff, op en neder met zijne magere, reeds half zeezieke vrouw, die huiverde voor het oogenblik, dat wij de Maas verlaten en de Noordzee instoomen zouden; hare lippen beefden even als zij zelve, niettegenstaande zij een met groote banden vastgemaakte deken omhad; het was reeds ebbe, en er gingen acht uren voorbij, alvorens wij de Noordzee inkwamen; het lage Holland scheen al dieper en dieper te zinken in de grijsgele zee, en toen de zon onder ging, zocht ook ik mijne kooi op.





Pompeji.

Door dr. P.A. Koppius.

II.

Gelijk alle Romeinsche steden, had ook Pompeji vele publieke gebouwen. Alleen in het ontbloote derde gedeelte der stad heeft men acht tempels ontdekt, wat eenig regt zou geven om haar in 't geheel een twintigtal toe te kennen. Doch men vindt deze heiligdommen schier uitsluitend op of zeer nabij de twee marktplaatsen, de groote en de driehoekige Markten, te weten: vijf in den omtrek der groote en drie in dien van de driehoekige Markt. Hieruit schijnt men te moeten besluiten, dat de nog bedolven deelen naar evenredigheid weinige tempels meer zullen bevatten. Geleerde onderzoekers der Pompejische bouwvallen hebben gemeend, dat de driehoekige Markt, een hoog plein, nabij het Theater en het soldaten-kwartier of de kazerne gelegen, en grenzende aan de vervallen Zuider stads-muur, oorspronkelijk hare burgt of citadel geweest is, en dat zij van dáár af, als plagt te geschieden, begonnen is bebouwd te worden. Aldaar vindt men dan ook de overblijfsels van een tempel, geheel in Griekschen, dat is hier, vóór-Romeinschen, stijl, zonder dat men er tot dus ver in geslaagd is te vernemen, aan welke Godheid hij was toegewijd. Gau onderstelt, dat het een tempel van neptunus is geweest, omdat de Pompejers zich op de scheepvaart toelegden, en men van deze plaats een ruim gezigt heeft in de zee. Deze tempel is de meest verwoeste van allen. Misschien was het reeds eene grootendeels opgeruimde ruïne bij den ondergang

{==62==} {>>pagina-aanduiding<<}
der stad. Maar tegen deze gissing kan men stellen, dat het gebouw, als gelegen op het verhevenste terrein der stad, het minst door de asch bedekt en het meest door den wind ontbloot is geworden, dat het bij gevolg aan de latere geslachten de eerste gelegenheid verschaft heeft, om zijne steenen en puinen weg te voeren en tot andere einden te gebruiken. Hoe het zij, deze zoogenaamde ‘Grieksche’ tempel was een der eersten, die ontdekt zijn, namelijk in 1767-69, en behoort tot die gedenkteekenen, welke den schraalsten oogst aan de Oudheidkenners leverden.
Veel belangrijker is in dit opzigt de isis-tempel, allernaast het Theater, waarvan bulwer in zijn roman: ‘De laatste dagen van Pompeji’, zoo meesterlijk partij heeft getrokken. Reeds ten tijde van sulla's dictatorschap drong de eerdienst der Egyptische isis alom in Italië door. Een vergaan opschrift boven de zijpoort des tempels, waarvan echter de kopij te Napels in 't Museum is, leert ons, dat het oorspronkelijke gebouw door de geduchte aardbeving van het jaar 63 geheel gesloopt was, maar dat bijzonder de mildheid van nonnius popidius celsinus den nieuwen tempel van gronds af had hersteld en aan de eerdienst teruggegeven. Deze dienst bloeide nog ten volle tijdens de bedelving der stad. De isis-priesters zijn zoo lang mogelijk getrouw op hunnen post gebleven, want vele hunner lijken, beladen met allerlei kostbare en eigenaardige gereedschappen, werden er, òf in, òf zeer nabij den tempel opgegraven. Het beeld der Godin, wel klein, maar uitstekend bewerkt en goed bewaard gebleven, is door de Napelsche regering in haar Museum geplaatst. Zij heeft echter eene volmaakt gelijkende kopij in gyps aan Pompeji teruggegeven en in den mercurius-tempel gesteld. Het beeld is ongeveer 66 Ned. duimen hoog, het gelaat en de hairen dragen duidelijke blijken van schilderwerk. De laatste, omgeven met eene losse bloem-guirlande, hangen in lange en fijne lokken op den rug. De zeer fijne en aan het beeld gelijmde draperiën hebben eene ligte purper-kleur, en zijn hier en daar met vergulde figuren versierd. In hare regterhand houdt de Godin een sistrum, een aan hare dienst bijzonder eigen geluidgevend metalen instrument, en in de linkerhand een kruis met een handvatsel, het Egyptische zinnebeeld der onsterfelijkheid,

{==63==} {>>pagina-aanduiding<<}
of des goddelijken levens (*). De muren van het binnenste heiligdom waren versierd met stucadoorwerk, en aan elke der drie zijden, buiten die van den ingang, met drie fraaije consoles, welke voor kleine beelden of bustes bestemd waren, die echter niet gevonden zijn. Op den vloer vond men twee menschenschedels, daarbij in twee kistjes van verbrand hout verschillende gouden voorwerpen, onder anderen een zeer fijn bewerkt kopje, van de gedaante als onze theekopjes, en twee schoone bronzen kandelaren. Voor den tempel, regts en links van den grooten trap, stonden, op twee kleine voetstukken, de beroemde tabuloe Isiacoe of isis-platen. De eene was echter bij de ontblooting verbrijzeld en onkenbaar; de andere, 1,52 Ned. ellen hoog en 0,44 breed, bevindt zich in het Museum te Napels. Op deze zijn aan de bovenzijde veertien figuren gegraveerd, waarvan dertien eerbiedig gekeerd zijn naar de veertiende, die iets grooter is, en osiris, de echtgenoot van isis, blijkt te zijn. Onder deze voorstelling zijn twintig hiëroglyphische regels, waarin champollion eene aanroeping aan osiris en isis gelezen heeft. Aan de
linker voorzijde van het binnenste voorhof ziet men een zeer goed geconserveerd klein gebouw, met vijf nette bas-reliefs ‘en stuc’, voorstellende: 1o. biddende ingewijden; 2o. mars en venus; 3o. mercurius en eene nymf; 4o. liefde-goden; 5o. dolfijnen en geniën. Het bevat eene kuip, waarin men met een steenen trap neêrdaalt. Bonnucci meent, dat het gediend heeft tot de reinigings-baden der ingewijden in de isis-dienst, wat hoogst waarschijnlijk is. - Achter den tempel is eene zeer groote zaal, welke men uit het voorhof door vijf bogen kon binnengaan. De omtrek dezer zaal is grooter, dan die van den eigenlijken tempel. Zij schijnt vrij zeker de plaats geweest te zijn, waar de mysteriën of geheime plegtigheden, alleen voor de ingewijden toegankelijk,

{==64==} {>>pagina-aanduiding<<}
gevierd werden. Bij die gelegenheden zullen de vijf boogpoorten wel zoo gesloten zijn geweest, dat geen onheilig oog de verborgene godsdienst bespieden kon. Vele schilderijen en voorwerpen, die er gevonden zijn, maar thans meest alle het Museum te Napels versieren, bevestigen deze meening. De schilderijen toch stelden voor: 1o. isis met een sistrum, 2o. anubis met den hondskop, de zoon van osiris en nephthys, de Godenwachter, 3o. verscheidene priesters met palmtakken en koren-airen, 4o. Uraeussen of gekuifde slangen, die men op de Egyptische gedenkteekenen veel aantreft als hoofdtooisel van osiris, 5o. Ibissen, heilige vogels der Egyptenaren, 6o. Nijlpaarden, 7o. lotusbloemen, enz. Van daar zijn ook afkomstig eene prachtige bronzen kom, met zilveren platen opgelegd, 85 Ned. duimen wijd, op een marmeren voet; voorts een sierlijke bronzen drievoet, rustende op sphinxen, alsmede een groen porseleinen beeldje, zittende met de handen op de knieën en in ligte kleeding. Aan de linkerzijde van het voorhof bevonden zich verscheidene vertrekken tot bijzonder gebruik der priesters. Aldaar was ook hunne keuken, op wier fornuizen men nog eijeren en vischgraten aantrof. Achter de keuken ontdekte men op een trap verscheidene lijken van isis-priesters, die daar op hunne vlugt verstikt waren. In een dezer vertrekken was een priester begonnen den muur met een ijzeren stang te doorboren, doch was nog niet ver met zijnen arbeid gevorderd, toen de dood hem overviel. Andere isis-priesters, die eerder gevlugt waren, werden verpletterd onder de instortende zuilengalerijen van de driehoekige Markt. Een hunner droeg om zijn been twee in elkander gevlochten ringen, den grootsten van brons, den kleinsten
van zilver. Buitendien vond men om hen heen 197 muntstukken, een klein zilveren plaatje, waarop de beelden van bacchus en isis gegraveerd waren, zilveren vasen, een sistrum, een kleinen emmer met bas-reliefs, doelende op de isis-dienst; voorts eenige ornamenten en bladen van goud, die ongetwijfeld tot het toilet der godin behoord hadden.
Wij kunnen ons niet ophouden met eene uitvoerige beschrijving aller tempels te Pompeji, naardien het doel van dit artikel alleen is, om onze lezers in maar enkele bijzonderheden van de hooge belangrijkheid der ontdekkingen in de herleefde dooden-stad te overtuigen. Wij gaan dan met stilzwijgen

{==65==} {>>pagina-aanduiding<<}
voorbij dien kleinen tempel, bekend onder den naam van ‘jupiter en juno’, alhoewel de groote menigte van toegewijde armen, handen, voeten, enz. van gebakken steen, die er gevonden zijn, een vrij zeker bewijs leveren, dat de twee van hunne voetstukken gevallen en verbrijzelde baksteenen beelden eens Gods en eener Godin die van esculapius en hygiea geweest zijn. Wij zwijgen evenzeer van dien fraaijen tempel, welke op de groote Markt geplaatst, een der heerlijkste sieraden van dit voortreffelijke plein moet geweest zijn, en die met den meesten grond den naam van jupiter draagt. Zeer nabij dezen, aan de linkerzijde der groote Markt, bevond zich de grootste aller Pompejische tempels, die van venus. Wel is waar, nog wordt er strijd gevoerd over de Godheid, die hier is vereerd geworden, maar vrij algemeen vereenigt men zich in dat gevoelen, waaraan het gebouw zijn naam te danken heeft. Venus toch was de beschermgodin der stad, en droeg in talrijke inscriptiën de bijnamen Physica en Pompejana. Toen sulla eene kolonie van zijne trouwe legioenssoldaten in het ook gewis met andere Campanische steden uitgemoorde Pompeji zond, gaf hij der stad den officiëlen naam van ‘Colonia Veneria Cornelia’, dien wij zouden kunnen vertalen als: ‘De Kolonie van cornelius [sulla] in de venus-stad’. Waarom zou de grootste tempel, gebouwd op de aanzienlijkste plaats, althans voor zoo ver wij beide kennen, niet gewijd geweest zijn aan de stads-godin bij uitnemendheid? Wie echter in dit gedenkteeken vele mythologische of zinnebeeldige merkteekenen van de liefde-godin verwacht, zal zich zeer bedrogen vinden. Aan de binnenzijde der galerijen van het voorhof waren de muren bedekt met levendig
gekleurde schilderijen, meest van landschappen, fabrijken en binnenhuizen met figuren, aan welke de gril des schilders menschenhoofden en kinderen-rompen gegeven heeft, die met elkander spelen, - of krokodillen bestrijden, of bezig zijn met allerlei huiswerk. Vóór men het gebouw als tempel herkende, gaven deze caricaturen aanleiding tot den naam, dien het lang gedragen heeft: ‘huis der dwergen’. Bovendien vond men er (hoewel de beste stukken naar Napels verhuisd zijn, en de mindere schier alle door invloed van lucht en zonlicht onkenbaar zijn geworden) drie historische voorstellingen: 1o. achilles en agamemnon, 2o. achilles, hector's lijk achter zijnen

{==66==} {>>pagina-aanduiding<<}
wagen slepende, en 3o. priamus, achilles biddende om het lijk zijns zoons. Overigens leverde de opdelving geenszins die belangrijke resultaten op, als, b.v., die van den isis-tempel, en die men billijkerwijze bij een zoo groot gebouw mogt verwachten. De reden hiervoor schijnt eenvoudig deze te zijn. De overblijfselen dragen menigvuldige blijken van de nog niet geheel herstelde schade in het jaar 63 geleden, en daarom wachtte men tot de voltooijing van dat groote werk, om de schutsgodes zoo te vereeren, als zij in een Pompejisch oog verdiende.
Een andere, veel kleiner tempel met een uitstekend geconserveerd, prachtig wit marmeren altaar, aan de overzijde der groote Markt gelegen, en den naam ‘tempel van mercurius’ (*) dragende, zal ons niet doen binnengaan om zijne merkwaardigheden van naderbij te bezien. Wij gaan het raadhuis, Curia, voorbij, en bevinden ons bij de schoone overblijfselen van een prachtigen koepel, dien men vroeger het Pantheon, doch nu met meer grond den augustus-tempel heeft genoemd. Het is toch zeker, dat er hier en daar ter eere der vergoodde Keizers, dank het gevlei dier kruipende eeuw, prachtige tempelgebouwen verrezen, en dat de aanzienlijkste mannen het zich eene eere rekenden, het priester-ambt van den God julius (cesar), of den God augustus te bekleeden. In Pompeji althans wordt het op de graftomben van arrius diomedes, munatius, nistacidius en calventius min of meer met zekeren ophef vermeld, dat zij Augustales of priesters van den tot God verheven augustus geweest zijn. Ook vele andere opschriften bewijzen, dat de ongelukkige stad een aanzienlijk Augusteum of augustus-tempel gehad heeft. Dat men grond heeft om dezen augustus-tempel weder te vinden in dien koepel met zijne bijgebouwen, dien wij thans beschrijven, moge uit het volgende blijken. Achter den koepel, aan den achtermuur van het voorhof is een heiligdom of tempeltje in den gewonen vorm aangebragt, langwerpig vierkant,
in twee afdeelingen gescheiden,

{==67==} {>>pagina-aanduiding<<}
en vijf trappen hoog. Jammer, dat dit kleine gebouw, even zoo wel als het groote, zoo veel geleden heeft. Intusschen bevat de voorste afdeeling voortreffelijk schilderwerk, hoewel het ons weinig leert omtrent de bestemming van het geheel. Regts op den muur ziet men eene zittende figuur met een thyrsus (bacchanten-staf), en een naakten held, gewapend met lans en schild. Links op den tegenover staanden muur is ook eene fraaije, maar zeer geschonden afbeelding van een held. Gaat men in het binnenste vertrek van het tempeltje, dan ziet men tegenover den ingang een wit marmeren voetstuk, waarop een beeld gestaan heeft, dat echter tot geheele onkenbaarheid verbrijzeld is geworden, behalve alleen een arm met een wereldbol in de hand, het tamelijk zekere zinnebeeld van de keizerlijke waardigheid. Dit achter-tempeltje was dus vrij zeker aan een Keizer geheiligd. Vier nissen om het hoofdbeeld moeten de beelden der naaste leden van de keizerlijke familie bevat hebben. Van twee alleen vond men overblijfselen, van een mannelijk en een vrouwelijk beeld. Het tweede, hoe ook beschadigd, bijzonder door het verlies van den regter voorarm, is niet te min een der heerlijkste kunstgewrochten, welke de bouwvallen van Pompeji hebben opgeleverd; de kleeding vooral verraadt de hand des meesters. Men heeft in dit beeld livia, en in het andere drusus willen zien, beide met het volste regt, wanneer, namelijk, het beeld met den wereldbol augustus is. - Als breton den toestand, waarin de tempel ontbloot is geworden, wel overweegt, dan gelooft hij vrij zeker, dat het gebouw, en wel vooral zijn voorhof, in het jaar 79 nog niet afgewerkt is geweest. Dit kan ons te minder bevreemden, wanneer wij bedenken, dat er toen slechts 65 jaren sedert den dood des beroemden Keizers waren verloopen, dat er zoo wel tot het formeren van een plan om te bouwen, als tot het bijeen brengen der noodige fondsen en
materialen, enz. enz. zeer ligt een 20 à 30 jaren konden besteed worden, en dat in de overige 35 à 40 jaren niet alles met even veel energie geschiedde, daar in de laatste 16 jaren van Pompeji's bestaan ook de andere door aardbeving verwoeste tempels veel geld en zorg vereischten. - Eene groote vermaardheid ontving de tempel van augustus, behalve door de reeds genoemde kunstwerken, vooral door de fraaije schilderijen, die de muren van het voorhof versierden. Daaronder

{==68==} {>>pagina-aanduiding<<}
behooren: 1o. ulysses en penelope, 2o. theseus, het zwaard ontdekkende van zijnen vader egeus, 3o. amor en psyche, 4o. een krijgsman, gekroond door de overwinning, 5o. eene op de lier spelende vrouw, 6o. de vergoding eener vrouw, die op de schouders van een gevleugelden genius ten hemel vaart, 7o. en 8o. dansende amor's, die verschillende muzijk-instrumenten bespelen en den arend van jupiter voederen, 9o. phryxus op den ram, 10o. de kindschheid van romulus en remus; en voorts eene menigte zeestukken, landschappen, jagten, wedrennen met wagens, groepen van vruchten, wild, vleesch, enz. enz. Links van den ingang aan den noorder-muur van het voorhof heeft men twaalf kleine winkels ontdekt, die op de straat (straat der Augustalen geheeten), maar niet op het binnenplein van den tempel uitkomen. Men trof daarin aan: eene menigte glazen flesschen, bevattende ingelegde vruchten, als: druiven, vijgen, pruimen, kastanjes, bovendien een voorraad van hennipzaad en linzen, ook balansen, handmolens voor den pastei- en broodbakker, vier sistrum's, drie strigiles of huidschrabbers, bij het baden gebruikt wordende, twee schrijftoestellen, eene keurig bewerkte groote kruik met vier handvatsels, eene lamp met drie tuiten, hangende aan drie kettingjes, een schoonen kop van Oostersch albast, verscheidene bronzen beeldjes, onder anderen een van den Roem met gouden armbanden; nog drie ringen en een kleinen kroes van goud; eindelijk eene hoeveelheid gemunt geld. In een dezer winkels, die in 1829 onder de oogen des Konings van Beijeren
geopend werden, vond men alleen 550 kleine en verscheidene grootere glazen flesschen en vazen, benevens kleine gewigten. Waarschijnlijk werden deze winkels ten voordeele van den tempel verpacht, en konden wegens hunne nabijheid van de groote Markt en de meeste publieke plaatsen veel aftrek hebben, en de inkomsten van het Augusteum aanmerkelijk vermeerderen.
Niet ver van hier, aan de zoogenaamde ‘Marktstraat’, lag een kleine tempel van fortuna, door eenen marcus tullius, marcuszoon, op eigen grond en op eigen kosten gebouwd. Wij maken er alleen melding van wegens den beroemden naam van m. tullius cicero, die zich daaraan verbindt. Het is toch overbekend, dat de groote schrijver en redenaar goederen te Pompeji had, terwijl vooral de in dezen tempel gevonden opschriften ons overtuigen, dat de familie tullia rijk en geëerd

{==69==} {>>pagina-aanduiding<<}
was in deze provincie-stad. Hier waren ook nog twee beelden in zeer goeden staat, van eene vrouw met een lang kleed (tunica talaris), gezoomd met een goud-en-rood borduursel, en van een overheidspersoon in eene purperen toga, dien velen voor cicero zelven houden. In allen gevalle behoeft men naauwelijks te twijfelen, of het zijn beelden van leden zijner familie.
Ons bestek laat niet toe om in vele uitweidingen ons te begeven. Hadden wij het geluk ooggetuigen te zijn van de hier aangestipte merkwaardigheden, wij zouden den lezer gewis verschillende aandoeningen en overdenkingen niet hebben kunnen verzwijgen. Doch ook bij de eenvoudige vermelding van het geschrevene over de Pompejische tempels peinst de geest onwillekeurig na, en vergelijkt de Christelijke negentiende eeuw met de Heidensche eerste onzer tijdrekening. Ja, het Christendom heeft waarlijk als een andere Vesuvius zoo vele godsdiensten, van de overoude isis-dienst tot de nagelnieuwe augustus-dienst, onder de asch der eeuwen begraven. Dat konden de in hun geloof vrome en godsdienstige Pompejische priesters, zelfs in de doodsure, niet vooruitzien. Geen rijke holconius, of wie ook hier of elders als priester zijnen augustus diende, kon denken, dat binnen korten tijd de naam van den timmerman uit Nazareth, die onder de regering des vergoden Keizers te Bethlehem geboren was, den naam van isis, van augustus, van alle vroegere of latere Goden der Oudheid zou overschaduwen en overtreffen. Want de naam van jezus is boven alle namen. En toch, hoe veel der godsdienstige begrippen en gebruiken, die wij in de Pompejische tempels ontdekken, is met veranderde namen in het Christendom van Zuidelijk Europa overgegaan! Wanneer zal daar eene lang miskende godsdienst in geest en waarheid zegevieren; wanneer daar het volle licht van de zon der geregtigheid schijnen, zonder menschen-vergoding, zonder eene geestdoodende symboliek, zonder beeldendienst?

Van het godsdienstige leven gaan wij over tot het publieke en maatschappelijke leven in het verlaten Pompeji. Het spreekt van zelf, dat wie eenigzins met de Romeinsche geschiedenis bekend is, in de opgedolven gedenkteekenen niet meer zoeken zal de werken dier trotsche republikeinen, welke de Oude Wereld hebben bedwongen en van gedaante veranderd. Wat

{==70==} {>>pagina-aanduiding<<}
men het ‘Raadhuis’, Curia, pleegt te noemen, is ten minste door de verwoesting zoo geheel onkenbaar geworden, dat alleen zijne ligging aan de groote Markt gegronde aanleiding heeft gegeven om het aldus te heeten. De omvang is buitendien klein, en wordt hoofdzakelijk ingenomen door eene groote zaal van 20 Ned. ellen lang en 18 breed. Wanneer het later bewezen mogt worden, dat de hedendaagsche benaming juist is, dan zal men zich kunnen overtuigen van de geringe waarde, welke de Pompejers aan hunne oorspronkelijk republikeinsche instellingen hechtten. Trouwens, was reeds in cicero's tijd, omstreeks 140 jaren vroeger (*), al hun wezenlijk gemeentebestuur in het republikeinsche Rome opgenomen, nog veel meer moest dit het geval zijn in het keizerlijke Rome, tijdens de verwoesting. Wel bestaat allezins de mogelijkheid, dat in de niet ontbloote deelen der stad nog een prachtig Raadhuis begraven ligt. Wij gelooven echter, dat niet ligt elders eene geschiktere plaats daarvoor zal te vinden zijn. Vitruvius althans telt onder de kenmerkende eigenschappen van de groote Markt in eene stad van zijnen tijd, dat zij omringd was van de schoonste gebouwen, de Basilica's, het Raadhuis, het Schathuis en de Gevangenissen. Nu hebben wij reeds gemeld, dat de Pompejische groote Markt prijkte met vier tempels, van jupiter, venus, mercurius en augustus. Wij voegen er bij, dat er bovendien aan gebouwd waren eene Basilica, eene gevangenis, een gebouw voor publieke maten (waag?), eene Poecile (galerij van schilderstukken, betreffende de geschiedenis der stad), drie geregtshoven, eene openbare school en eene Chalcidica (het gebouw van eumachia). Men kan zich dus naauwelijks
anders voorstellen, of het eenige gebouw, dat er nog overblijft, welks bestemming onbekend is, en dat juist geene stellige bewijzen van het tegendeel oplevert, was het Raadhuis. Daar waren derhalve genoeg openbare gestichten aan de groote Markt, waar de burgerij, als het vereischt werd, in volksvergaderingen kon te zamen komen, vooral wanneer men bedenkt, dat de drie zijden van het ruime plein, dat 157 Ned. ellen lang was en 33 breed, met overdekte zuilengalerijen voorzien waren. Bijzonder schijnen de Basilica en de Chalcidica bestemd geweest te zijn om het gebrek aan ruimte of pracht van het Raadhuis te vergoeden.

{==71==} {>>pagina-aanduiding<<}

De Basilica, een gebouw, 't welk zijn naam ontleent aan de koninklijke opwachtings-plaatsen der Grieksch-Macedonische Konings-hoven, doch dien later aan groote Christelijke kerken schonk, - de Basilica plagt in de tijden van Pompeji's verwoesting tot verzamelplaats te dienen voor het behandelen van staatszaken, tot beoordeeling en beslissing van minder gewigtige regtsgeschillen, tot gehoorzaal voor philosophen en andere wetenschappelijke mannen, tot handelplaats voor kooplieden, enz. Het verwoeste gebouw, 't welk te Pompeji, blijkens een opschrift, dezen naam droeg, stond aan den Zuid-West-hoek der groote Markt, ter lengte van 67 en breedte van 27,35 Ned. ellen. Van de Markt trad men het binnen door vijf poorten in het rijk versierde front, welke gesloten konden worden, en bevond zich in een voorportaal van 4½ tot 5 Ned. ellen breedte, dat van het eigenlijke gebouw gescheiden werd door een breeden steenen trap van vier treden, waarop weder pilaren stonden, die vijf doorgangen lieten. Vervolgens kwam men in eene langwerpig vierkante ruimte, waarvan het midden met 28 kolommen omringd, en dieper gevloerd was, dan de omtrek. Men vindt hier dus het tegendeel van de Basilica, zoo als vitruvius haar beschrijft, en de elders gevonden overblijfselen van dit soort van gebouwen bevestigen, namelijk, dat het midden niet overdekt was met een hooger dak dan de buitenzijden. Vele en veelsoortige schilderijen, beelden van goden en menschen, menigte gekraste opschriften van geestige of laffe bezoekers werden bij de ontblooting, doch schier nooit gaaf, aangetroffen. Achter in het gebouw was eene tribune, waarop buiten twijfel de magistraat (duumvir) zijne verheven zitplaats (sella curulis) had om audiëntie te geven.
Aan eene andere zijde van de groote Markt, schuins tegenover de Basilica, stond een aanzienlijk gesticht, hetwelk, blijkens een herhaald opschrift, eene Chalcidica was, voorzien met eene crypta en galerijen, gesticht op eigen kosten door de priesteres eumachia en haren zoon marcus numister fronto, en toegewijd aan de Eendragt en de Vroomheid (Concordia en Pietas). Dit prachtig, hoewel ontzettend verwoest gebouw diende naar alle waarschijnlijkheid tot dezelfde einden als de Basilica, namelijk tot beurs, tot vredegeregt, tot bazar, tot verkoophuis, tot wandelplaats, tot gehoorzaal, en tot zoo vele

{==72==} {>>pagina-aanduiding<<}
andere dingen van dezen aard, die thans in de steden meer afzonderlijk en minder publiek geschieden. Het ruime en breede voorportaal was de eigenlijke Chalcidica, daarop volgde eene overdekte zuilen-galerij, welke eene langwerpig vierkante, opene binnenplaats omgaf, en buiten om deze een digte gang, die zijn licht ontving door bewegelijke, op de galerij en de binnenplaats uitziende vensters. De digte gang was de crypta, en met deze ontdekking heeft een duister woord in de geschriften der Oudheid eene duidelijke beteekenis gekregen. Hij diende ongetwijfeld aan de handelaars, om er des winters of bij ongunstig weder zaken te doen, waartoe des zomers en bij goed weder de binnenste galerij en de binnenplaats gebezigd werden. Aan den achtermuur dezer crypta stond in het midden eene vierkante, groen en rood geverwde nis, waarin een voetstuk met het standbeeld der stichteres. Dit beeld is naar Napels in het Museum gevoerd, en zijne plaats vervangen door eene gypsen kopij. Breton zegt er van: ‘Deze figuur is gewis naar de natuur afgebeeld. Het hoofd heeft alle eigenschappen van een portret. Het gelaat drukt iets lijdends en zwaarmoedigs uit; hare oogen schijnen met smart rond te waren over de puinhoopen van dit gebouw, haar werk, en van deze stad, hare woonplaats.’ In 1820 werd dit fraaije marmeren beeld ontdekt; het is meer dan levensgroot, en vertoont in de plooijen der draperie nog de oorspronkelijke roode kleuren, waarmede het beschilderd was. Op het voetstuk leest men:
‘Eumachiae L.F.

Sacerd. Publ.

Fullones.’

‘Aan eumachia, lucius-dochter, de openbare priesteres, de lakenvollers.’ Hieruit wil men, en naar het schijnt met goede redenen, beweren, dat het gebouw vooral de zetel is geweest van den handel en het bedrijf der fullones, of lakenfabrijkanten, die, volgens hetgeen daarvan is op te maken uit de ruïnen van een ander gebouw, de Fullonica of lakenfabrijk, te Pompeji magtig en rijk zijn geweest. Het was als 't ware de beurs van het aanzienlijkste gild; op de tribunes, die er gevonden werden, ventten de uitroepers naar het monster of staal de manufacturen uit. In een fraai halfrond, aan de voeten

{==73==} {>>pagina-aanduiding<<}
der Godinnen de Eendragt en de Vroomheid, waren de gildemeesters of oldermannen gezeten, om de marktzaken te regelen, de stoffen goed of af te keuren, enz. De kuipen, die op de opene binnenplaats gevonden zijn, waren gewis met water gevuld, en dit werd weder gebruikt tot het beproeven van onderscheidene handels-artikelen, b.v. de verw der manufacturen, of zij vast genoeg was, enz.
Onze ruimte laat niet toe om alles te behandelen. Wij gaan dus de geregtshoven, de gevangenissen, enz. met stilzwijgen voorbij, om een oogenblik onze aandacht te wijden aan de openbare school. Deze lag ook aan de groote Markt, bevatte eene groote zaal, 21,25 Ned. ellen lang en 16,75 breed, met twee ingangen. Dat deze zeer vernielde zaal tot het onderwijs der jeugd is gebruikt geworden, wordt niet alleen bewezen uit de overgroote gelijkheid met de thans nog bestaande Oostersche scholen, maar ook uit eene met groote roode letters op den witten muur getrokken inscriptie, behelzende eene uitnoodiging van ‘verna en zijne scholieren’, aan den duumvir cajus capella. Bovendien is er eene geschikte standplaats voor de katheder, en vindt men er in den muur eene groote menigte kleine en lage nissen, om de boeken, mantels, of spijs-korfjes der kinderen te bergen.
Het volksleven der steden uit de klassieke Oudheid werd echter in latere tijden meer op de vermaken, dan op de staatkunde of het onderwijs en de wetenschappen gerigt. Reeds zijn er te Pompeji een groot Theater, een Odéon en een Amphitheater opgedolven. Doch vóór wij een naauwkeurigen blik slaan op deze gebouwen, wordt onze aandacht afgetrokken door een uitgestrekt vierkant gesticht, onmiddellijk bij het Theater en het Odéon, eene ruïne, die het eerst met zekere zorg is begonnen ontbloot te worden, en zelfs gedeeltelijk in den oorspronkelijken staat hersteld werd. Vele geleerden hebben over de bestemming van dit groote gesticht (55 Ned. ellen lang en 44 breed) verschillend gesproken en geoordeeld. Het schijnt evenwel boven alle bedenking verheven, dat wij hier een soldaten-kwartier, eene kazerne, voor ons hebben. Immers eene stad van die grootte als Pompeji, die met muren en torens versterkt was, moest steeds een belangrijk garnizoen binnen hare vesting hebben. En daar men in de hier gemelde ruïne het tuig voor een rijpaard, wapenen, helmen, bronzen scheen-
{==74==} {>>pagina-aanduiding<<}
platen, gevonden heeft; daar de keuken zóó was ingerigt, dat er te gelijk voor zeer vele menschen het middagmaal bereid kon worden; daar de gevangeniskamer voor harde, doch misschien korte straffen was ingerigt; daar er gelijkvloers en op de eerste verdieping te zamen ten minste een 80tal kleine kamers of cellen waren, behalve de grootere en fraaijer afgewerkte, en, eindelijk, daar er niet minder dan 63 lijken alleen in deze ruïne werden opgegraven, schijnt de bewering van garrucci, dat het eene zwaardvechters-school (ludus gladiatorius) geweest zou zijn, minder aannemelijk, maar het algemeen aangenomen gevoelen de waarheid te wezen. Het Napelsche Gouvernement heeft den Zuid-Oost-hoek doen herstellen, en ter woning gegeven aan de bewakers der stad. Bij die herstelling zag men
duidelijk, wat ook thans nog zeer wel te onderkennen is, dat de kamers op de eerste verdieping door middel van een doorloopend houten balcon met elkander gemeenschap hadden, op gelijke wijze als men dit thans veel ziet aan groote logementen. De gevangenis was kenbaar aan drie ongelukkigen, die er met de voeten in ijzers den dood vonden. Deze ijzers of boeijen zijn overgebragt naar het Museum te Napels, en vervangen door een grof bewerkt houten namaaksel. Zij bestonden uit 18 stukken ijzer, elk van ongeveer een palm hoog, loodregt met stevige nieten vastgeklonken in eene schuins-liggende plaat, en in het boveneind van ronde gaten voorzien, door welke een houten of ijzeren staaf zoo getrokken werd, dat de gevangenen, wier voeten in de tusschenruimten der loodregte staven besloten werden, alleen zitten of liggen konden (*). In de grootste kamer dezer ‘kazerne’ waren de muren versierd met geschilderde militaire tropheën; men vond ook dáár de straks vermelde wapentuigen: op een der helmen was de belegering van Troje fraai gewerkt. Daar naast in een vertrekje lag eene vreemdsoortige koperen trompet, waaraan zes ivoren met brons ingelegde fluitjes of mondstukken vastgehecht waren, alsmede een halsketting om het instrument te kunnen dragen. De kazerne

{==75==} {>>pagina-aanduiding<<}
had ook eene groote binnenplaats, 46,60 Ned. ellen lang en 34,80 breed. Vier-en-zeventig met gyps bekleede tufsteenen kolommen van de Dorische orde scheidden deze binnenplaats van de overdekte en geschilderde galerijen, buiten welke de bewoonde cellen en vertrekken, ten minste in twee verdiepingen waren aangebouwd. Gelijk er thans geene stad is of zij wordt door kleine en volwassen straatjongens met allerlei niet zeer deftige teekeningen op de muren versierd, zoo was het ook te Pompeji, en dat ziet men ook hier, in deze kazerne. Immers de muren dragen naast de wèl-uitgevoerde muur-schilderijen in de kalk zeer vele zulke caricaturen, gebrekkige croquis, of hoe men ze noemen wil, die omtrekken, de vruchten van ledige handen en hoofden, welke het allerminst er aan gedacht hebben om hun gekrabbel met het kunstwerk er naast te doen concurreren.
Doch wij begeven ons naar de zoo aanstonds genoemde en hoogst belangrijke bouwvallen. Het Theater of de groote Schouwburg, was ingerigt zoo als overal elders, in de gedaante van een diep halfrond met vaste steenen zitbanken, die zoo veel te hooger werden naar mate zij verder van het orchest en het tooneel verwijderd waren. De hoogste, derhalve de verste plaatsen waren, even als in onze paardenspellen of cirques, de minst geëerde, bij gevolg werden zij overgelaten aan de vrouwen, de slaven en de ‘in 't grijs gekleede mannen’ uit de heffe des volks. Eene wet van augustus gebood, dat de laagste en naast aan het orchest komende zitbanken als plaatsen der eere opengehouden moesten worden voor menschen van den hoogsten rang. Aldus had men het onderscheid van stand in den keizerlijk-Romeinschen tijd allertreffendst aangewezen. Hoe hooger gezeten, des te nader aan het canaille; hoe lager, des te meer bij de grooten. De oude Theaters waren niet overdekt, maar volgens plinius vonden de Campaniërs, de landslieden der Pompejers, het uit om zich tegen het branden der zon in het theater met uitgespannen zeilen te beschermen. Matrozen werden er toe gebruikt om met koorden en ringen, als in een oogwenk, de daarvoor gereed gehouden ontzaggelijke lappen zeildoek op en af te trekken. Men weet, dat onder de despotieke grillen van caligula behoorde om plotseling het Theater te Rome, gedurende de voorstellingen, te laten ontblooten, en alzoo de daarop

{==76==} {>>pagina-aanduiding<<}
niet voorbereide toeschouwers met de stekende zonnestralen te plagen. Te Rome werden soms onmetelijke kosten aan die overkleeden besteed. Cesar liet eens het geheele Amphitheater overdekken met een zijden weefsel, eene stof, welke toenmaals tegen het gewigt van goud verkocht werd. Nero deed zulk een purperen overkleed vervaardigen, waarvan het gouden borduurwerk den Zonnegod op zijn wagen voorstelde, omgeven van de maan en sterren. Langen tijd wist men zich de mogelijkheid niet te verklaren, hoe zulke verbazend groote kleeden als in een oogwenk eene ruimte, welke een 40, ja 100,000 menschen bevatten kon, bedekten. Hieromtrent geven echter de ruïnen van het Pompejische Theater belangrijke ophelderingen, alhoewel men ook den toestel, dáár gebezigd, niet volkomen begrijpt. Aldaar vond men ook, even buiten het Theater, op eene hoogte, een ronden waterbak, blijkbaar met het doel om, wat wij weten dat te Rome geschiedde, de toeschouwers door een fijnen stofregen van koel water te verfrisschen. De Romeinsche weelde had uitgevonden dat water met saffraan te kleuren en met essences te parfumeren. Het Theater te Pompeji was niet zeer groot, kon 5000 menschen bevatten, en was, volgens een opschrift in het tooneel aanwezig, op eigen kosten gesticht door m. holconius rufus en m. holconius celer tot versiering der stad.
Naast dit groote Theater, bestemd voor dramatisch kunstgenot, stond het kleinere of Odéon, dat maar omstreeks 1500 menschen bevatte en een overdekt locaal was. De inrigting was op kleinere schaal vrij gelijk aan die van het groote. Het was bestemd voor instrumentale of vocale concerten, declamatoria, enz. Eenige aldaar gevonden opschriften bewijzen, dat dit Odéon reeds 150 jaren vóór de verwoesting bestond.
Het Amphitheater, of de ovaalronde schouwburg, ligt in den uitersten Oosthoek der stad, op aanmerkelijken afstand van het opgedolven gedeelte. Het had ruimte voor 20,000 toeschouwers, en kwam in vorm overeen met het grootste overblijfsel van Romeinsche bouwkunst, het Colosseum te Rome, 't welk door vespasianus was gesticht en ingerigt voor een publiek van 87,000 menschen. De Amphitheaters dienden bijzonder voor het wreede vermaak der zwaardvechters-spelen, waarin de bloeddorstige Romein even veel behagen vond als de Spanjaard in zijn stieren- en de Engelschman in zijn hanen-
{==77==} {>>pagina-aanduiding<<}
gevecht. Ook werd er dikwijls in deze schouwburgen hetzij door zwaardvechters, hetzij door ter dood veroordeelden tegen verscheurende dieren gestreden, en onderscheidene annonces op de Albums te Pompeji kondigen bepaalde dagen aan, wanneer in het Amphitheater ‘gevechten’ (van menschen tegen menschen), of ‘jagten’ (van menschen tegen dieren) gehouden zullen worden, terwijl in sommige uitdrukkelijk vermeld wordt, dat het publiek deze onmenschelijke vermaken overdekt door zeilen genieten zal. Twee opschriften in dezen reusachtigen bouwval leeren den nazaat, dat het Amphitheater gesticht is voor eigen rekening, op eigen aan de stad afgestanen grond, door de twee magistraten c. quinctius valgus en m. porcius; terwijl uit andere opschriften bewezen schijnt te kunnen worden, dat het gebouw niet ouder was, dan de regering van augustus, en latere magistraten, bij gelegenheid hunner verkiezing, in plaats van volksfeesten te geven, verpligt waren mede te werken tot verfraaijing of voltooijing van het Amphitheater.

De scheikunde des dagelijkschen levens (*).

Oudtijds was de werkplaats van den chimist een geheimzinnig heiligdom, waar men proeven nam met donderpoeders,

{==78==} {>>pagina-aanduiding<<}
de middelen zocht om tin in goud te veranderen, of wanhopige pogingen aanwendde tot het daarstellen eener vloeistof magtig genoeg voor de oplossing aller ligchamen, zoo wel van het zeer smeltbare zout als het hardste graniet, of waar men zijn tijd verspilde met het distilleren van elixirs, welke de verraderlijke aanvallen des ouderdoms konden bezweren,

‘En 't onherstelbaar leed der jaren konden heelen.’ 

De scheikunde was inderdaad eene soort van zwarte tooverkunst, en wie zich er aan toewijdden werden tot dat soort van lieden gerekend, die voorgaven de toekomst in de sterren te kunnen lezen. Met zoo verheven zorgen belast, kon de scheikunde zich niet verlagen tot de nederige studie der eenvoudige werkelijkheden, waaruit ‘het dagelijksche leven’ bestaat. Even goed zou men hebben kunnen verwachten, dat de eerste Spaansche gelukzoekers het hadden opgegeven te zoeken naar het ‘Eldorado (gouden land)’, of de ‘Fontana della juvença (de bron der jeugd)’, om slechts het nederig einde hunner reizen te bereiken van Campèche-hout en siroop te koopen.
Thans houdt de scheikunde zich bezig met onderwerpen, die, hoe weinig zij plegen bestudeerd te worden, evenwel een aanhoudenden invloed oefenen op de gezondheid en het geluk van den mensch. De chimist doet zijn schootsvel voor en ontleedt naauwgezet het water dat wij drinken, het brood dat wij eten, het vleesch dat wij laten braden, de vochten die wij laten gisten. Hij geeft ons de weldadige sappen aan, die wij opnemen en verwerken moeten, en de vergiften, die wij moeten vermijden. Hij verklaart de zamenstelling der narcotische (verdoovende) stoffen, die wij met genot verzwelgen, en hij acht het niet beneden zijne waardigheid, zich te bemoeijen met de geuren, waarvan wij een afkeer hebben. Het resultaat van dit alles is bij uitnemendheid leerzaam. Wel ver van de étherische gewesten der poëzij te verlaten, wanneer wij de scheikunde naar de keuken, de eetzaal, of de brouwerij volgen, worden wij rondgeleid van wonder tot wonder, en de verrassingen ontspruiten voor onzen voet in eene waarlijk verbazende menigvuldigheid. Enkele der algemeenste feiten leggen in één oogwenk hun plebejisch gewaad af, en vertoonen zich in de uitstekendste wetenschappelijke schoonheid en de grootste belangrijkheid. Elk oogenblik bevindt men, dat onbeduidende

{==79==} {>>pagina-aanduiding<<}
beuzelingen, eenmaal ontdaan van de vuile korst, die hare oppervlakte bedekt, medailles zijn van de hoogste waarde en van de volmaaktste kunst. Wanneer dan een man, als Professor johnston, wiens werken eene Europesche vermaardheid verworven hebben, zijn waarnemenden geest en zijne zeldzame kennis aanwendt bij onderwerpen, die tot hiertoe schier altijd buiten elke diepe wetenschappelijke behandeling gebleven waren, dan zal de uitkomst wel bovenmate voldoende zijn. Het is mogelijk, dat de lezer niet alle zijne gevolgtrekkingen beaamt; maar zij zullen hem alle brengen tot de bewondering van den diepzinnigen geest, welke zoo vele huishoudelijke dingen heeft weten te verheerlijken, en zelfs over de algemeenste werkzaamheden van het dagelijksche leven de schitterendste kleuren der nieuwheid en der verrassing te verspreiden. De ‘Scheikunde des dagelijkschen levens’, geschreven in een gemakkelijken en boeijenden stijl, opgehelderd door feiten, wier kennis niet mogelijk is, dan ten koste van omslagtige nasporingen in tallooze reisbeschrijvingen en wetenschappelijke werken, is een der geschriften, die het duidelijkst bewijzen, dat de wetenschap populair gemaakt kan worden zonder oppervlakkig te zijn, en dat wie schrijft als een geleerde den lezer, die niet geheel in slaap wenscht te vallen, de verpligting niet oplegt om aanhoudend te geeuwen of tot den laatsten nieuwen roman weder te keeren.
Eene der bedoelingen van het werk is om de chemische verhoudingen te doen uitkomen, die er bestaan tusschen de als voedsel of prikkel gebruikte zelfstandigheden en de behoeften van het menschelijk organisme. Wie deze verhoudingen mogten betwijfelen, zullen wèl doen met allereerst het Hoofdstuk te bestuderen, getiteld: ‘Het ligchaam, dat wij voeden.’ Zij zullen dan een naauwkeurig begrip verwerven van de verwonderlijke bedoelingen, welke onze voeding zoekt te bereiken (*). De gastronomen leven om te eten; maar wij allen

{==80==} {>>pagina-aanduiding<<}
zijn genoodzaakt, bij alle onze matigheid, te eten om te leven. Men bedenke wel, dat zich te voeden hetzelfde is als een mensch van zich te maken. Het eten is de werkzaamheid, door welke het edelste der aardsche schepsels zich aanhoudend vernieuwt. Alle onze ledematen, alle onze organen zijn opgehoopt op onze tafelschotels. Wij zijn rondgediend op onze tafels vele en vele malen. Elk mensch is letterlijk eene massa van levend gemaakt vleesch; een zamenstel van ontelbare geregten; ieder onzer heeft gedîneerd van zijn eigen vleesch, gesoupeerd van zijn eigen vleesch, en, hoe wonderspreukig het schijne, ieder onzer is duizend en duizend malen door zijn eigen keel gegaan.
Er zijn weinige wonderen zoo verbazend als de veranderingen, welke aanhoudend in het menschelijk ligchaam voorvallen. Het streeft rusteloos naar zijne ontbinding; elke minuut sterven er eenige zijner deelen. Waarschijnlijk is het geheele gebouw afgebroken in weinige weken; zeker in weinige jaren. In den loop van een lang leven heeft een mensch verscheidene ligehamen afgebruikt even als hij vele kleederen heeft afgesleten. De elkander opvolgende bekleedsels, die wij bewoond hebben, kunnen denzelfden naam dragen en hetzelfde uiterlijk voorkomen hebben; maar uit een ontleedkundig oogpunt gezien, gelijken onze tegenwoordige ligchamen niets meer op die van ons als kinderen, dan wij gelijken op onze voorouders van vervlogen eeuwen. Door welke fijne mechanieke bewerking wordt ons voedsel zoo juist, zoo netjes in een inwendigen en onzigtbaren vorm gegoten, dat het onophoudelijk moet voortbrengen eene zelfde gegeven persoonlijkheid met alle bijzonderheden, die haar eigen zijn? Dat is een geheim, 't welk de wetenschap misschien nooit zal kunnen openbaren. De huizen van vleesch, die wij bewonen, worden, om zoo te spreken, steen voor steen afgebroken, doch even schielijk naar mate hunner vernieling weder opgebouwd. Ook hun huisraad

{==81==} {>>pagina-aanduiding<<}
wordt stuk voor stuk weggenomen en verwisseld. Het geheele gebouw is misschien in den loop van een jaar van boven tot beneden vernieuwd. En toch is het onmogelijk voor ons oog, deze werkzaamheid te ontdekken of de minste organische verandering in de bouworde van het zamenstel onzer ligchamen te bespeuren. Gelijk de werklieden, die aanhoudend doorwerken, hunnen arbeid verrigten zonder dat iemand het bespeurt, zoo bemerken wij niets van de afscheiding van elk stofdeeltje en zijne vervanging door een of meer nieuwe. De metselaars en timmerlieden binnen in ons rusten nooit één uur, maar wij hooren noch het geklop hunner hamers, noch het gekras hunner zagen. Nog buitengewoner is het, dat dezelfde organen, die in een aanhoudenden toestand van bedrijvigheid gehouden worden, zich stilzwijgend vernieuwen, zonder een oogenblik hunne werkzaamheden af te breken. Het hart herschept zich met het voedsel, dat wij nuttigen, zonder eene enkele klopping te verliezen, zonder een enkelen droppel bloed, dat het overhaalt, te laten vallen. Het oog verliest zich stuk voor stuk, en nieuwe glazen versieren weder de vensters van ons gezigt, zonder dat het een enkelen dag verduisterd wordt. Nieuwe magen volgen elkander op, zonder dat het noodig is de opening van het voedsel-kanaal te sluiten en ons van de spijsvertering te onthouden, tot dat de plaatsvervangende toestel behoorlijk werken kan. Dat eene woning aldus ter zelfder plaats eene andere woning van dezelfde gedaante en hetzelfde huisraad kan vervangen, is eene gedachte, even vreemd, als de voorstelling, dat de St. Paulus-kerk van Londen telken jare, zonder de aandacht te trekken, van de spits tot het fundament zou worden vernieuwd, en dat hare orgels, haar uurwerk en hare klokken plaats maakten voor andere, zonder te hebben opgehouden met spelen, gaan, of luiden.
Maar gelijk het ligchaam zamengesteld is uit zekere hoeveelheid grondstoffen, die verbonden zijn in zekere evenredigheden, zoo moet ook het voedsel, dat wij verbruiken, op eene bepaalde wijze de materialen bevatten voor zijne reconstructie. Ziedaar nog een ander verwonderlijk verschijnsel. Hoe is het gekomen, dat de menschen, die gedurende duizenden van jaren gegeten hebben in volslagen onwetendheid van hunne scheikundige bewerktuiging en van de noodzakelijke zamenstelling

{==82==} {>>pagina-aanduiding<<}
van hun voedsel, juist op die zelfstandigheden gevallen zijn, welke alle materialen bevatten, die noodig zijn tot de hernieuwing hunner personen? Salomo, met al zijne wijsheid, wist niets van fibrine, albumen, of caseïne (vezelstof, eiwitstof, kaas-stof). Apicius, met zijne volmaakte keuken-wetenschap, wist niet, dat zijne fijnste schotels, om eenigermate voedend te worden, grondstoffen moesten bevatten van eene bepaalde soort. De maag kan slechts een zeer gering deel van de ontelbare voortbrengselen der natuur verteren. Een Franschman, mercier genaamd, heeft beweerd, dat de scheikunde er eens toe komen zou, om uit alle ligchamen een voedend beginsel te trekken, en dat het eenmaal den menschen even gemakkelijk zou vallen hun voedsel te vinden, als het thans is water te scheppen uit de rivieren. Doctor armstrong zegt in zijne ‘Kunst om de gezondheid te bewaren’, dat er niets is of een gezond mensch kan het in bloed verkeeren. Maar dat is poëtische overdrijving. In eenvoudig proza beperkt zich onze spijskaart tot een betrekkelijk klein getal van vijftig of zestig aardsche elementen of eenvoudige ligchamen, die wij kennen; en het zou even nutteloos wezen, de overige te eten, als het nutteloos was voor midas aan een disch te zitten, die uitsluitend gedekt was met gouden geregten. De moeijelijkheid der vraag vermeerdert ook door verschillende oorzaken. Het zij voldoende onder anderen hier op te merkan, dat de grondstoffen, welke ons ligchaam behoeft, door ons niet worden opgenomen in een vrijen en onvermengden staat, dat wij, b.v., niet gebruiken zoo veel koolstof, zoo veel kalk, zoo veel zuurstof, enz. Die grondstoffen bevinden zich in ons voedsel zoo gebonden, zoo zamengesteld, dat de kok zoo min als de chimist, a priori redenerende, hun eene bestemming zou kunnen aanwijzen om uit te gaan uit de ontledende
werkzaamheden der maag, en in aanraking te komen met de organen van assimilatie. Uit een praktisch oogpunt beschouwd, schijnt dus het onderhoud onzer woning van vleesch en been de wisselvalligste zaak, die men zich verbeelden kan. Men veroorzaakt zich duizend moeiten, om een dagelijkschen maaltijd te verkrijgen; maar niemand vraagt zich-zelven ooit af, of deze maaltijd steenen levert voor de muren, balken voor de zolders, glazen voor de vensters, metaal voor de haardsteden, of marmer voor de schoorsteenmantels. Het is nood-
{==83==} {>>pagina-aanduiding<<}
zakelijk, dat wij ons op de eene of de andere wijze ijzer verschaffen voor het bloed, zwavel voor de hairen en phosphorus voor de hersenen; maar zoo ver wij weten, is er op de geheele wereld geene tafel te vinden, waar deze onmisbare artikelen afzonderlijk in zoutvaatjes of salade-stelletjes worden gepresenteerd.
Hoe dan het feit te verklaren, dat zoo vele duizende menschelijke ligchamen in goeden staat van hernieuwing worden onderhouden, zonder moeijelijkheid en zonder vergissing, alhoewel zeer vele dwalingen uiterst gemakkelijk kunnen worden begaan, en de menschen te allen tijde gegeten hebben in de duisternis der onwetendheid? Men kan dit merkwaardig resultaat alleen toeschrijven aan eene weldadige Voorzienigheid, die niet alleen voor den mensch in deze wijde wereld eene tafel heeft aangerigt, weelderig gedekt, met eene verbazende verscheidenheid van schotels, maar die het menschelijke werktuig begaafd heeft met een fijn instinet, hetwelk wij alleen naauwkeurig moeten volgen om te zoeken wat in ons chemisch belang het beste voegt, en ons af te keeren van hetgeen ons onnut of schadelijk is.
Evenwel, laat ons als voorbeeld dezer gelukkige zamenvoeging van het voedsel met het zich voedend ligchaam een oogenblik onderzoeken: ‘het brood dat wij eten’. Het brood is de zuil onzes levens. Het is ook de sleutel der zamenstelling van al ons voedsel uit het plantenrijk. Welnu, wanneer men eens zeide aan een onkundigen molenaar, dat zijn meel eens veranderen moest in menschelijk bloed, zou hij niet minder lagchen, dan wanneer men hem verzekerde, dat een gedeelte van zijn ligchaam eens welligt zou gebruikt worden tot het maken van chemische zwavelstokjes (lucifers). Er bestaat immers volstrekt geene uiterlijke gelijkheid tusschen het fijne witte poeder, 't welk de zakken vult, en de roode vloeistof, die uit het hart stroomt. Er is nog minder gelijkheid tusschen zijn meel en die krachtige spieren, welke hem een schrik voor het dorp doen zijn. En toch, wanneer deze man zich uitsluitend wilde bepalen bij het voortbrengsel van zijn molen, - en niets zou hem beletten getrouw te blijven aan zijn voornemen, indien hij ook de stijfsel behield, die in overvloed het voedzaamste element van het graan bevat, - dan zou zijn meel zich welhaast veranderen in bloed, en dat bloed zou weder zich ver-
{==84==} {>>pagina-aanduiding<<}
harden tot vleesch. Oppervlakkig schijnt de ontleding van het brood het geheim nog duisterder te maken. Het voornaamste bestanddeel, wat betreft de hoeveelheid, is het water. Schier de helft van ieder tarwebrood bestaat uit deze eenvoudige en zachte vloeistof. Maar het treft, dat juist het water de voornaamste grondstof is, welke doordringt in de stoffelijke zamenstelling van den man en de vrouw. De persoon die, b.v., 154 ponden weegt, zal niet weinig verrast zijn, wanneer hij verneemt, dat hij in zijn geheele ligchaam niet meer heeft dan 38 ponden drooge stof. Eene hoeveelheid van ruim honderd pond zijner menschelijke zelfstandigheid is letterlijk eenzelvig met het vocht, dat de wolken over ons uitstorten, of dat wij uit de bronnen putten.
Indien het water, dat in de zamenstelling van ons ligchaam binnendringt, niet gebonden was aan vastere stoffen, dan zouden wij verpligt zijn in emmers of vaatjes te wonen, en de menschen zouden in eene massa van vloeistoffen moeten leven, die eenige oplosbare zouten bevatten, en eenige zelfstandigheden afzetten onder den vorm van bezinksel. Hoe vreemd het feit ook schijnen moge, dat onze ligchamen voor een zoo groot deel uit vloeistoffen bestaan, verklaart het toch de noodzakelijkheid, waarin wij verkeeren, om ze een zamenstemmend voedsel te geven. Van daar het natuurlijk belang van een levensmiddel, 't welk als het meel een zoo grooten voorraad van water kan opnemen. Een drooge broodkorst is inderdaad niets anders dan een bak met vocht. Wij drinken het brood zoo wel als wij het eten (*).

{==85==} {>>pagina-aanduiding<<}
Even zoo zijn er op 100 deelen mager ossenvleesch wel 78 niets dan water vermengd met bloed. De appelen, de aalbessen, de champignons, en eene menigte voorwerpen van verbruik, bevatten 80 percent van deze algemeene vloeistof. Drie vierde van een aardappel zijn eenvoudig water. De peenwortelen zijn verzadigd van vocht, daar zij bestaan uit 83 deelen water. De rapen zouden gedronken kunnen worden: zij hebben niet meer dan tien vaste deelen op 90 deelen water. Echter verschaft de familie der cucurbitaceën (komkommerachtigen) de sterkste voorbeelden van deze bij uitnemendheid vochtige organisatie. De meloen bevat 94 deelen water, en de komkommer 97. Bijgevolg kon de oude Pacha mehemed-ali inderdaad op eens een meloen van 40 pond eten, en hem aanmerken als een ligt aanvulsel van een behoorlijk middagmaal.
Het tweede bestanddeel van het brood zal den niet-scheikundigen lezer bijna even zoo verrassen als het eerste. Men zal bezwaarlijk gelooven, dat het mogelijk is uit dierlijke vezels koek of beschuit te bakken; en moge men al toestemmen, dat alle vleesch figuurlijk een afzetsel van planten is, men zal toch aarzelen het letterlijk als meel te beschouwen. Niettemin bevat het tarwebrood 6 percent van een meel, dat gluten genoemd wordt, 't welk bij de ontleding dezelfde grondstoffen oplevert als de fibrine (vezelstof) der spieren. De gluten en de fibrine worden beide vertegenwoordigd door dezelfde chemische formule, hoewel niet volkomen juist, en behooren beide tot eene merkwaardige lijst van zelfstandigheden, die met elkander overeenstemmen wat betreft hare zamenstelling en haar gebruik tot voeding. De fibrine van het vleesch bestaat dus in het gluten van het brood, en swift was veel nader bij de waar-
{==86==} {>>pagina-aanduiding<<}
heid, dan hij vermoedde, toen hij die geestige scène in zijn ‘Verhaal van eene ton’ schreef, waar Mijnheer peter (*) zijne Luthersche en Calvinistische broeders zoekt te overtuigen, dat eene drooge broodkorst even veel waard is als het beste stuk schapenvleesch van de Leadenhall-markt (†).
Maar behalve de noodzakelijke materialen tot herstelling of vorming der weefsels, die men derhalve zou kunnen noemen de formerende grondslagen van het ligchaam, moeten er nog andere zijn tot het onderhouden van eene duurzame dierlijke warmte. Ons voedsel moet noodzakelijk zekeren voorraad brandstof bevatten, zelfs in zeer groote hoeveelheid, want daar ons ligchaam eene veel hoogere temperatuur bezit, dan die des dampkrings, dat is gemiddeld 98o fahrenheit, verliezen wij onophoudelijk iets van onze natuurlijke warmte. Maar elke korrel graan besluit, om zoo te spreken, haren kleinen voorraad olie en coke, dat is, zij is voorzien van zekere hoeveelheid vet, stijfsel, gom en andere zelfstandigheden, welke gecombineerd met de zuurstof, die door de ademhaling wordt opgenomen, inwendig in het ligchaam, volgens dezelfde regelen, maar niet met dezelfde zigtbare uitwerkselen, even zeer branden als het vet en de steenkool daar buiten. De hoeveelheid vet in een tarwebrood is inderdaad zeer gering, zij bedraagt niet meer dan één percent; maar de stijfsel, de suiker en de gom bevinden er zich in betrekkelijken overvloed.
De Heer johnston telt vervolgens alle minerale bestanddeelen op, welke het brood, als alle volmaakte voedingsmiddelen, bevatten moet. In eene reeks van ontledingen onderzoekt hij achtervolgens iedere zelfstandigheid, en wijst de eigenschappen aan, waarin de eene en de andere uitmunt. Het zij genoeg te zeggen, dat, volgens zijn resultaat, ons voedsel behelzen moet ‘eene vermenging van plantaardige en dierlijke zelfstandigheden, waarin volgens behoorlijk geregelde evenredigheden moeten aanwezig zijn de drie gewigtigste vormings-elementen, het vet, de stijfsel of de suiker en de vezelstof of de gluten.’ Hier openbaart zich in al zijne volheid het reeds vermelde

{==87==} {>>pagina-aanduiding<<}
wonderbaar instinct, 't welk den mensch er toe drijft om de verschillende voedsel-artikelen zóó te vermengen, dat hij daarmede alle voor zijn bestaan noodzakelijke grondstoffen verkrijgt. Zonder de minste chemische kennis schijnt de maag aan haren eigenaar van tijd tot tijd uitstekende lessen gegeven te hebben, welke dezen laatsten tot zoo fijne, zoo teedere combinatiën gebragt hebben, als of de diepzinnigste wetenschap ze had voorgeschreven. Waarom, b.v., zijn het brood of de aardappelen een onmisbaar vereischte bij het rundvleesch? Dit laatste bevat bij ontleding 78 deelen water, 19 fibrine en 3 vet. Deze grondstoffen worden, zoo als wij gezegd hebben, in het brood wedergevonden, terwijl de gluten de fibrine vervangt, waarmede zij dezelfde waarde heeft. Is er geen stijfsel in uw rundergebraad, er is veel in uw brood. Het vet kan wel is waar tot op zekere hoogte de wijze van verwarming vervangen, maar het zal u niet alle brandstof leveren, welke uw inwendig fornuis behoeft, om den gewenschten graad van temperatuur te onderhouden. Dit doet ons door eene natuurlijke beweging terstond naar het brood grijpen, om het vleesch te verslaan, of bij gemis van brood onze toevlugt nemen tot de aardappelen, welke hulptroepen (behalve het water) 92 percent stijfsel aanbrengen. En nog lette men, welke kunstmiddelen wij kunnen aanwenden om van elders ons den voorraad te verschaffen, die ons ontbreekt, wanneer de hoeveelheid vet in het dierlijk voedsel, dat wij gebruiken, onbeduidend is. Aldus: - ‘Met mager vleesch verbinden wij ander, dat rijk is in vetstoffen. Wij eten, b.v., spek met kalfsvleesch, lever, gevogelte, en wij maken de hanen tot kapoenen om hun natuurlijk vet te doen aanwinnen. Wij eten de versche visch met boter, of stoven ze met vet, terwijl de haring, de zalm en de aal dit niet behoeven, maar van zelve genoeg vet bezitten. Indien de lezer de moeite wilde nemen van het
eerste het beste keukenboek te raadplegen, zou hij zien, dat de worst en het overige voedzame gehakt algemeen gemaakt wordt van één deel vet en twee deelen mager, juist de verhouding, waarin het vet en mager tot elkander staan in een schoon stuk gemarmerd rundvleesch! Zonder twijfel bootst de kunst in dit geval de natuur na!’
Intusschen formeren de zelfstandigheden, van welke wij zoo juist gesproken hebben, slechts een departement van ons magazijn

{==88==} {>>pagina-aanduiding<<}
van levensmiddelen. Door zijn instinct gedreven, om tot het roeren der klei, waaruit hij gebakken wordt, eenige andere soort van vloeistof te gebruiken, dan water, heeft de mensch verschillende kunstmatige dranken uitgevonden. Deze dranken verdeelen zich in twee klassen: 1o. die worden overgegoten, zonder aan eenige eigenaardige chemische werking onderworpen te zijn; 2o. die zekere chemische veranderingen ondergaan, b.v. de gisting, welke de belangrijkste is. Beide oefenen op het brein een prikkelenden invloed; maar terwijl de eersten, de thee, de koffij, de chocolade, eene aangename en onschuldige opwekking veroorzaken, werpen de anderen, de bieren, de gedistilleerde dranken, de wijnen, hem die er te veel van gebruikt, in een staat van vernederende en luidruchtige dronkenschap. Men kan de thee zoo overvloedig gebruiken als Dr. johnston, zonder eenig onmiddellijk gevaar te loopen, dan van zich te laten verleiden om eenig kwaad te spreken van zijn buurman, terwijl men, zich al te veel overgevende aan het nat van gegiste gerst, 't welk de dichter r. burns gepersonifiëerd heeft onder den naam van Sir john barleycorn (jan gerstenkorrel), onverdragelijk lastig wordt, en zijn nacht menigmaal eindigt in de naaste goot.
Zij die het zoo vermakelijk dagboek van samuël pepys gelezen hebben, herinneren zich de verrassing, welke deze eerzame klerk der Admiraliteit ondervond, toen hij voor het eerst den inhoud opslurpte van een lilliputsch kopje, zijnde een afgietsel van thee, waarvan het pond omstreeks 60 shillings kostte (f 36. -). Indien samuël pepys bij de chemische ontleding van dit blad door een deskundige uit onzen tijd had kunnen tegenwoordig zijn, zou hij niet nagelaten hebben met alle mogelijke uitroepingen de bijzonderheden der zamenstelling dezer plant op te tellen. Allereerst zou hij geleerd hebben, dat de thee eene vlugtige olie bevat, die gewoonlijk onder dezen vorm niet in de plant huisvest, maar gedurende de drooging in de bladen ontstaat. Die olie verschijnt wel in zeer geringe verhouding bij de ontleding der thee, als 1 percent, maar het is toch aan haar, dat het artikel zijne eigenaardige deugden verschuldigd is. Want naardien de nieuwe thee eene soort van dronkenschap veroorzaakt, waarom de Chinezen ze altijd een jaar oud laten worden, en de menschen, die ze gereed maken en inpakken, onderworpen zijn aan

{==89==} {>>pagina-aanduiding<<}
duizelingen en aanvallen van verlamming, moet de verandering, welke de tijd aan de eigenschappen dezer plant aanbrengt, toegeschreven worden aan het vervliegen van een gedeelte dezer fijne vloeistof. Vervolgens zou pepys kennis gemaakt hebben met eene andere grondstof, theïne genoemd, waaromtrent hij gewis eene zeer curieuse aanteekening zou gemaakt hebben. In verschillende landen der wereld heeft men tot dezelfde einden als het geparfumeerde blad, waarvan wij spreken, zekere prikkels, als de koffij, de chocolade, de guarana, de maté, enz. Welnu, alle die zelfstandigheden, gebruikt als zij worden zonder eenige de minste kennis van haar scheikundig zamenstel, bevatten alle juist die bijzondere grondstof, waarvan wij melding maken. Hier schijnt het fijne instinct, 't welk den smaak beheerscht, den mensch tot dezelfde uitkomsten geleid te hebben langs schijnbaar verschillende wegen, als of er eenige geheime verwantschap bestond tusschen de maag en het voedsel dat haar meest past, eene verwantschap, waardoor wij het laatste ontdekken, hoezeer het zich maskere of verkleede, en in welke onwaarschijnlijke verbindtenissen het zich gestoken hebbe. Pepys zou nog verstaan hebben, dat deze zelfstandigheid, bijzonder rijk in stikstof, de eigenschap heeft van de ontbinding der weefsels te vertragen, zoodat wie gewoon is thee te drinken, veel minder voedsel noodig heeft. Het is dus geene louter weelde, wanneer de arme zijn pakje Souchong koopt. Hij bespaart daarmede letterlijk zijn ligchaam. Wanneer hij dagelijks 20 à 30 centigrammes (honderd-duizendste deelen van een Ned. pond) theïne gebruikt, zal hij zijne uitgave aan vleesch merkelijk verminderen. Op gelijke wijze blijkt daaruit, dat, wanneer de spijsvertering traag begint te worden, zoo als bij bejaarde menschen, of bij hen die hunne magen misbruikt hebben, de thee aan dat orgaan de geschiktheid verschaft om de
behoeften van het gestel te vervullen met veel mindere inspanning, dan anders vereischt zou worden. Het derde bestanddeel dezer plant zou Mijnheer pepys niet minder verbaasd hebben, dan de beide eerstgenoemde. Men trekt uit den bast der thee-boomen eene soort van taan of taanzuur, eene zamentrekkende stof, die het vel der dieren tot leder kan verwerken, en wanneer men haar vermengt met ijzer-zouten, eene zwarte verwstof levert. Dezelfde grondstof bevindt zich ook in de thee. Zij is zelfs voor

{==90==} {>>pagina-aanduiding<<}
13 tot 18 percent in de gedroogde bladeren aanwezig. Men kent nog niet naauwkeurig haren invloed op het menschelijk organisme; maar indien hare aanwezigheid bewezen ware geweest, zou zij naar alle waarschijnlijkheid onzen goeden Heer pepys afgeschrikt hebben om ooit weder den nieuwen drank te proeven. De voorzigtige en deftige burgerman zou gevreesd hebben voor het snelle veranderen van zijn verteringstoestel in leder.
Ziedaar de drie krachtigste grondstoffen der thee. Wij maken thans geene melding van wat zij nog meer inhoudt, vet, stijfsel, water, mineralen, enz. Wij spreken nog alleen van de gluten, wier voedende eigenschappen wij reeds hebben opgegeven. De gluten maakt een vierde gedeelte der drooge theebladen uit, en doet ze derhalve even voedzaam zijn als erwten en boonen. De gewone wijze van afgieten neemt weinig gluten weg, bij gevolg laten wij het krachtigste voedsel der plant verloren gaan. Toen de thee voor het eerst in Europa werd ingevoerd, wierp men, naar het schijnt, het water weg, en at de bladen als spinagie of kool. Ook nu nog maken de Tartaren de thee tot poeder en vermengen ze met vet en zout; en Kapitein basil hall verhaalt, dat de inboorlingen van eenige Zuid-Amerikaansche landen beginnen met de thee warm te drinken, en eindigen met de afgetrokken bladen te laten rondgaan op een zilveren schotel.
Zonder ons verder op te houden met de dranken die men door afgieting verkrijgt, en waarvan de thee natuurlijk maar eene der vele soorten is, willen wij onderzoeken een vreemd soort van die dranken, welke men verkrijgt door gisting. De chica, of het maïs-bier, is een drank, bij uitnemendheid geliefd door de Indiaansche bergbewoners der Westkust van Zuid-Amerika. Intusschen zou de wijze van toebereiding ons ten hoogste verwonderen, indien wij haar lazen in een keukenboek van een beschaafd land. Hier is het recept. ‘Verzamel alle leden van uw huisgezin, neem ook naar verkiezing eenige vreemden om u te helpen. Doe ze allen in een kring op den grond zitten, en plaats in het midden een grooten schotel. Leg rondom den schotel een voorraad maïs naar verkiezing. Daarop neme ieder persoon van het gezelschap een handvol graan, kaauwe het geheel fijn, en spuwe het uit in den schotel. Houd daarmede aan tot dat alle de maïs vermalen

{==91==} {>>pagina-aanduiding<<}
is door de kiezen van het gezelschap, en op die wijze een deeg geworden. Roer vervolgens dit deeg met heet water tot eene dunne brij, en laat het gisten.’ Met weinige dagen kan het afschuwelijk nat gedronken worden. De inboorlingen houden dezen drank zoo hoog in eere, dat een wèl opgevoed Indiaan geene grootere beleefdheid meent te kunnen bewijzen aan den hem bezoekenden reiziger, dan hem dezen walgelijken nectar aan te bieden. - Opmerkelijk is het, dat dezelfde handelwijze gevolgd wordt in de Stille Zuidzee, om een bedwelmenden drank te bereiden uit de ava-wortels (Piper methysticum). Kapitein wilkes beschrijft op eene zeer vermakelijke wijze de formaliteiten, waarmede men dezen viezen drank gereed maakt. Niettemin eischt men van de kaauwers, dat zij zindelijke en gezonde tanden en kiezen hebben, en op straf van geeselen is het hun verboden den minsten droppel van het sap te verzwelgen. - Doch hoe veel deze bewerking te wenschen laat ten opzigte der zindelijkheid, allerbelangrijkst is het onderzoek naar de chemische grondbeginselen, waarop zij onbewust steunt. Wij hebben gezien, dat de tarwe en de andere granen eene groote hoeveelheid stijfsel bevatten. Zal nu de gisting plaats hebben, dan moet deze stijfsel in suiker overgaan. Doorgaans pleegt deze overgang bewerkt te worden door middel eener zelfstandigheid, diastase (ontbinding?) genoemd, die zich gedurende de mouting ontwikkelt. Doch evenzeer bezit het speeksel de eigenschap om stijfsel in suiker te veranderen. De Indiaan van Zuid-Amerika heeft natuurlijk evenmin als zijn confrater van de Fidsjie-eilanden het geringste denkbeeld van de chemische krachten, welke zijne kaauwwerktuigen bezitten; maar is het niet vreemd, dat volken op zoo grooten afstand van elkander, en beide in volslagen onwetendheid verkeerende omtrent het wetenschappelijk belang hunner verrigtingen, dezelfde middelen gebruikt hebben om dezelfde uitkomsten te
verkrijgen? Voorzeker is dit geen der minst opmerkelijke feiten, die Prof. johnston's boek ons leert kennen.
Wij moeten den lezer naar het boek zelf verwijzen om de uitspraken van den schrijver te vernemen ten opzigte van de chemisch-physiologische uitwerkselen der gegiste dranken in het algemeen. De meeningen kunnen zeer verschillen over een onderwerp van dezen aard, maar juist in zulke gevallen hebben menschen als Prof. johnston, die aan de studie van het

{==92==} {>>pagina-aanduiding<<}
onderwerp de uitstekendste naauwkeurigheid gewijd, en daarbij hunne feiten getrokken hebben uit een terrein, groot als de wereld, de meeste aanspraak om gehoord te worden. Zij, die meenen, dat het groote buffet der natuur genoegzaam voorzien is van vochten, omdat het ten minste eenige karaffen versch water gereed heeft, zullen door verbazing getroffen zijn, wanneer zij zien, hoe zeer de menschen altijd instinctmatig getoond hebben te hunkeren naar de voortbrengselen der gisting, en om in hetzelfde buffet geheele reeksen van flesschen met verschillende étiquettes te plaatsen, waarvan de afzonderlijke inhoud der eene naauw verwant is met dien der andere door hun gemeenschappelijk scheikundig karakter.
Maar wanneer de gegiste dranken slechts een vermaak verschaffen, waaraan het niet altijd gezond is zich geheel over te geven, wat moeten wij dan zeggen van eene soort van zelfstandigheden, die niet alleen den geest vervrolijken, maar ons in een toestand van tijdelijke ecstase brengen, waarop, helaas! eene verschrikkelijke reactie volgt. De hoofdstukken, die aan de studie der narcotische middelen gewijd zijn, behelzen eenige der belangrijkste bladzijden uit de beide Deelen van den Schotschen Hoogleeraar. Het opium is misschien de verleidelijkste der voortbrengselen van deze soort. Van den rampzaligen theriaki in de koffijhuizen van Constantinopel, met zijn verstompt gelaat, gekromden rug, ingezonken ligchaam, lang vervlogen verstand, tot aan die twee Engelsche opium-eters met hunne zoo rijke verbeelding, hunne zoo magtige geestdrift, en wier levensgeschiedenis bijna geheel met laudanum geschreven kon worden, vermenigvuldigen zich de voorbeelden van den heilloozen en overheerschenden invloed dezer artsenij. Wel verschillen de uitwerksels van het opium aanmerkelijk, naar mate van het gestel of de afkomst des gebruikers. Op den mensch van stompe zinnen en zeer beperkte bekwaamheden oefent het geen anderen invloed, dan dat het zijne ongevoeligheid verdrijft, hem prikkelt en tot een prater maakt. Op prikkelbare menschen, b.v. den Javaan, den Neger, den Maleijer, oefent het een vreeselijken invloed, die menigmalen zoo ver gaat, dat ze volslagen razend worden. De welbekende Engelsche uitdrukking: ‘to run a muck (overal heen als een razende loopen)’, is ontleend aan de gewoonte der Javaansche opium-cters, die in hunne dronkenschap als razenden door de

{==93==} {>>pagina-aanduiding<<}
straten loopen en alles dooden wat hun ontmoet. De quincey spreekt van den ‘onpeilbaren afgrond van goddelijk geluk’, die zich voor hem opende na het gebruik zijner eerste dosis laudanum. Hij meende een algemeen geneesmiddel gevonden te hebben voor alle kwalen der menschheid. Het geluk was van toen af in zijne eigen hand, hij kon het koopen bij den drogist en het bewaren in een schaaltje; maar vreeselijk was de teleurstelling. Hij moest zijne dosis niet alleen herhalen, maar gedurig vermeerderen, om te voldoen aan zijn verschrikkelijken hartstogt, die dagelijks meer eischte. Op zekeren tijd nam de Engelsche opium-eter dagelijks 320 greinen opium. Cottle verhaalt, dat coleridge tot zelfs een liter (Ned. kan) laudanum in 24 uren had gedronken! En de uitkomst? ‘Verbeeldt u,’ schrijft de ongelukkige coleridge, ‘verbeeldt u het allerellendigste dat er zijn kan, het meest verlatene, het meest wanhopige, en gij hebt een vrij naauwkeurig begrip van mijn toestand. - Gij kunt u niet voorstellen, welk eene vreeselijke hel mij den geest, het geweten en het ligchaam pijnigt!’ - ‘Zelfs vier maanden, nadat ik mij van het opium onthouden had,’ zegt de quincey, ‘was ik nog een ellendig wezen, ontroerd, schier stikkende, eene prooi van trillingen, van stuipachtige schokken, en in zekeren zin gelijk aan een geradbraakt mensch.’ Inderdaad, wanneer de opium-balletjes van den Turkschen reiziger op de eene zijde tot opschrift hebben: ‘Masj Allah (gave Gods)’, mogten zij wel met even veel waarheid op de andere zijde den naam dragen: ‘duivelsgift’!
Onder andere merkwaardige gevolgen van het aanhoudend gebruik dezer artsenij, telle men de gewoonte der Turken, om ze te vermengen met bijtend sublimaat, wanneer zij, namelijk, opgehouden heeft de verlangde overspanning te veroorzaken. Aldus, wanneer de magische werking van het middel verzwakt, onderhoudt men zijne bekoring met hehulp van een stellig vergif, en het ligchaam van den ongelukkigen dweeper, van twee zijden te gelijk aangetast, valt welhaast in een staat van verslagenheid, waaruit het onmogelijk weder kan worden opgerigt.
Wij willen nog een oogenblik wijden aan een der talrijke narcotische middelen, welke de Heer johnston beschrijft. Het is de coca van het Andes-gebergte. Men ontmoet zelden een inboorling van die streken zonder zijn klein lederen zakje met de bladen van deze merkwaardige plant, en een klein fleschje

{==94==} {>>pagina-aanduiding<<}
met asch van verbrande plantstoffen, of met versche kalk. Dit laatste artikel dient tot vermeerdering van het speeksel, en om aan het gehemelte de volle scherpte van het blad te doen smaken. Naardien de rust noodzakelijk is om het vermaak volkomen te genieten, strekt de gebruiker zich in zijne volle lengte in de schaduw uit, doof voor de bevelen van zijn meester, doof voor het gebrul der wilde dieren, onverschillig zelfs voor het naderen der vlam, die in zijne nabijheid kan worden ontstoken. Matig gebruikt bewerkt de coca eene aangename overspanning, leidt tot vrolijkheid, en schijnt in geenen deele schadelijk voor de gezondheid. Maar wanneer men haar bovenmatig neemt, laat zij niet na de verterings-organen te verzwakken, veroorzaakt galachtige aandoeningen, bederft den smaak voor natuurlijk voedsel, verwekt een onnatuurlijken trek naar dierlijke uitwerpselen, verstoort de verstandelijke vermogens, en drijft den lijder tot het najagen van geestrijke dranken, indien hij ze magtig kan worden, om zijne ligchamelijke smarten te verzachten. Gelukkig wordt de coca niet dan door inboorlingen gebruikt, voor wie zij ontegenzeggelijk een tegenwigt is tegen de droevige eentoonigheid van hun bestaan. Maar het gebeurt van tijd tot tijd, dat een Europeaansch inwoner zich aan de coca gewent, en hij wordt er even zeker het slagtoffer van als de Indianen zelven.
‘Jonge lieden uit de beste familiën van Peru laten zich somtijds vervoeren tot dit kwaad, en doorloopen achtervolgens alle trappen er van. Men beschouwt ze dan als verloren; zij verlaten de steden en de zamenleving der beschaafde menschen, toeven slechts in de bosschen en de Indiaansche dorpen, en veroordeelen zich-zelven tot een eenzaam en wild leven. Van daar dat de naam van “blanke coquero (onmatige gebruiker der coca)” in dit land denzelfden zin heeft als bij ons die van “onverbeterlijke dronkaard.”’
De coca bezit twee merkwaardige eigenschappen, welke men nergens elders in dezelfde zelfstandigheid vereenigd heeft gevonden. Vooreerst veroorlooft zij aan den gebruiker om zich een verwonderlijk langen tijd te onthouden van voedsel, waarschijnlijk omdat zij de ontbinding of oplossing der weefsels vertraagt; vervolgens komt zij de moeijelijkheid te hulp, die men in de ademhaling ondervindt bij het beklimmen van bergen. Zoo kan de reiziger, behoorlijk van coca voorzien, met gemak

{==95==} {>>pagina-aanduiding<<}
de grootste hoogten bestijgen, en aldaar, gelijk Dr. von tschudi opmerkt, de vlugste dieren vervolgen zonder meer ongemak te ondervinden, dan op het vlakke veld. Hierdoor is het kruid in bergachtige streken van wezenlijke waarde.
Deze merkwaardige uitwerkselen kunnen in zekeren zin vergeleken worden met enkele eigenschappen van het arsenicum of rattenkruid. Het arsenicum, het arsenik-zuur der scheikundigen, is bij ons bekend als een tonisch geneesmiddel, wanneer men het in uiterst kleine hoeveelheden toedient, maar is een hevig vergif, en bij gevolg de grootste vijand van ratten en menschen, wanneer men het inneemt in grootere mate. Doch wat zal de lezer zeggen, wanneer hij hoort, dat er landen zijn, waar deze krachtige zelfstandigheid gebruikt wordt als voedsel, en ten gevolge heeft een wèl gevleescht ligchaam, een zacht vel, eene wèl bewaarde schoonheid der gelaatstrekken, en over 't algemeen eene verbetering van het uiterlijk des menschen? Het feit is toch stellig waar. In enkele oorden van Neder-Oostenrijk, en vooral in Stiermarken, schijnen de oude verhalen van vergiftige minnedranken meer dan bewaarheid. Wanneer eene jonge deern verzot is op een knaap, die ongevoelig schijnt voor hare natuurlijke bekoorlijkheden, onderneemt zij dikwijls deze te verhoogen door het arsenicum. Maakt zij een voorzigtig gebruik van het vergif, zoodat zij nooit meer dan een half grein te gelijk neemt, en haar gestel langzamerhand aan zijne werking gewent, dan is de uitkomst inderdaad betooverend. ‘Het geeft ronding aan de natuurlijke bevalligheden van hare leest, kleurt hare wangen en lippen met het levendigste rood, en voegt een nieuwen gloed bij het vuur harer oogen.’ Niettemin gebeurt het wel eens, dat eene maagd, al te haastig om schoon te worden, de dosis van hare artsenij te veel of te spoedig vergroot, en het slagtoffer wordt van haren hartstogt en van hare ijdelheid. Evenwel bepaalt zich het gebruik van arsenicum in geenen deele uitsluitend tot de jonge dochters des lands. Alhoewel het ongeschikt is tot het voortbrengen van dat zielsgenot, 't welk de opium en verscheidene andere narcotische middelen
veroorzaken, maakt de landelijke bevolking er zeer veel gebruik van, zonder eenige schadelijke gevolgen te bespeuren, mits de hoeveelheden maar geëvenredigd zijn aan de gestellen der gebruikers. Maar wanneer men er mede ophoudt, openbaren zich terstond de verschijnselen van

{==96==} {>>pagina-aanduiding<<}
vergiftiging, welke de niet ingewijde personen na de toediening van rattenkruid ondervinden, en de lijder is genoodzaakt zijne gewoonte te hervatten om zich te verlossen van de pijnen, die hij moet verduren. Hetzelfde neemt men waar bij de paarden. Men geeft ze arsenicum, om goed gevleescht en glad van huid te worden. Maar wanneer zij overgaan in handen van meesters, die deze praktijk afkeuren, verliezen zij hun vet en hunne vrolijkheid, en nemen langzamerhand af, ten minste wanneer men niet weder de toevlugt neemt tot de rattenkruidkuur, en dan zijn een paar vingerhoeden arsenicum tusschen het voeder voldoende om ze spoedig te genezen. Even als de coca bevat ook deze zelfstandigheid de bijzondere eigenschap om hen, die ze gebruiken, het vermogen te schenken van bergen te beklimmen zonder eenige bezwaarde ademhaling. Een klein stukje arsenicum in den mond genomen vóór den aanvang der opstijging, en dat men langzaam laat oplossen, is voldoende om iemand in staat te stellen tot het uitvoeren van zeer zware proeven van dien aard. Is het niet hoogst verbazend, dat een vergif, zoo hevig als het arsenicum, te gelijk kracht aan de longen schenkt, de liefde opwekt, en de gezondheid herstelt? Mithridates heeft zich vermaardheid verworven door het gemak, waarmede hij vergiften verdragen kon; maar voor zoo ver wij weten gebruikte hij ze nooit tot vermeerdering der schoonheid van zijn uiterlijk, om zich te herscheppen in een adonis.

O.S. (British Quarterly Review).

Twee uren met eene boa constrictor.

Wij moesten week op week bij onzen Spaanschen gastheer verwijlen, omdat Manilla's verschroeijende hitte elk plan en elke beweging verlamde. Onze eenige verkwikking was, dat wij des morgens en des avonds een paar flaauwe koeltjes aan de rivier Passig begeerig inademden. Wij behoefden niet te denken aan baden, want reusachtige Alligators sloegen dagelijks vrouwen en kinderen van de oevers, grepen ze met hunne voorpooten, en verdwenen er mede in de diepte. Zoo werd het onze gewoonte, des morgens te ontbijten, daarop tot het middagcten toe sigaren te rooken, den namiddag met rooken en slapen af te wisselen, en vervolgens ons bezig te houden met te wachten

{==97==} {>>pagina-aanduiding<<}
op het avondeten. Maar eens op een morgen na het ontbijt, vloog een bediende schier ademloos binnen, roepende: ‘El serpiente, Señor, el serpiente! Eene monster-slang, twee uren van hier! Zij heeft zich om een mango-boom gekronkeld, en slaat met den kop rondom op den bodem, zoodat de steenen en het stof er uit vliegen! Zij heeft honger. Alle inwoners van het naburige dorp zijn gevlugt, en zij vragen thans de hulp van den dapperen arturo, wiens kogel nooit mist.’
‘Diabolo!’ gromde Don arturo: ‘dat moet eene Boa Constrictor zijn!’
Wij juichten bij het vooruitzigt van een aangenaam avontuur, en in 't bijzonder had ik langen tijd naar het vreeselijk genot gehunkerd van persoonlijk met de afgrijselijke majesteit der koningin van het kruipende gedierte kennis te maken. Don arturo gromde weder: ‘Onzin, onkunde, geen grap!’ Hij verhaalde daarop, dat ook hij zelf bijna het leven er bij ingeschoten had, toen hij zulk een gedrogt eens een geheel paard met zijn ruiter tot een klomp had zien zamenknellen en vermorselen. Hoewel fier op zijn scherpschutters-talent, en voor niemand uit de verledene, tegenwoordige en toekomende riddertijden in moed willende onderdoen, weigerde hij toch voor Cid of Don quichotte te spelen bij de Boa Constrictor, tot dat onze toespraak en die zijner vrouw zijn ligten moed in de borst ontvlamde, en hij besloot met ons mede te rijden. Don arturo steeg dan te paard, een droefgeestigen blik slaande op zijne Donna teresa met de schier weenend uitgesproken woorden:
‘Het moet dan maar; want gij allen hebt besloten mijne dagen snel en gruwelijk te doen eindigen.’
Donna teresa lachte hem in het gezigt uit, met hare fonkelende bruine oogen en sneeuwwitte tanden, gaf het paard een duchtigen slag en liep schaterend in huis.
Wij bereikten, in weerwil van de drukkende hitte, met onze vlugge paarden spoedig de vlakte, waar de Boa haar verblijf gevestigd moest hebben. Eene menigte menschen uit het verlaten dorp waren in groote beweging; men streed en beraadslaagde, maar brak los in een oorverdoovend vreugdegejuich, zoodra men Don arturo zag. Daarop verhaalden zij al schreeuwende verschrikkelijke geschiedenissen van deze Boa Constrictor en andere, die menschen en dieren bij dozijnen zouden hebben verzwolgen. Ik had zulke wild gekleurde verhalen der inboorlingen voor overdrijvingen gehouden, en verheugde mij, nu met eigen oogen te zullen zien, wat er waar was van de sterkte en wreedheid, van de schitterende kleurenpracht en de ontzaggelijk schoone kronkelingen dezer slang. Zoo reed ik vooruit naar eene diepte in de vlakte, welke met mangoboomen begroeid was, en waar de schare getuigde, dat de slang haar hoofdkwartier had opgeslagen. Wij reden voorzigtig. Don arturo ontweek elken boom, wijl de Boa zich in de kruin pleegt te verbergen, om met de snelheid van den bliksem op het eerste levende wezen het beste, dat onder haar bereik komt, neêr te schieten, en het zonder waarschuwing

{==98==} {>>pagina-aanduiding<<}
het leven uit te persen. Maar ik lachte er mede, en reed met opzet onder de naburige boomen, terwijl ik den inboorlingen het lijk der slang beloofde, om daaruit nog heden avond hunne olie, als een onfeilbaar middel tegen de rhumatiek, te koken. Plotseling riepen eenige inboorlingen, die te voet rondom ons loerden:
‘Dáár! dáár! halt, Señores! niet te na, want dáár is de dood zeker!’
Aanvankelijk staarden wij de mango-boomen aan, doodstil als zij waren in de brandende zon, zonder iets levends daarin of daar om heen te bespeuren. Grazende koeijen hadden zich op merkelijken afstand verwijderd. Ik reed met een vriend een vijftig schreden nader bij, toen mijn paard op eens en onverwacht steigerde, de manen sidderend opstak, vreeselijk bruisende toonen gaf, en een geweldigen sprong zijwaarts deed, waardoor ik bijna uit den zadel geligt werd. Het paard had den vijand het eerst gezien en zijne oogmerken volkomen geraden. Ook ik zag hem schemeren in levendige kleuren. Het paard was echter niet meer te besturen. Ik reed terug, en verzocht, afstijgende, Don arturo ons te voet en met gereed gehouden buks in het bosch te willen vergezellen.
‘De Heiligen mogen het mij nooit vergeven, wanneer ik dat doe! Diabolo!’ riep Don arturo.
Zoo bleef dan mij en mijnen vriend, die beiden van Germaansch bloed waren, niets meer over, dan ons zedelijk overwigt te toonen boven paarden, Spanjaarden en inboorlingen. Wij naderden nu weder, volkomen vertrouwende op onze goed geladen buksen met dubbele loopen, tot op ongeveer vijftig schreden, zonder eenige beweging te bespeuren in de groene, met gouden vruchten beladen toppen der boomen. Doch op eens hoorden wij een gedruisch als of een storm die kruinen teisterde. Wij sidderden beiden, toen wij de schubben van het ondier in de zon zagen blinken. Het stak zijn kop wijd uit de bladen, en staarde ons aan met diamanten oogen, de tong uit den muil latende spelen, en met het vrije deel van zijn ligchaam onophoudelijk heen en weêr slingerende en zwevende, zonder ons maar een enkel oogenblik uit die vreeselijk stralende oogen te verliezen. Wij stonden als door toovermagt aan den grond genageld, terwijl geen onzer in staat was eenig overluid woord magtig te worden. Het gezigt was zoo afgrijselijk schoon! De kleuren van het geweldige lijf speelden met tallooze schakeringen in den zonneschijn, nu eens geheel goud, dan eens grasgroen, dan weder donker purper. Eindelijk fluisterde ik: ‘Laat ons een schot doen! Zij zal er niet uit komen. Het strijdt tegen hare natuur, den vijand die haar ziet, te gemoet te springen. Wij zijn veilig. Ik wenschte ook de slingeringen van het gewonde en woedende monster wel eens te zien.’
Mijn vriend schoot naar den opgestoken kop. De boomen suisden en schudden, en de mango-vruchten vielen er af als hagelsteenen. De eindelooze staart van het beest had zich losge-
{==99==} {>>pagina-aanduiding<<}
wonden, en sloeg, en klapte, en vatte als de slag eener overgroote zweep. Onafgebroken zweefde de slang met den kop heen en weder, maar altijd met denzelfden verteerenden blik op ons. Wij vlugtten, zonder haar evenwel met de oogen te verlaten, achteruit gaande, tot dat wij Don arturo en het volk bereikt hadden. Terstond werden wij omringd door groote, wijd geopende oogen en monden, en allen schreeuwden te gelijk:
‘Is zij dood? Is zij dood?’
‘Neen!’ riep ik; ‘maar ik heb een plan. Laat ons gindsche koeijen onder de boomen drijven, en er eene opofferen. Wanneer zij zulk een maal gebruikt heeft, dan zijn wij haar meester zonder levensgevaar. Met schieten is en blijft het gevaarlijk.’
Dit plan beviel Don arturo zeer, ofschoon de inboorlingen, die elk voor zijne koe vreesden, zich er met alle kracht tegen verzetten. Wij beloofden schadevergoeding, en nu dreven zij zelven, op bevel van Don arturo, hunne kudden naar ons toe. Het vee snoof zeer sterk in de lucht, en te meer hoe nader het bij de boomen kwam. Welligt waarschuwde de reuk der Boa de koeijen voor het gevaar, want de slang zelve had zich nu geheel teruggetrokken en verschuilde zich stil onder het loof der boomen.
Welhaast veranderde zij weder van taktiek, en begon offensief te ageren, zoodat het bleek, dat zij zich vroeger jegens ons alleen defensief gehouden had. Zij droeg evenwel geene zorg hare bewegingen voor ons te verbergen, hoezeer zij ze voor het oog der koeijen bedekte. Deze, toen zij al snuivende niets zagen, liepen welhaast onder de boomen, om de schaduw te genieten. Maar op 't zelfde oogenblik kraakt het in de takken. Groene en gouden bliksemstralen slaan een kalf ter neder, en omvatten het zoo vlug en zoo geweldig, dat wij het verbrijzelen der beenderen duidelijk hooren. Alle koeijen vliegen op dit gezigt uiteen, behalve eene, de moeder van het kalf, die met woede en afgrijzen de om haar jong gewonden slang stootte, waarbij zij met hare korte hoornen de aarde opscheurde. Plotseling zien wij het gebrokene, in een klomp zamengedrukte kalf bevrijd. De oude lekt het, en kermt daarbij hartverscheurende klaagtoonen. Terwijl zij beproeft, door deze haar alleen mogelijke teekenen van teederheid het verloren liefdepand in 't leven terug te roepen, bliksemt en schittert het weder in de lueht. De koe stort, van alle kanten met goud en groen omslingerd, op den bodem, en na eenige stuiptrekkingen en dof brullende toonen ligt zij stil. Men hoort alleen het breken harer beenderen, die de slang in hare kronkels vermorselt, terwijl haar het bloed uit oogen en muil spat. De overwinnares sleept nu het verbrijzelde lijk der koe onder de schaduw van een boom, aan welken zij zich met eenige kronkels van haren staart gedurende het gevecht had vastgehouden, slingert zich los, en gaat, als om uit te rusten, op een dikken tak liggen, den kop naar beneden latende hangen, en uitziende, welken buit zij het eerst verslinden zal. Daarop speelt zij weder met haren staart en zweept al heftiger de lucht, tot dat zij, snel

{==100==} {>>pagina-aanduiding<<}
als het weêrlicht, met tien tot twintig kronkels den boom omslingert, en even snel zich in den hoogsten top zamentrekt, om daar een volmaakt meesterstuk harer veêrkrachtige natuur uit te voeren, zwevende, en zweepende, en uitschietende naar hartelust. Waarlijk een type van de vurige, vergiftige, bloeddorstige luim der keerkrings-natuur! Eindelijk windt zij zich los, daalt af, en drukt het kalf tegen een boomstam in zoo digte windingen, dat er geen been meer ongebroken of onvermalen overblijft. Vervolgens begint zij haren maaltijd te bereiden. Een half uur lang lekt zij den klomp met hare gevorkte tong en draait hem daarbij naar alle zijden om.
Wij merkten alles zeer naauwkeurig op, zonder dat de slang ons eenige aandacht verleende, zoo zeer was zij in haar werk verdiept. Eindelijk beschouwde zij nog eens met bliksemende oogen het lekkere geregt, opende daarop den vreeselijken gorgel zoo wijd mogelijk, hapte naar den kop van het kalf, en liet nu de geheele prooi, blijkbaar zonder veel moeite, in haar lijf glijden.
‘Nu hebben wij gewonnen spel!’ riep Don arturo, die nu in eens een ridder zonder vrees en vlek werd, en kwam zeer nabij het monster. De slang strekte zich in de zon uit, onmiskenbaar met het doel om zich voor lang en op haar gemak aan den slaap ter spijsvertering over te geven. Daar sprong een inboorling met een zwaren knuppel uit den grooten hoop toe, en sloeg er mede met alle kracht op den kop der slang.
‘Gij hebt mijn beste kalf opgevreten! Wat?’ schreeuwde hij daarbij op een woedenden toon, en deinsde achteruit. De slang wierp een zoo duivelachtig boosaardigen blik den vlugtende achterna, dat ik onwillekeurig schrikte en terug sprong. Maar haar toorn was magteloos; de slaperigheid, die hare natuur eischte, om na lang doorgestanen honger en dubbelen kampstrijd, de prooi te verteren, was niet te overwinnen. Don arturo mikte en schoot haar een oog uit. Eenige stuipachtige sprongen, eenige slagen met den staart tegen de aarde, zoodat stof en steenen in de lucht vlogen, waren de laatste blijken harer ontzettende sterkte; daarop rekte zij zich uit, legde zich neder en stierf met open muil en één open oog.
Wij maten hare lengte op 35 voet 6½ duim, en 2 voet 4 duim hare grootste dikte, behalve waar het verslonden kalf zigtbaar was. De inboorlingen juichten en jubelden, en heschen het ondier aan den hoogsten boom. Een bruine kerel klom met een scherp mes den boom op, en gleed bij de slang naar beneden, terwijl hij met het mes in de huid van boven tot beneden eene insnijding maakte. Don arturo, de groote held, verkreeg als zegeteeken de huid, het volk verdeelde het vleesch onderling, om daaruit olie te bereiden tegen de rhumatiek.

(Gartenlaube.)






{==101==} {>>pagina-aanduiding<<}

Mengelwerk.

Pompeji.

Door Dr. P.A. Koppius.

III.

Van het godsdienstige en openbare leven gaan wij over tot het dagelijksche of huiselijke der Pompejers, om daaraan dit derde en laatste Artikel te wijden. Wij zouden overigens wel stof hebben voor meer, en niet minder belangrijke Artikelen, dan deze drie mogen zijn. Immers, wanneer wij als oudheidkenners en voor geleerden schreven, zou het ons schier onmogelijk vallen ons geschrift binnen de perken van een lijvig boekdeel te houden. Want niet alleen de muren en gewelven van Pompeji, maar de geheele omvangrijke klassieke letterkunde zou door ons moeten worden doorgevorscht, om de noodige opmerkingen en ophelderingen te leveren. Maar ons doel is zeer nederig. Wij wenschen eenvoudig den oningewijde een weinig genot te verschaffen, door hem eenige berigten mede te deelen omtrent eene stad, die als van jaar tot jaar zoo zeer in vermaardheid wint, dat bijna geen tourist in Italië haar zijn bezoek onthoudt, hij moge zelfs geene letter Latijn verstaan, en de wonderen van den voortijd, òf met een air van waanwijsheid, òf dom zwijgend aangapen. Wij wenschen daarbij onze lezers diep te doen gevoelen en volkomen te bewijzen de hooge belangrijkheid van de gevonden schatten, waardoor niet alleen de kennis, maar ook de waardering van de aloude Grieksch-Romeinsche beschaving groote vorderingen heeft gemaakt. Om dus niet te veel te geven en daardoor te schaden, willen wij onze mededeelingen met dit Artikel besluiten.
Wij beginnen met de lagere klasse der inwoners van Pompeji, en zullen opklimmen tot de hoogere. De allerlaagste klasse was voorzeker die der slaven; maar omdat hun lot ten allernaauwste verbonden was aan dat hunner meesters, formeerden zij, evenmin als in onze dagen onder de slaven-hou-
{==102==} {>>pagina-aanduiding<<}
dende natiën, een bepaalden stand des volks. Eigenlijk behoorden zij in geenen deele tot het volk, en hoewel onmisbaar voor de toenmalige maatschappij, waren zij slechts een bijvoegsel of aanhangsel, maar geen organisch deel van het ligchaam des Staats. Gelijk de hedendaagsche Amerikaan den armen Negerslaaf uit de Zuidelijke Staten der Unie nooit zal aanmerken als een landgenoot of als een deelgenoot zijner zamenleving, zoo deed ook geen Pompejer dit, zoo lang hij zijne stad nog bewoonde. En toch hebben ook de slaven hunne maatschappij. Zij bespreken onderling veel, zij overleggen, zij handelen te zamen veel. Hoe miskend, zij hebben, even zoo wel als onze loonbedienden, hun geest, hun karakter, hunne vermaken. Zij weten zich op hunne wijze vaak schadeloos te stellen voor het wreede en wisselvallige van hun lot, en voor de duizendvoudige zelfopoffering, welke dagelijks van hen geeischt wordt.
Pompeji had zijne slavenbevolking en zijn gemeen. Beiden waren aan elkander verwant, omdat het gemeen voor een groot deel uit vrijgelaten slaven bestond, gelijk het ook bij ons meest uit gewezen dienstboden pleegt te bestaan. Niet in staat, om te huis in de armoede van zijn gezin het levensgenot te vinden, dat hij verlangde, nam de gemeene Pompejer zijne toevlugt wel eens, misschien wel vaak, tot de kroeg of de gaarkeuken (taberna, thermopolium, popina), waar hij goed eten en drinken vond, en een hem gevallig gesprek voerde, òf met zijns gelijken, òf met de slaven van burgers en heeren, die in 't geheim eene uitvlugt maakten. Zoodanige kroegen of gaarkeukens waren veelal op de hoeken der straten te vinden. Zij zagen te gelijk naar twee, drie zijden uit, zoo wel om meer bezoekers te lokken en hun een ruim gezigt te verschaffen, als om het onraad, dat voor hen opdaagde, haastig te bespeuren en voor te komen.
Op den hoek van twee straten, aan den weg van de Herculanumsche poort naar de Groote Markt, was eene bron met een sierlijk en relief bewerkten Romeinschen adelaar op een steen boven den vergaârbak. Daarop volgde eene kleine geplaveide plaats, iets hooger dan de gewone rijweg der straten, en achter deze plaats verrees de nederige gevel van de gaarkeuken of de kroeg van fortunata. Deze naam althans staat nog aan den ingang te lezen, en niettegenstaande velen het

{==103==} {>>pagina-aanduiding<<}
betwisten, schijnt hij vrij zeker die van de bewoonster geweest te zijn. Men vindt er niet alleen fornuizen en steenen tafels, nog goed in wezen, wier afslijting, bij blijkbaar goed onderhoud, van drukke nering getuigt; maar men ziet ook met weinig moeite spoedig in, op welk eene wijze hier vóór bijna 2000 jaren de tijd werd gekort. Gekruide wijn, warm gemaakte of gekookte wijn, mee en dergelijke dranken waren er doorgaans in gereedheid, zoo als wij weten uit de berigten der oude schrijvers. Doch waar dezen van zwijgen, dat zeggen ons de ruïnen van Pompeji, dat er namelijk in de kroegen van dien tijd ook zure dranken getapt werden. Althans op de marmeren tafelbladen van fortunata's taberna en soortgelijke eet-, drink- en praathuisjes vindt men vele kringen, welke door den zuren inhoud van koppen of glazen moeten zijn ingevreten. Het schijnt mitsdien, dat de Pompejische sjouwerman of slaaf zijn stuiver fatsoenlijker plagt te versnoepen, dan de Christelijke en deugdzame Nederlandsche kruijer van de negentiende eeuw het bij zijn Schiedammer pleegt te doen.
Wij begeven ons van hier langs de straat ter linkerzijde naar de Herculanumsche poort. Wij vinden weder op een hoek van twee straten, achter een grooten gewelfden regenbak en eene kleine fontein, eene taberna als de beschrevene, waarin men een kistje met eene opening in het deksel gevonden heeft naast het geraamte van een man en van twee dieren. Naar alle waarschijnlijkheid kon de gierige kroeghouder phoebus, wiens naam aan de voorzijde gelezen wordt, van zijn spaarpot niet scheiden, en hoewel het kistje ledig was; daar zijne huisgenooten met het beste welligt reeds gevlugt waren, wilde hij mogelijk trachten nog meer in dien spaarpot te bergen, toen de dood hem verraste.
Wij gaan verder, al houdende de straat ter linkerzijde, de Consulsstraat genoemd, en bevinden ons welhaast voor de Herculanumsche poort. Daar vinden wij juist binnen den stadsmuur een ruim gebouw, algemeen bekend onder den naam ‘herberg van albinus’. Het was niet alleen eene herberg, maar ook naar alle waarschijnlijkheid een post-station (mansio), hoedanige door augustus werden opgerigt aan de militaire wegen. Deze veronderstelling wordt bijna tot zekerheid voor den bezoeker, wanneer hij de gansche inrigting van het huis

{==104==} {>>pagina-aanduiding<<}
en de gevondene voorwerpen aandachtig overweegt. Nabij den ingang staat een groote steen, wiens bestemming duidelijk is om te adsisteren bij het af- of bestijgen van een rijpaard. De ingang zelf is ruim en zonder drempel, maar gelijkvloers met de straat, dus geschikt om wagens te laten doorrijden. Hij voert naar eene wijde binnenplaats, die omgeven is van vele kamers en keukens, welke laatste aan hare fornuizen kenbaar zijn. Twee gelagkamers dienden vooral tot den verkoop van warme dranken. In de stalling vond men nog beenderen van paarden onder de ringen, aan welke zij vastgebonden waren geweest, alsmede assen en andere overblijfsels van karren of wagens. Het huis is nu in den jammerlijksten staat van verwoesting. Alleen zijn groote kelder, lang 35, breed 3,50, hoog 4,75 Nederl. ellen, en verlicht door drie luchtgaten, is nog uitmuntend bewaard gebleven. Men ziet hieruit, dat ook de Ouden hunne logementen en remises nabij de poorten der steden hadden, daar men toch in het binnenste van Pompeji niets van dezen aard ontdekt heeft.
Allernaast fortunata woonde een smid. Men heeft in zijne werkplaats onderscheidene voorwerpen opgedolven, als: een hefboom, eindigende in een zwijnsvoet, zeer vele ijzeren ringen en hoepen, ijzeren wagen-assen, nijptangen, hamers en ander soortgelijk gereedschap, waaraan men het bedrijf van den bewoner terstond herkende. Hij was een welgesteld burgerman, want zijn smidswinkel was maar een klein gedeelte van een groot huis met vele kamers en vertrekken. Eene badkamer, een wijnkelder, waarin nog wijnkruiken; voorts een lararium, of heiligdom aan de huisgoden (lares) gewijd, en een bak-oven, daar aanwezig, toonen genoeg, dat deze Mr. smid een belangrijke representant geweest moet zijn van de Pompejische industrie, die zich overigens hoofdzakelijk tot laken- en andere weverijen schijnt bepaald te hebben.
Niet onbelangrijk noemen wij voorts de groote bakkerij, een huis, iets verder dan de smederij aan dezelfde straat gelegen. Wel vindt men twee dubbele winkels (vier vertrekken) regts en links van den ingang, maar deze stonden in geen verband met de bakkerij, en ook andere kenteekenen bewijzen, dat het brood, hoewel hier gebakken, nogtans niet in dit huis verkocht werd. Door eene schilderij, ergens te Pompeji gevonden, weet men, dat de bakkers van disschen op de publieke

{==105==} {>>pagina-aanduiding<<}
plaatsen hun brood plagten te verkoopen. En welligt bragten de stadgenooten of naburige landlieden dikwijls hunne granen in de bakkerij, om na gemalen en tot brood verwerkt te zijn, weder door hen te worden afgehaald. Nergens toch vindt men hier of in eene andere bakkerij te Pompeji zekere bewijzen van publieken verkoop des fabrikaats. Het voorhuis doorgaande, komen wij op de vierhoekige binnenplaats, die omgeven werd door eene met plat dak of terras bedekte galerij, waarop men regts van den voorhuisgang met een steenen trap klimmen kon. Dit platte dak werd gedragen door vier vierkante zuilen. Rondom de binnenplaats waren vier kamers, die haar licht uit de galerij ontvingen. In eene van deze ziet men nog het gemetselde voetstuk eener tafel, die van hout moet zijn geweest, want zij is verdwenen. Achter de binnenplaats komt men in de familie-zaal (tabulinum of tablinum), en door deze in de eigenlijke bakkerij of de meel- en brood-fabrijk, die bij de Ouden steeds één waren. Het was eene groote, overdekte ruimte van 10,70 Ned. ellen lengte en 7,80 breedte, met eene achterdeur aan de achterstraat uitkomende. Hier stonden vier groote steenen molens, van gedaante als zandloopers, die op de wijze werkten van onze hand-koffij-molens, maar door paarden gedraaid werden - door paarden, en niet door ezels, zoo als de oude schrijvers ons van elders berigten; immers in de stalling nabij deze molens zijn de kribben zoo hoog aangebragt, dat zij noodzakelijk door paarden gebruikt moeten zijn. Aan de regterzijde was een regenbak tusschen twee vierkante gemetselde steenen voetstukken, waarop nog twee groote bekkens of kommen van aardewerk staan, die schoon water voor dadelijk gebruik konden bevatten. Boven den bak is op den muur geschilderd het gewone zinnebeeld der huiselijke beschermgeesten, namelijk twee slangen, die hier kruipen naar een met vruchten bedekt altaar, en boven dit stuk eene offerande aan
fornax, den God der haardsteden en fornuizen. Onder den oven is eene plaats voor de kolen afgeschoten; vooraan nam een holle bak, met een platten steen bedckt, de asch op. Eindelijk was daar eene kom, waarin men het meel zoutte voor de schup, om het brood er niet aan te doen kleven. Eene groote, tegen den regtermuur aangebragte tafel was slechts van den oven gescheiden door den ingang eener groote kamer, waarin twee steenen voetstukken

{==106==} {>>pagina-aanduiding<<}
bewijzen, dat er eene andere groote tafel in dat vertrek geweest is. Ongetwijfeld dienden beide tot aanregten om de brooden op te leggen vóór zij in den oven kwamen. Aan de overzijde van de fabrijk was het kneedhok, kenbaar aan twee gemetselde steenen bakken, die als troggen dienden voor het kneeden van het deeg. In dit zelfde hok vindt men ook de trappen, die naar de zoldervertrekken boven den paardenstal leidden, welke door slaven bewoond werden. Opmerkelijk is het, dat in deze bakkerij, waar zoo veel houtwerk vergaan is, niet alleen tamelijk veel graan en meel in groote kruiken bewaard is gebleven, maar dat er zelfs verscheidene nog gave brooden zijn gevonden. Op een dezer laatste, van ongeveer twee palmen in doorsnede, las men duidelijk het ingedrukte merk: ‘siligo granii (fijn tarwebrood (*))’, en op de overige: ‘e cicera (van erwten-meel)’. Deze merken moesten de bakkers, op last der politie, aan hunne brooden geven, ten einde de koopers zich niet konden bedriegen in de soort van het meel.
Deze enkele voorbeelden mogen den lezer eenigzins bekend maken met de welgesteldheid van sommige Pompejers uit den burgerstand. Wij willen ons niet begeven in de hoogst belangrijke lakenfabrijk, ‘Fullonica’. Deze zou ons wel kunnen inwijden in de vorderingen eener industrie, waardoor de stad in haren bloeitijd beroemd was; maar omdat onze lezers zonder teekeningen onze beschrijving moeijelijk zouden kunnen volgen, willen wij liever, hoewel altijd in de nabijheid van fortunata's taberna blijvende, een niet groot, doch fraai huis binnentreden, 't welk den aantrekkelijken naam ontvangen heeft van ‘huis des dichters’, ook wel ‘huis van homerus’. De oorsprong dier benaming ligt in de vele tafereelen uit de Ilias van homerus, welke als muurschilderijen dit gebouw versierden. Het werd ontbloot in 1824-26. Niettegenstaande zijn verheven naam schijnt het de woning te zijn geweest van een rijken juwelier. Treedt men het binnen, dan heeft men twee winkels, aan elke zijde van den voorhuisgang één, waarin bij de ontdekking eene groote menigte kleinoodiën gevonden zijn. Daartoe behoorden twee gouden halsketenen, een gouden gevlochten koord zonder draad, vier gouden armbanden

{==107==} {>>pagina-aanduiding<<}
in den vorm van slangen, waarvan de eene niet ligter woog, dan 220 wigtjes (bijna ¼ Ned. pond), vier oorbellen, elke met twee parelen versierd, verscheidene zeer zware gouden ringen, waaronder een, voorzien met eene wijde kast, die met kristalglas bedekt en ongetwijfeld bestemd was voor een portretje of hairwerk, enz. Men heeft er bovendien verzameld eene menigte ornamenten en bronzen of ijzeren werktuigen, welke voor de bewerking dezer kleinoodiën noodzakelijk waren, aarden potten en kroezen, een klein draagbaar kagcheltje van een grillig maaksel, en eene prachtige lamp. Men vond er ook verscheidene dooden. De dubbele deur der voorpoort draaide op pennen, vattende in bronzen gaten, die weder in den marmeren drempel sloten. De ingelegde marmeren vloer van het voorhuis is in zijn geheel overgebragt naar Napels, en dient daar thans tot bevloering der kamer van de kostbare voorwerpen in het Museum. Hij stelt in schoone bewerking een geketenden hond voor, met het onderschrift: ‘cave canem (wacht u voor den hond)’. Het voorhuis doorgaande komen wij op de binnenplaats, wier muren prijkten met eene menigte keurige schilderijen, die echter meest alle naar het Napelsche Museum verhuisd zijn. Slechts een kleine gevleugelde genius en een amor, die een drietand houdt, zijn van de goed geconserveerde stukken op hunne oorspronkelijke plaats gebleven. De aanwezigheid van een 15-tal vertrekken, waaronder eene bibliotheek, voorts eene groote keuken, en een lararium of huiselijk heiligdom, met een sierlijk faunus-beeldje, alle gelijkvloers, terwijl er gewis even veel bovenvertrekken waren, bewijst ons allezins den rijkdom van den bewoner, die ook wel eigenaar van dit huis zal geweest zijn. Dit laatste moeten wij in den regel te Pompeji, gelijk in alle Romeinsche steden, aannemen, maar blijkt ook hier wel in 't bijzonder uit de kostbare sieraden van
schilder-, stucadoor- en mozaïk-werk, die men hier aangebragt ziet, en slechts door een eigenaar zóó con amore kunnen zijn besteld. Alleraardigst was de marmeren vloer van het tablinum of de gezelschapszaal, in het midden ingelegd. De voorstelling was eene repetitie van tooneelspelers. De directeur, omgeven van eene menigte maskers en andere tot het spel behoorende voorwerpen, laat twee acteurs in het costuum van satyr's hunne rollen opzeggen. Een derde geeft zich groote moeite om eene tunica (rok) aan te trekken,

{==108==} {>>pagina-aanduiding<<}
die hem veel te naauw is, ofschoon hij geholpen wordt door een persoon, dien een troep er opzettelijk op plagt na te houden tot het in orde brengen der kleeding. Ook dit vloersieraad is naar Napels verplaatst. Elders praalden de ingelegde vloeren dezer woning met visschen, zwanen en sierlijke arabesken van zwart marmer in witten grond. Zelfs de vloeren der bovenkamers waren schoon mozaïk. Bij de eerste ontblooting vielen de zolderingen wel op de straten in puin, doch men herkende zeer duidelijk een mozaïk bacchus-hoofd en vele andere figuren. Dit huis geeft ons dan wel een hoogen dunk van de kunstliefde des eigenaars, die gaarne de schatten, waarover hij beschikken kon, aan werken van smaak besteedde.
Eindelijk willen wij onzen lezeren nog eene beschrijving geven van een aanzienlijk heerenhuis te Pompeji. Wij weifelen in de keuze tusschen de huizen van sallustius, van lucretius, van castor en pollux, van den Centaur, van den faunus, van den Labyrinth, van ariadne, van iphigenia (eigenlijk van d. junius proculus) en van championnet. Alle deze toch behooren tot den eersten rang, en hebben elk zijne merkwaardigheden en eigenaardigheden, die der kennisneming overwaard zijn. Het huis van den faunus is wel het grootste en rijkste; daar echter de ontzaggelijke menigte wijnkruiken, die men er gevonden heeft, schijnen te wijzen op een zeer uitgebreiden wijnhandel, dien de eigenaar gedreven moet hebben, zwicht dit grootste huis misschien in het belangstellend oog des lezers voor een ander. Wij bepalen daarom onze keus tot het huis van pansa, wel even groot als dat van den faunus, en beslaande ook een geheel blok tusschen vier straten, maar in zoo ver veel kleiner, omdat het tevens acht vreemde huisgezinnen gelegenheid ter inwoning verschafte, behalve de drie losse winkels aan de voorzijde, die alleen des daags plagten gebruikt te worden. De familiën, die aldus te huur in zulk een huis inwoonden, heetten inquilini (inkomelingen), en de slaaf, die de huur van dezen beurde, droeg den naam insularius, van insula (eiland), zijnde een blok huizen, rondom door straten ingesloten. Over 't algemeen beschouwden de Romeinen het eene schande, geene eigene woning te hebben en inquilini te zijn. Hierom vereenigden zich dikwijls verscheidene half-rijken tot het koopen of bouwen van een huis

{==109==} {>>pagina-aanduiding<<}
voor gezamenlijke rekening, terwijl dan elk hunner met zijn gezin een gedeelte er van betrok (*). Pansa echter, of de eigenaar van het huis, waarover wij nu spreken, schijnt niet ondervonden te hebben, dat men versmaadde bij hem intrekken te huren. De voorgevel stond schuins tegenover het stads badhuis, waarom de groote straat, die tusschen beide gebouwen doorloopt, ‘de straat der baden’ genoemd wordt. Vóór wij het gebouw intreden, willen wij eerst de buitenzijden en de verhuurde apartementen in oogenschouw nemen. Wij beginnen met de linkerzijde in de straat ‘van fortunata’. Tegenover de straks door ons beschrevene smederij had het binnenste heerenhuis eene achterdeur. Daarop volgden, naar het voorhuis toe, drie winkels, alle drie met achter-vertrekken en opgangen naar boven voorzien. Deze apartementen met de daarbij behoorende bovenkamers moeten bewoond geweest zijn door huisgezinnen uit den geringen stand. Men vond in de winkels eene soort van gemetselde toonbanken, en als verkoopwaar onderscheidene verwstoffen, dienstig voor de toen zoo algemeen in zwang zijnde muur-schilderkunst. Hieraan grensde eene groote bakkerij, uit zes vertrekken bestaande en doorgaande tot aan de voorstraat, die der baden. Deze bevatte schier alles, wat tot de oefening van het bedrijf noodig was. Drie voorvertrekken hadden deuren aan de straat, en zouden dus tot verkoopwinkels van het brood hebben kunnen dienen, maar men kan niet ontdekken, dat zulks hier het geval is geweest, en vroeger hebben wij reeds aangetoond, dat de Pompejische bakkers naar alle waarschijnlijkheid hun brood op de markten of publieke plaatsen verkochten. Een der vertrekken heeft aan de binnenzijde van den dam tusschen twee vensters eene schilderij, voorstellende eene slang, het zinnebeeld van eene huis-godheid, en daarnaast een ingemetselden
vooruitstekenden baksteen om de lamp op te zetten, die ter eere dezer godheid aanhoudend branden moest. Juist tegenover dit volmaakte beeld des Heidendoms en in het volle licht, dat uit de straat er op schijnt, ziet men op den muur een gewoon Latijnsch kruis en relief. Velen maken daarom van dezen bakker een Christen, en wel een Pauselijk Christen, dat schier ongerijmd is, naardien hij dit teeken zijns Christendoms

{==110==} {>>pagina-aanduiding<<}
wel veel meer verborgen zou hebben, en het althans niet had kunnen vereenigen met het Heidendom, 't welk hij blijkbaar in eere hield. Veel waarschijnlijker is het, dit kruis een zinnebeeld der isis-dienst te noemen, en te stellen, dat de bewoner daaraan verkleefd is geweest. Wij bezitten de afbeelding van een penning van domitianus, waarop de Keizer als isis-priester wordt afgebeeld, een groot kruis, dat tot den grond reikt, in zijnen arm houdende. En wie was grooter vijand der Christenen, dan deze dwingeland, die zich-zelven nog bij zijn leven vergoodde? - In de meel- en brood-fabrijk zijn nog drie molens van lava, in de gedaante als wij vroeger beschreven, voorts groote ketels op de fornuizen, en de trog waarin het deeg gekneed werd. Men heeft er ook gevonden verschillende potten van aardewerk, die water, meel en zout bevat hebben, en ter zijde van deze een put, waarvan de steenen leuning, die den mond omgeeft, nog aanwezig is. Bij de ontdekking lagen verscheidene brooden in den oven. - Op deze bakkerij volgt een winkel, de eenigste van alle winkels aan de straat, die met het binnenste heerenhuis door eene deur in verband staat. Het blijkt hieruit, dat de eigenaar des huizes ook zelf zich niet geheel onttrok aan de kleine winkelnering, en er een dispensator of zet-koopman op nahield, die welligt met alle magt concurreerde tegen andere huurders van perceelen zijns meesters. Daarna komen wij bij drie winkels, aan dezelfde straat der baden uitkomende, waarvan de laatste eene groote achterkamer heeft met een put en een grooten oven, geschikt voor een klein huisgezin ter bewoning. Wanneer wij bij dezen winkel den hoek omgaan, en de straat ‘der fullonica, of lakenfabrijk’, inslaan, dan vinden wij aan de regterzijde van pansa's huis drie ruime en fraaije intrekken gelijkvloers, de eerste met 7, de tweede met 6 en de derde met 9
kamers. Deze intrekken waren ongetwijfeld verhuurd aan zulke familiën, welke niet in staat waren om een eigen huis te onderhouden, en de schaamte overwonnen hadden voor den naam van huurders of inkomelingen. In den derden intrek, dien der 9 kamers, vond men vier vrouwenlijken met gouden bellen in de ooren, gouden ringen met gegraveerde steenen aan de vingers, twee-en-dertig zilveren geldstukken en vele andere voorwerpen om haar heen. - Wij gaan nu maar niet verder, en wandelen door de ‘mercurius-
{==111==} {>>pagina-aanduiding<<}
straat’ den tuin niet om, die van deze en de andere aangrenzende straten door eene steenen schutting gescheiden was. Hij is als tuin nog kenbaar aan zijne lange en breede bedden of akkers (rabatten), die men van onder de asch heeft kunnen opgraven. Ook ziet men er eenige looden pijpen, welke tot bevochtiging van den vruchtbaren bodem hebben gediend. De twee hierbij behoorende groote bronzen ketels zijn in het Museum te Napels opgenomen. Wij keeren dan terug tot den voorgevel, en staan in de ‘straat der baden’ voor de voordeur of ingangspoort. Deze was niet wijd, maar hoog, en eenvoudig versierd met twee pilasters, waarop twee fantasie-kapiteelen. Op den linker-pilaster staan deze met roode letters geschrevene woorden:

‘Pansam aed.

Paratus rog.’

of: ‘Paratus noodigt den bouwheer (oedilis) pansa.’ Deze, natuurlijk niet door den eigenaar geschrevene woorden hebben aan het huis zelf den naam des genoodigden bezorgd, alhoewel het met even veel regt het huis van paratus kon heeten, en het welligt aan geen van beiden heeft behoord. De voordeuren der Romeinsche huizen waren doorgaans dubbele, in het midden sluitende en naar binnen opengaande, van eikenhout gemaakt en met paneelen bewerkt, versierd met vergulde nagelknoppen, en dikwijls voorzien met kloppers of metalen schellen, die van buiten aangetrokken werden. Zulk eene voordeur moet ook dit huis gesloten hebben, maar het vuur van den brandenden berg in de nabijheid heeft haar, zoo als alle houten deuren dezer stad, vernield. Boven de voordeur had men meestal vaste gang-ramen, zoo als bij ons, die het voorhuis verlichtten. De vloer van het nu door ons betreden voorhuis biedt ons in sierlijk mozaïk het ‘welkom’, door ons het woord ‘salve (wees gegroet)’ te laten lezen. Wij gaan door in de langwerpig vierkante binnenplaats, het atrium. Regts en links van dit plein bevonden zich verscheidene vertrekjes voor slaven. Achter was de familiezaal of het tablinum. Dit groote luchtige vertrek had wijde openingen, die, òf met toeslaande schermen, òf met neêrvallende gordijnen konden gesloten worden, en waar de archiven der familie en de meestal in was geboetseerde afbeeldingen harer voorouders bewaard werden. In de begrafenis-treinen der leden van de

{==112==} {>>pagina-aanduiding<<}
familie werden deze beelden mede rondgevoerd. Links van het tablinum was de bibliotheek, kenbaar aan de menigte, terstond bij de eerste aanraking in stof gevallen handschriften, die er gevonden zijn, en regts eene slaapkamer. Gaan wij regt uit, en beklimmen wij twee trappen, dan bevinden wij ons in het binnenste der woning, waar iedereen op verre na niet werd toegelaten. Hier opent zich voor ons eene tweede langwerpig vierkante binnenplaats (peristylum), omgeven door eene zuilengalerij van 16 Ionische kolommen, 4,70 Ned. ellen hoog. Tusschen deze kolommen vindt men twee puteals of regenbaks-monden. In 't midden dezer plaats is een vijver van 6,40 Ned. ellen lang, 2,65 breed en ongeveer 2 diep. Op de galerij ter linkerzijde zagen drie kleine, maar met groote pracht en keurige netheid versierde kamers uit; gewis de woonvertrekken van den heer des huizes en zijne familie. Aan de andere zijden vallen ons in het oog: de grootste zaal, het salon, als wij zouden zeggen, voor groote partijen; verder het triclinium of de kleine meer gebruikte eetzaal, met vaste schuinsche tafelbanken, waarop de tafelbedden gespreid werden, en de gasten aan een weelderig dîner aanlagen, en, eindelijk, de groote keuken, benevens de zaal voor de slaven. Van de bovenkamers zien wij ongelukkig niets meer. Zij zijn, gelijk meest alle vertrekken van de eerste of tweede verdieping te Pompeji, geheel en al verwoest. Dat zij in het huis van pansa prachtig zijn geweest, en bijzonder door de vrouwelijke huisgenooten bewoond waren, is veilig op te maken uit de voorwerpen, die men hier en daar op de overblijfsels der zolders gevonden heeft. Deze bestonden uit armbanden, oorbellen, colliers, halskettingen, gouden en zilveren spelden, kleine potjes voor pomade of dergelijke stof, tandborstels, scharen, kokers, in één woord: uit die duizende
kleinigheden, welke bij de Ouden tot het toilet eener vrouw behoorden.
Zietdaar de woning van een rijken Pompejer der eerste klasse. Het spreekt van zelf, dat andere huizen weder andere merkwaardigheden opleveren. Maar breton, onze trouwe leidsman, en anderen met hem, verzekeren ons, dat dit huis zeer goed als een type van alle voorname huizen der Romeinsche Oudheid kan beschouwd worden. Wij vertrouwen dus hiermede hun, die dit Artikel met opmerkzaamheid lazen, een

{==113==} {>>pagina-aanduiding<<}
tamelijk juist denkbeeld gegeven te hebben van wat zij in de meeste woningen van het oude verwoeste Pompeji kunnen vinden. Bij het afscheid nemen wenschen wij hartelijk, dat zij niet zonder genot onze bladzijden gelezen hebben, waarmede wij hun een voortreffelijk en goedkoop Fransch werk aanbevelen. Ja, wij hopen zelfs met bescheidenheid, dat wij iets bijdragen om enkelen onzer landgenooten, die in dezen gelukkiger kunnen zijn dan wij, aan te moedigen om Pompeji zelve te gaan zien. Het is toch als bij uitnemendheid de roeping van den Nederlander, wiens vaderen in de kennis der klassieke Oudheid zoo grooten en wèl verdienden roem behaalden, om deze uit de dooden verrezene stad wèl te leeren kennen. De gloeijende zonnehitte tusschen de ruïnen moge gedurende de twee, drie dagen, welke men er doorbrengt, het ligchaam schier smelten en het hoofd doen barsten, nimmer, zoo voorspelt ons breton in geestdrift, nimmer zullen de rijke en schoone herinneringen dier dagen uit den geest verdwijnen, en deze schatten heeft men waarlijk niet te duur voor eenige vermoeijenissen, die na weinige dagen niet eens meer gevoeld worden.

Het dagblad de Times.

Bijna eene eeuw lang was de Weekly Newes verschenen, een weekblad, welks titel voortleeft tot op onze dagen, eer men te Londen er aan dacht om een dagblad aan te leggen. Toen echter de wekelijksche tijdschriften eenmaal wèl gevestigd waren, waagden eenige ondernemende drukkers het om hunne bladen twee malen in de week te laten verschijnen, en vervolgens werd het betrekkelijk spoedig drie malen in de week. Aldus kwamen in 't begin der vorige eeuw verscheidene periodieke bladen uit, telkens des Dingsdags, Donderdags en Zaturdags morgens. Onder de meest verspreide journalen van dezen aard was er een, getiteld: De Nieuwe Staat van Europa. Getrouw verslag der openbare aangelegenheden en der letteren. Het bestond uit twee bladzijden van grof en grijs papier, verre beneden dat der gemeenste Amerikaansche dagbladen van onzen tijd, en bevatte bijna even zoo veel te lezen als eene kolom van den Times in 1855. Het eerste nommer van de Daily Courant, een dagelijksch tijdschrift, verscheen den 11den Maart

{==114==} {>>pagina-aanduiding<<}
1702, drie dagen na de troonsbeklimming van Koningin anna. De ‘auteur’ (zoo noemt hij zich-zelven) drukt zich daarover in zijn prospectus aldus uit:
‘Door de opgave der vreemde bladen, welke van tijd tot tijd in deze Courant zullen worden aangehaald, zal men zien, dat de auteur zorg heeft gedragen om zich op de hoogte te houden van het nieuws, wat in alle landen door den druk bekend wordt. Om overigens te bewijzen, dat zijne citaten op geenerlei wijze zijn vervalscht, noch dat hij onder het voorwendsel van particuliere correspondentie iets toevoegt aan de medegedeelde feiten, zal hij aan het hoofd van elk artikel het vreemde dagblad noemen, waaruit het artikel getrokken is, opdat het publiek wete uit welk land eene nieuwstijding komt, en zelf in staat zij te beoordeelen, welk eene mate van geloof men er aan moet hechten, de omstandigheden in aanmerking genomen. Hij zal zich onthouden van elke uitlegging, en zich bepalen tot het zuiver en eenvoudig opgeven der feiten, den lezer de zorg overlatende om zelf ze uit te leggen.’
Deze beginselen in het vak der dagbladen-journalistiek komen volmaakt overeen met de denkbeelden van den Heer cobden, die alle journalisten, zonder uitzondering, beschouwt als weetnieten of lieden geheel zonder geweten, en die bij gevolg alle discussie over openlijke woorden en daden in de dagbladen gaarne deed ophouden. Feiten, niets dan feiten, ziedaar, volgens hem, het eenige, wat de nieuws-bladen aan het publiek moesten geven. Het overige behoort tot den werkkring van de Parlements-leden, op wier voorregten en vrijheden hij meent dat de pers reeds al te veel inbreuk heeft gemaakt.
‘Dit blad,’ zoo voegt de uitgever der Daily Courant er bij, ‘zal alle dagen verschijnen, en dus alle gewigtige nieuwstijdingen kunnen mededeelen, die elke koerier medebrengt. Zijn omvang zal niet grooter zijn dan de helft der andere bladen. Men zal derhalve aan het publiek ten minste de helft besparen dier insolentiën, welke de gewone tijdschriften opdisschen.’
Dit eerste nommer van de Daily Courant bevat buiten den prospectus, maar negen artikels, waarvan vijf getrokken uit de Haarlemmer Courant, drie uit de Gazette de France en een uit de Amsterdamsche Courant. Het grootste gedeelte hiervan heeft betrekking op den Spaanschen Successie-oorlog. Na ge-
{==115==} {>>pagina-aanduiding<<}
durende eenige weken naauwgezet den regel te hebben volgehouden van niets te geven dan nieuwstijdingen, en wel uitsluitend vreemde nieuwstijdingen, begint de Daily Courant eenige flaauwe voorteekenen van vooruitgang te laten zien. Het nommer van 22 April behelst twee bladzijden van tijdingen en annonces, en onder deze laatste bevat het dit staaltje van binnenlandsch nieuws, hoewel maar als een ‘hooren zeggen’: ‘Londen, 22 April. Men verzekert, dat de Marquis van normanby is benoemd tot Lord van 't geheime zegel.’ Deze ingevoerde verandering in het oorspronkelijke plan van het journaal was het gevolg eener verandering van eigenaar. De Daily Courant was overgegaan in handen van samuël buckley, een verstandig, praktisch mensch, en die de onmisbare vereischten in zich vereenigd schijnt te hebben om een volks-blad op te rigten of uit te geven. Over 't algemeen zal men bevinden, dat de opgang, dien een tijdschrift of periodiek blad maakt, voornamelijk dank te weten is aan de scherpzinnigheid en de wèl berekende persoonlijkheid van hem, die gedurende vele jaren met de directie is belast geweest. De geschiedenis van Londen en de provinciën levert daarvan talrijke voorbeelden. Zoo oefende de Morning Chronicle, onder de directie der H.H. perry en black, hoewel zij op verre na zoo veel niet gelezen werd, als sommige harer concurrenten, gedurende de eerste 25 jaren dezer eeuw, op het liberale gedeelte van Europa eenen invloed,
als nooit eenig periodiek geschrift had gehad. Later heeft de Spectator, gedurende meer dan het vierde eener eeuw geredigeerd door dezelfde hand, bewezen hoe groot soms de magt kan zijn van ééne enkele pen. Onder de journalen uit de provincie zijn de Leeds Mercury, onder directie van wijlen den Heer baines, de Scotsman, onder den Heer mac-culloch en later den Heer maclaren, de Manchester Guardian, opgerigt door den Heer taylor, haren verbazenden invloed, dien zij in Schotland en de Engelsche fabrijk-districten oefenen, hoofdzakelijk verschuldigd aan het talent harer schrijvers.
In zijnen ijver om het publiek de belangrijkste dagelijksche nieuwstijdingen te verschaffen, vergat buckley wel eens de gezindheid en de neigingen van het hof of der regering. Wij vinden in de processen-verbaal van het Huis der Gemeenten eene klagt tegen den uitgever der Daily Courant (7 April 1712), omdat hij gewaagd had de Memorie der Staten-Generaal te drukken,

{==116==} {>>pagina-aanduiding<<}
een zeer ernstig stuk, daar de publieke opinie sterk aan het gisten was, ten gevolge der discussiën over de onderhandelingen, die geleid hebben tot den Utrechtschen vrede. De openbaarmaking van dit document werd verklaard als eene aanranding der regten en privilegiën van het Huis, en de politie ontving last om samuël buckley te arresteren. Intusschen schijnt hem geene boete te zijn opgelegd of eenige last aangedaan. Het Huis bepaalde zich tot het aannemen van eenige besluiten tegen de uitspattingen der pers, en men sprak veel van de noodzakelijkheid ‘om een geneesmiddel te hebben opwegende tegen het kwaad’, maar - gelijk swift in zijne Geschiedenis der vier laatste jaren van Koningin anna opmerkt, terwijl hij dit feit mededeelt - men heeft tot dus ver altijd een hevigen tegenstand geboden aan de pogingen om de drukpers-vrijheid te beteugelen; hetzij men vreesde te veel of te weinig te doen, hetzij, dat elke partij gedacht heeft aan de voordeelen, welke dezelfde pers haar verschaffen kon om hare magt te hernemen of te behouden, en alzoo in de diensten, die de pers bewees, een tegenwigt erkende tegen hare nadeelen.
Een veel trouweloozer slag werd in deze Parlementszitting aan de drukpers-vrijheid toegebragt door het aannemen van het zegelregt van een halven penny over elk half blad druks en kleiner, en van het regt van een shilling voor elke annonce. Een groot aantal der weekbladen werd door dezen maatregel gedood, en wie hem overleefden, vielen onder de min of meer volstrekte afhankelijkheid van het Gouvernement. In eene aanteekening van het jaar 1724, waarin de politieke kleur van elk blad naauwkeurig wordt opgegeven, hooren wij buckley, den waardigen drukker van de Gazette, als wèl gezind jegens Koning george I noemen. Er is geene spraak meer van de Daily Courant, die eindigde met in andere handen te geraken, en toen verbazend snel hare positie verloor, die zij had ingenomen. Hare annonces - en de annonces zijn het onfeilbaarste teeken van den voorspoed eens dagblads - krompen in tot drie of vier, terwijl zij vroeger geheele bladzijden gevuld hadden. In dezen uitersten nood schijnt de Daily Courant zich verkocht te hebben aan het toenmalig ministerie. Dit althans kan men opmaken uit eene passage van het Rapport der geheime commissie, die belast was met het onderzoek van het gedrag des Graven van oxford, en ons

{==117==} {>>pagina-aanduiding<<}
berigt, dat van den 10den Februarij 1731 tot den 10den Februarij 1741 voor niet minder dan 50,077 £ 18 sh. betaald is aan de schrijvers en drukkers van journalen, als: de Free Briton, Daily Courant, Gazetteer en andere politieke bladen (*). Men specificeert de som niet, welke de Daily Courant ontvangen had, maar wij moeten onderstellen, dat zij onvoldoende was, naardien het dagblad in 1735 zamensmolt met de Daily Gazetteer.
Alle hedendaagsche morgenbladen, behalve alleen het Daily News, dateren van de laatste helft der achttiende eeuw. De Morning Chronicle werd gesticht in 1769 door w. woodfall, als een orgaan der Whig-partij. Beurtelings uitgever, berigtgever en drukker van het nieuwe dagblad, dat een zoo hoogen rang in de jaarboeken van het journalisme zou innemen, was woodfall begaafd met een buitengewoon geheugen, een vermogen, 't welk hem in staat stelde om de parlementaire debatten bijna even naauwkeurig als volledig in zijn blad te herhalen. Men verwart hem dikwijls met zijn broeder h.s. woodfall, evenzeer bekend als de drukker van den Public Advertiser, waarin de befaamde ‘Brieven van junius’ verschenen. Woodfall werd in de directie van de Morning Chronicle opgevolgd door james perry, dien wij boven genoemd hebben. De Morning Post bestaat sedert 1772, maar behoudens de omstandigheid, dat hij onder zijne medearbeiders telde coleridge, charles lamb en vele andere uitstekende schrijvers, biedt de geschiedenis van dit periodieke werk, gedurende de 80 jaren zijns levens, niets van uitkomend gewigt aan. De jaarboeken van den Morning Herald zijn eveneens van belang ontbloot. Dit journaal werd opgerigt in 1780 door den Eerw. ch. bates, van wien men wel zeggen kan, dat hij behoorde tot de strijdende kerk, want hij was altijd met iemand in twist. Zijn geestelijk karakter belette hem niet om als hoofdpersoon in twee duëllen eene rol te spelen; maar te midden van al zijn getwist schijnt hij toch zijne stoffelijke belangen niet vergeten te hebben, want, naar men zegt, eindigde hij met den Herald over te doen voor eene belangrijke som.
De Times, begonnen door john walter, den grootvader des

{==118==} {>>pagina-aanduiding<<}
tegenwoordigen eigenaars, ontstond later dan de drie zoo juist door ons genoemde periodieke bladen. Zijn eerste nommer verscheen den 1sten Januarij 1788, ruim een jaar na het begin der Fransche revolutie, en was slechts eene voortzetting van het Daily Universal Register, dat walter eenige jaren te voren ondernomen had. Ongelukkig zijn de jaargangen der journalen van dezen tijd, welke het British Museum bevat, zeer oncompleet, en het eenige nommer van den Times, dat men in de Deelen van 1789 aantreft, is dat van den 7den Mei. Dit nommer heeft vier bladzijden, waarvan de eerste en de laatste vervuld zijn met advertentiën van koop en verkoop, de beide middelste met nieuwstijdingen, correspondentie, handelsberigten, enz. De eerste dezer twee bladzijden geeft een sommier verslag der parlementaire debatten van den vorigen avond. Hierop volgt een artikel van 15 regels, waarin men leest: ‘dat de wijzigingen in het kabinet, waarvan reeds geruimen tijd sprake was, voor dit oogenblik zijn uitgesteld’. Dan heeft men de nieuwstijdingen, buiten- en binnenlandsche, die niets belangrijks opleveren, behalve de volgende paragraaf, waaraan de gebeurtenissen der laatste jaren een eigenaardig gewigt hebben gegeven:
‘Men rust te Sebastopol eene Russische vloot uit, bestaande uit 7 linieschepen, 22 fregatten van 28 tot 44 stukken, en eene menigte schepen van lageren rang.’
En het volgende; ‘Oproeping. Een vraagstuk van hoog gewigt, voorgesteld door eene vereeniging van kooplieden, moet dezen avond in de koetsiers-zaal, Foster-Lane, worden besproken. Dit vraagstuk, welks behandeling ten doel heeft de publieke meening te leeren kennen ten opzigte der afschaffing van den slavenhandel, wordt voorgesteld in deze woorden: “Zal de afschaffing van den slavenhandel geene vernederende concessie zijn aan valsche begrippen van menschelijkheid (humanity), en zal ze geen groot nadeel toebrengen aan de belangen van Engeland?” Het onderwerp is zoo gewigtig uit het oogpunt van nationale eer en van de belangen des koophandels beschouwd, dat men op de tegenwoordigheid en de deelneming aan de discussie rekent van verscheidene kerkelijken en andere beroemde personen, die voor en tegen den slavenhandel geschreven hebben.’
In de eerste 12 tot 15 jaren van zijn bestaan schijnt de

{==119==} {>>pagina-aanduiding<<}
Times geen grooten naam gemaakt te hebben. John walter, de eerste van dezen naam, was een verstandig, ondernemend, werkzaam mensch, en bezat, in één woord, de noodzakelijke eigenschappen om een blad op te rigten, 't welk bestemd was om een zoo grooten invloed te oefenen niet alleen op de aangelegenheden van zijn vaderland, maar op die van de geheele beschaafde wereld. Zijne gemotiveerde oordeelvellingen over de handelwijze der uitstekendste en hoogst geplaatste personen in Engeland stelden hem meer dan eens bloot aan de gestrengheid der wet wegens laster in publieke geschriften, en bij gevolg werd hij verscheidene malen gevangen gezet. Maar men moet alleen beginnen te rekenen van het tijdstip af, waarop hij aan zijn zoon de uitsluitende directie van het blad overdroeg, dat De Times die stoute en onafhankelijke vlugt nam, welke het blad sedert altijd bewaard heeft.
De Times was op zekeren tijd beschuldigd, dat hij aan de Regering verkocht was. Deze beschuldiging had echter geen grond, dan alleen, dat hij toen de maatregelen der Regering ondersteunde. Zij werd met groote verontwaardiging afgewezen door john walter II. Hij toonde aan, dat, mogt hij inderdaad zijne ondersteuning gegeven hebben aan het bestuur van Lord sidmouth, eene buitendien geheel belangelooze ondersteuning, hij dit gedaan had, omdat dit bestuur hem voorkwam geheel overeen te stemmen met de ware belangen des lands; maar dat hij, niet wetende of het altijd zoo blijven zou, zich niet had willen verbinden voor de toekomst, en voor eenige gunst of te gemoetkoming van het ministerie zijn regt af te staan van die regeringsdaden te laken, welke hem slecht voorkwamen. Het ministerie sidmouth werd vervolgens ontbonden in 1804, en de portefeuille van Marine ging over in de handen van Lord melville, wiens handelwijze welhaast eene enquête veroorzaakte, waardoor schandelijke daadzaken aan het licht kwamen. De Heer walter, wiens vader toen de drukker was der douanes, een post, dien hij reeds 18 jaren bekleedde, tastte niettemin de geteekende misbruiken aan, die buitendien eene algemeene afkeuring gevonden hadden. De uitkomst was zoo als hij verwachten moest van den hardnekkigen en hatelijken geest zijner tegenstanders. De gunst der douanes werd plotseling aan zijne familie ontnomen, hoewel zij haar bezat in gevolge

{==120==} {>>pagina-aanduiding<<}
een contract, en de officiële bekendmakingen werden niet meer in het journaal geplaatst.
Deze handelwijze was even eervol voor den Heer walter als schandelijk voor het ministerie. Later betuigde het Kabinet van Lord granville zijn verlangen om het onregt tegen de eigenaars van den Times begaan, te herstellen, en zij werden uitgenoodigd om een staat op te maken van de verliezen, die hun veroorzaakt waren door het onttrekken van de gunst der douanes. Na eenige woordenwisselingen en onderhandelingen stelde men aan den Heer walter voor, een adres in te dienen bij de thesaurie. Maar hij, oordeelende, dat zulk eene eenvoudige vergoeding van veroorzaakte schade zou kunnen worden aangemerkt als eene gunst, welke hun die ze bewezen, zekeren invloed moesten geven op de staatkunde van het blad, weigerde alle dergelijke stappen. Hij deed meer; want vernomen hebbende, dat eene soortgelijke petitie zonder zijne medewerking zou worden ingediend, schreef hij aan de Heeren, die de zaak konden beslissen, dat hij niet het minste deel had aan een verzoek, dat zijns inziens een aanslag was tegen de onafhankelijkheid van het journaal. De gunst der douanes werd, zoo als men begrijpen kan, nimmer weder aan de familie walter geschonken.
Zoo veel aanmatiging van een eenvoudig journalist was onverdragelijk, en de Regering wendde, om de Times te schaden, alle pogingen aan, dat de berigten van het oorlogstooneel niet bij tijds het bureau van het dagblad konden bereiken. De agenten van het Gouvernement hadden in last om in de havens van aankomst de dépêches op te vangen, welke uit het vasteland aan het adres van den Times moesten bezorgd worden, terwijl men die liet passeren, welke bestemd waren voor de ministeriële bladen. Een ambtenaar, te Gravesend gestationneerd, vroeg aan alle kapiteins van buitenlandsche schepen, of zij ook journalen voor den Times hadden; en zoo ja, dan werden zij in beslag genomen. Na tallooze reclames tot den Minister van Binnenlandsche zaken omtrent deze handelwijze gerigt te hebben, ontving de Heer walter eindelijk een wenk, dat hij zijne journalen konde terug erlangen, als een bewijs van ‘gunst’. Zulk eene toestemming, die duidelijk genoeg de voorwaarde stelde van wederkeerige ‘gunst’, door den uitgever van den Times aan de Regering te bewijzen, namelijk

{==121==} {>>pagina-aanduiding<<}
zekere wijzigingen in den geest zijner redactie, werd met vastheid verworpen. Mijnheer walter verkoos verre weg, zich de ongemakken te getroosten, die gedurende eenigen tijd uit het verlies of de vertraging zijner dépêches voortkwamen, dan iets in het minste van zijne onafhankelijkheid prijs te geven.
Ware de Times het orgaan geweest eener partij, dan zouden deze manoeuvres van het Gouvernement om zijne medewerking te verkrijgen, hetzij door omkooping, hetzij door geweld, niet nagelaten hebben van alle echo's der pers te doen weergalmen. Maar het groote doel, dat john walter II blijkbaar nooit uit het oog verloren heeft, gedurende zijne geheele loopbaan als directeur van een politiek blad, was juist om zich boven alle partijen te stellen. Deze gedragslijn heeft hem van de eene en de andere zijde blootgesteld aan even lompe als onbillijke aanvallen; maar het is wel aan geen twijfel onderhevig, dat juist deze beredeneerde ingetogenheid even zoo wel als de talentvolle redactie aan het blad zijne hooge plaats hebben verschaft, die het heeft weten in te nemen en nog inneemt.
Tegen het einde van den oorlog en langen tijd daarna was het mode bij de liberale partij, den Times te schelden en uit te krijten, ja, zijne eigenaars voor te stellen als speculanten, die geen anderen beweeggrond hadden dan het eigenbelang, geen ander doel, dan zoo veel geld mogelijk te winnen. Nog heden is er geen gebrek aan lieden, die niet ophouden te herhalen, dat de Times een beginselloos blad is, altijd gereed om van opinie te wisselen, en zich aan de overwinnende partij aan te sluiten. In deze verwijten straalt, naar wij meenen, veel meer persoonlijke hartstogt en partijzucht door, dan waarheidsliefde, en bovenal eerbiediging van eens anders zelfstandigheid. Men herinnert zich nog het algemeen alarmgelui, dat zich tegen den Times hooren liet, toen hij, na de aanneming der Reform-bill, welke hij met al zijn invloed had ondersteund, eene even energieke ondersteuning bood aan de ministeriën van Sir robert peel en den Hertog van wellington. Verplaatst men zich met een afgekoelden geest in dien tijd, toen zoo veel hatelijke hartstogten aan 't koken waren, toen al wie durfde worstelen tegen den volksstroom, oogenblikkelijk met den banvloek geslagen werd, als de vijand van het menschdom, dan kan men zich niet weêrhouden, wel verre van den Times zijne inconsequentie te verwijten, de onverschrokken energie te be-
{==122==} {>>pagina-aanduiding<<}
wonderen, met welke hij de nieuwe plaats wist te handhaven, waarop hij zich gemeend had te moeten stellen, na de gevaren erkend te hebben, waarmede de Staat bedreigd werd ten gevolge der coalitie der Whigs met de radikalen. Er was geen liberaal blad in Engeland, geene vereeniging der Whigs of der radikalen, waarin de Times niet als een renegaat werd behandeld, en beschuldigd van zich aan den vijand verkocht te hebben. Zelfs werden eenige zijner nommers publiek verbrand. En deze
beschuldigingen bepaalden zich niet alleen bij los gezegde algemeenheden. Men verzekerde, dat de Heer barnes, de hoofdredacteur, belangrijke sommen ontvangen had van lodewijk filips, van mehemet-ali, en andere vreemde heerschers. Iemand verklaarde in het bureau van den Times eene kwitantie gezien te hebben, groot 5000 £, zijnde deze som betaald door lodewijk filips tot loon der diensten, hem door het dagblad bewezen. Toen eindelijk de Heer stanley in eene rede tot zijne kiezers verklaarde: ‘dat de Times de pers ontëerd had door zijn invloed te prostituëren’, nam deze, die tot dus ver veel meer matiging en waardigheid in acht genomen had, dan zijne tegenstanders, den handschoen op, en eischte van den Heer stanley ‘nog eens te durven zeggen, dat dit journaal ooit, regtstreeks of langs om wegen, voor de waarde van een farthing ontvangen had, als belooning of wat men het noemen mogt, voor zijne politieke handelwijze of meeningen, die hij had doen hooren sedert hij ophield de Whigs bijzonder te begunstigen.’ De eisch werd niet aangenomen. Maar de laster was al te voordeelig voor de oppositie, dan dat zij zelfs zonder bewijzen daarmeê kon ophouden, en de Times bleef gedurende vele jaren het mikpunt der openbare aanmerkingen en veroordeelingen, als een gemeene apostaat (afvallige). En toch hebben wij onder onze oogen cijfers, die bewijzen, hoe veel deze worsteling van den Times tegen de opinie kosten moest. In de 10 jaren 1821-1831 was zijn aftrek vermeerderd vijftig percent. Na de aanneming van de Reform-bill verminderde deze ontzaggelijk, en daalde zelfs gedurende eenigen tijd, naar men zegt, beneden dien van den Morning Chronicle. Van 1833 tot 1835 waren de drie meest verspreide
Londensche journalen de Times, de Morning Herald en de Morning Chronicle; en zie hier het getal zegels, door elk dezer drie genomen

{==123==} {>>pagina-aanduiding<<}


Times.	Morning Herald.	Morning Chronicle.
1833. 3,671,400.	2,602,000.	1,568,392.
1835. 2,744,994.	2,249,000.	1,958,500.

Het staat wel vast, dat indien de eigenaars van den Times niets dan hun eigenbelang op het oog hadden gehad, gelijk men hun verwijt dat zij altijd gedaan hebben, zij niet zoo lang blind geweest zouden zijn voor de schadelijke gevolgen van de gedragslijn, die zij hadden gekozen. Raadplegen wij eene tabel van de advertentie-regten, die in dezelfde jaren door dezelfde journalen betaald zijn, dan ontdekken wij geene minder beteekenende resultaten:

Times.	Morning Herald.	Morning Chronicle.
1833. 12,555 £.	6,916 £.	2,389 £.
1835. 7,946 -	4,704 -	3,100 -

De vermindering van het cijfer der regten, welke de Times in deze twee jaren moest betalen, bedroeg niet minder, dan 20,000 £ per jaar wat betreft de zuivere opbrengst van dezen eenen tak van exploitatie des dagblads, zonder nog het verlies in het cijfer der verkochte nommers te rekenen, een verlies dat zeer groot moet geweest zijn, omdat de winst op elk exemplaar toen veel grooter was, dan nu.
In dien tijd was een diepe haat tegen o'connell een der karakteristieke trekken der polemiek van den Times, wiens artikelen, gesteld door den krachtigen medewerker, Kapitein ed. sterling, zich kenmerkten door gespierdheid van stijl en logische kracht. O'connell spaarde hem, als men ligt denken kan, de venijnigste verwijten niet. Maar behalve die smaadredenen, welke van beide zijden in milden overvloed werden uitgestort, zal men niet kunnen ontkennen, dat de Times, wanneer hij de O'Connellistische rigting van het Ministerie melbourne aantast, in 't algemeen gelijk heeft. En dat was in de oogen van alle hevige liberalen eene onvergefelijke zonde. De Times werd de onverzoenlijkste vijand verklaard van het gemartelde Ierland, alleen omdat hij het gevaarlijke goochelspel van o'connell ontmaskerd had, en de niet minder gevaarlijke zwakheden ontdekt van een kabinet, 't welk deze Iersche partij genoodzaakt was te vleijen, omdat zijn bestaan afhing van hare ondersteuning.
Deze worsteling van den Times tegen de openbare meening duurde nog verscheidene jaren. Zelfs in 1838 bleven zijne geldelijke belangen lijden onder den tegenstand tegen het volksvoor-
{==124==} {>>pagina-aanduiding<<}
oordeel, en zijn aftrek was stationair, terwijl die van den Morning Chronicle, welke de Whigs ondersteunde, zich snel uitbreidde. Wij zullen, om den lezer daarvan te overtuigen, de cijfers van de genomen stempels der beide dagbladen in 1837 en 1838 opgeven:

Times.	Morning Chronicle.
1837. 3,065,000.	1,940,000.
1838. 3,065,000.	2,750,000.

Doch welhaast moest er eene reactie ontstaan ten voordeele van den Times. De zwakheid van het Whig-ministerie werd van jaar tot jaar meer in 't oog vallend, en eindelijk begon de volharding van het groote dagblad vruchten te dragen. In den loop van 1839 klom zijn debiet van 3,065,000 exemplaren tot 4,300,000, terwijl dat van den Morning Chronicle van 2,750,000 viel op 2,028,000. Negen jaren later, in 1848, had de Times het cijfer bereikt van 11,300,000, hetgeen hij later nog ver is te boven gegaan, gelijk men zien kan uit de zegels, die door de verschillende dagbladen genomen zijn in de eerste zes maanden van 1855:

Times	9,175,788.
Morning Advertiser	1,034,618.
Daily News	825,000.
Morning Herald	554,000.
Morning Post	465,000.
Morning Chronicle	401,500.
Globe	540,000.
Sun	378,000.
Standard	202,000.

In plaats van iets meer dan een vierde der geheele bedrijvigheid van de Londensche dagbladpers in te nemen, zoo als het was eenige jaren na de aanneming van de Reform-bill, maakt de Times zich heden wel van drie vierde meester. Van 2,745,000 exemplaren, die hij verkocht in 1835, is hij geklommen tot 18,350,000 in 1855, eene vermeerdering van 600 percent. Een groot deel van dezen aanwas is ontstaan ten koste van andere dagbladen, want de totale verkoop der Londensche journalen is niet vermeerderd in evenredigheid van den totalen afzet der Engelsche journalen. Sedert dertig jaren is de geheele verkoop der Londensche dagbladen niet veel boven de 60 percent vermeerderd, terwijl de aan was van het algemeene verbruik der periodieke schriften in Engeland niet beneden de 300 percent bleef. Toen Lord john russell in 1822 zijne motie deed ter parlementaire hervorming, noemde hij, als een argument ter gunste der uitbreiding van het kiesregt, den aanwas van den verkoop der journalen. Hun jaarlijksche omloop in Groot-
{==125==} {>>pagina-aanduiding<<}
Brittanje was, volgens hem, niet beneden de 23,600,000 exemplaren, of ruim het dubbel van vóór 30 jaren. Van dit getal verkochten de Londensche dagbladen niet minder dan 14 millioen, of ongeveer 60 percent. Thans evenwel levert de Londensche dagbladpers, niettegenstaande het weêrgaloos vermeerderde debiet van den Times, maar 25 percent van het geheele jaarlijksche verbruik van journalen in het vereenigd Koningrijk. Dit verschil ontstaat vooral uit de snellere ontwikkeling, welke de weekbladen der hoofdstad en der provinciën verkregen hebben, bijzonder de laatste, een belangrijk feit uit een politiek oogpunt, omdat zij de neiging bewijst tot decentralisatie, welke den Angelsaksischen volksaard eigen is.
Toen de Heer morris, gérant van den Times, ondervraagd werd door de Commissie, belast met het vraagstuk van de stempeling der journalen, vroeg men hem onder anderen, waaraan hij de voorkeur toeschreef, die aan den Times boven de andere dagbladen toegekend werd, zelfs door werklieden, antwoordde hij: ‘De andere dagbladen zijn misschien even goed gesteld, maar zij bezitten niet in die mate als de Times “het oor van de markt”; de naam van den Times heeft reeds eene tooverkracht, waardoor men hem verkiest boven de Chronicle en andere dagbladen, die welligt even goed zijn.’ Wij gelooven echter, dat de groote opgang van den Times aan twee andere hoofdoorzaken is toe te schrijven. De eerste is voorzeker de naauwgezette zorg, met welke de eigenaars het beginsel van den Heer walter hebben gehandhaafd, om zich namelijk vrij te houden van alle overheersching der partijen, en aldus in alle gevallen en alle omstandigheden eene algeheele vrijheid van handelen te bewaren. De tweede is, dat de Times, buiten zijn politiek karakter, zich meer dan eenig ander blad met de grieven en het lijden bemoeit van die volksklasse, welke, zonder vertegenwoordiging als zij is, geen ander middel heeft om hare behoeften te doen kennen. De Times is eene tribune, geopend voor iedereen, zelfs voor den laagsten persoon, en daarin ligt ook gewis een der geheimen van zijne volksgunst.
Maar een feit, dat nog krachtiger heeft bijgedragen tot den voorspoed van den Times, is de langzame verplaatsing der partijen sedert de komst van Sir robert peel tot het hoogste bewind in 1841. Deze verplaatsing of omzetting deed natuurlijk den invloed dier journalen verminderen, welke de belangen

{==126==} {>>pagina-aanduiding<<}
der verschillende partijen in 't bijzonder dienden. De Standard, een ultra-Tory-blad, is langzamerhand van een debiet van anderhalf millioen exemplaren in 1835 gezonken tot 404,000 in 1855. De Morning Chronicle, die na langen tijd al te getrouw de Whigs gediend te hebben gedurende eene halve eeuw, zich tot orgaan van de Peelistische doctrinairen had opgeworpen, en tot op een zeer versch tijdstip hunne zaak met zeer veel talent verdedigd had, viel eveneens van 2,750,000 exemplaren in 1838 op 803,000 in 1855. Van den anderen kant neemt de Daily News, even onafhankelijk, doch iets meer ridderlijk van geest dan de Times, een rang in op de lijst ver boven de andere journalen, den Advertiser alleen uitgezonderd, het begunstigd eigendom der koffijhuishouders.
Mogelijk is de reactie, die zich ter gunste van den Times heeft geopenbaard, buiten evenredigheid met de vervolging, die hij in een vroeger tijdvak moest ondervinden. In zoodanig geval gaat het publiek als van zelf van het eene uiterste over tot het anderc; maar bij alle regt, dat men aan deze opmerking laat wedervaren, moet men toch ook niet miskennen, dat dit groote Europesche dagblad zich allezins verdienstelijk heeft gemaakt jegens de beschaving, wier zaak het verdedigd heeft tegen haren doodelijksten vijand (*). Zoo lang er nog eene kans bestond om den oorlog te vermijden, zoo lang men nog onderhandelde, zoo lang ondersteunde de Times Lord aberdeen, in spijt aller hartstogtelijke aanvallen, waarvan hij het doel was. Hij wees op alle bezwaren van den oorlog, en vergat niets om het Engelsche volk te doen begrijpen, dat men wel nadenken moest, vóór men zich waagde in zulk een worstelperk. Maar toen eenmaal de zaak uitgemaakt was, en de oorlog verklaard, schonk de Times, zonder aarzeling of laauwheid, al de kracht van zijnen invloed aan die staatsmannen, welke ten stelligste beraden waren om den oorlog met kracht te voeren, en zijne houding besliste de uittreding der vredelievende fractie uit het kabinet.
De vijanden van den Times beklagen zich, dat hij eigenlijk het land regeert. Beter gezegd, is hij het orgaan der publieke opinie, die het kabinet behecrscht. Mogten er zijn, die de

{==127==} {>>pagina-aanduiding<<}
politiek van het tegenwoordig ministerie wenschten te wijzigen, zij deden wèl hunne magt te toetsen aan de publieke opinie. Wij voor ons gevoelen ons niet vernederd door eene autokratie, die steunt op gezond verstand en vaderlandsliefde. Meer betreuren wij die zwakke zijde, welke men in hem niet miskennen kan, dat hij het afgetrokken regt en de grondbeginselen der regtvaardigheid wel eens vergeet, om zich vast te houden aan de belangen van het oogenbiik, het voordeel der omstandigheden. Wij begrijpen ten volle, dat hetzelfde dagblad zeer moeijelijk het geldelijk voordeel en eene zedelijkheid, die zich boven de uitkomsten verheft, kan verbinden, maar de Times, met zijn debiet van 18 millioenen exemplaren in het jaar, moest toch in staat zijn alle bijoogmerken te laten varen, moest de kampvechter zijn van het regt tegen het feit, en moest ophouden met te wezen de spiegel en de echo der publieke opinie om haar te dienen tot gids en tot fakkel.

(Westminster Review.)

Twee oorvegen, die aankwamen.

Naar het Hoogduitsch van W.O. von Horn.

Door Ursus.

Hoewel men, waarde lezer! voor de, in den titel genoemde dingen, naar landsgebruik, verschillende namen heeft, blijft toch de zaak tamelijk dezelfde, en wordt zij geen haarbreed begeerlijker.
Voor zoo veel ik weet, komen de verschillende namen van de plaats waar de zaak wordt toegebragt, of waar ze met een eigenaardigen flap neêrdaalt.
Wanneer, namelijk, de vlakke hand van een mensch in snelle beweging tegen het oor van zijn buurman aankomt, dan noemt men dit: eene oorveeg; komt ze in onaangename aanraking met den mond, dan heet het: een muilpeer; komt de slag op den neus, die daar zoo eigenwijs vooruitsteekt, dan heet het: een knip voor den neus.
Dit weet ik, dat de naam niets ter zake doet, en dat iedereen gaarne quitantie wil geven, eer hij de som ontvangen heeft. Ik geloof zeker, dat wij ze allen uit meerdere of mindere ervaring wel kennen, en bij rijp overleg niet genegen zijn de

{==128==} {>>pagina-aanduiding<<}
ontvangene als verloren te rekenen. Eerder geloof ik dit van dezulken die wij door eene gepaste zijdelingsche wending ontkomen zijn, en er zijn knapen, die het in deze soort van wenden tot eene ongeloofelijke hoogte gebragt hebben.
Ik ken er een, die het óók probeerde, maar toen hij bemerkte, dat men er een onaangenaam voorbeeld van vermenigvuldiging van maakte, zoodat er uit één, zes werden, liet hij het blijven.
Maar even als eene bittere artsenij dikwijls zeer heilzaam voor de maag werkt, zoo zijn ook de oorvegen, en andere dingen van die soort, uiterst heilzaam, en verhelderen vaak het oog, hoewel zij het eerst verduisterden.
Van deze meening waren ook drie goede vrienden, die elkander na eene lange scheiding weder ontmoetten.
Zij spraken van de neus- en waanwijsheid, de onbeduidendheid en onbeschaamdheid van de lieve jeugd in den tegenwoordigen tijd, die den ouderdom naar welgevallen afsnaauwt, en het edele, Gode gevallige gehoorzamen geheel verleerd schijnt te hebben, en al meer en meer praats heeft, zonder boven het jonge volkje van vroeger jaren zoo veel vooruit te hebben.
Ja, zeide er een, dat ligt alles aan de tucht. Hoe zelden hooren de kinderen het gebod Gods: ‘Gij zult den ouderdom eeren, en een grijs hoofd eerbiedigen’. Uit loutere menschlievendheid, die tegenwoordig wonderen meent te kunnen doen, geeft men het kleine goedje geene oorvegen, muilperen, noch knippen voor den neus meer. Goede woorden? Ja, dat begrijpt ge, daar bekommeren zij zich geen oogenblik om. Ik geloof, integendeel, dat veel gepraat en gebabbel in de opvoeding der kinderen niet deugt, evenmin als in den groothandel. Met al dat gebabbel en die goede woorden haalt men geen kat uit de broodkast, hoe veel minder ééne ondeugd uit de ziel van een stouten bengel. Dan praten ze van eergevoel, net als of dat heel iets nieuws is, en eerst in dezen tijd in de wereld is gekomen.
En dat eergevoel moet alles in orde brengen.
Ik vraag u, of wij, oude lieden, dan eerloos zijn geworden, omdat vader, moeder en meester ons van tijd tot tijd een muilpeertje schilden, zoodat wij meenden dat wij in December de nachtegalen hoorden zingen, en het feest met alle klokken werd ingeluid.

{==129==} {>>pagina-aanduiding<<}

Het zijn niets dan lamme, onpraktische en averegtsche voorstellingen. Ik zeg maar: wie de knapen als menschen behandelt, moet ook afwachten, door hen als kinderen behandeld te worden.
In plaats dat een korte, krachtige magtspreuk met vijf vingers het proces beslist, zegt zulk een model-papa: ‘Sta mij toe, teêrgeliefde zoon! dat ik u doe opmerken dat gij een schavuit, een schoft, een ezel zijt, of iets dergelijks!’ Gekheid! Een krachtige oorveeg is méér waard. Die doet verbazend spoedig begrijpen en opmerken, wat men wil, en waarlijk, ook voor het volgende leven zijn zij niet misplaatst.
Hoe dikwijls hebben mij in 1848 en 1849, als ik zoo van vrijheid hoorde spreken, de handen gejeukt. Dat zoude eene wederlegging geweest zijn, die nadrukkelijk gewerkt had, en ik ben overtuigd, dat menig held, die in het aangezigt vergroeid was als Graaf eberhard in zijn baard, zou op zulk een antwoord stilgezwegen hebben, en de hoofden zouden niet verder op hol gebragt zijn.
Gij kunt wel gelijk hebben, zeide een ander van de drie, en ik zou u eene geschiedenis kunnen verhalen van twee oorvegen, die genoegzaam bewijzen, dat zij buitengewone gevolgen hebben kunnen.
Laat hooren! riepen de beide anderen, wij luisteren oplettend.
Ik ben geboren in eene kleine stad van midden-Duitschland - zoo begon hij - in den tijd, dat de menschen nog apenstaartjes in den nek droegen, die men, in verbinding met haarzakken en haarband, den naam van staartpruiken gaf.
Waren nu de ouden alleen zulke gekken geweest, dan had ik het laten gaan; maar wij, kinderen, moesten ze ook dragen, en ik herinner mij nog regt goed, dat ik toen, terwijl mijn haar heel wit was, zulk een pikzwarten haarzak had, die loodregt achteruit stond, en zoo dun was als een rattestaart. In dien tijd, toen men nog de gezegende uitwerking der oorvegen aanschouwen konde, die nu, helaas! dreigen uit te sterven, even als het geslacht der mopshonden, tot groot nadeel van het geluk der menschen, hadden zulke voelhorens in den nek in het bijzonder hunne onaangenaamheden. Wilde men nu zulk een duchtigen oorveeg door eene behendige zwenking ontgaan, dan had de schoolmeester hem aanstonds gegrepen, en men kon niet ontkomen, maar de rekening werd in volwigtige, onbesnoeide dukaten betaald.

{==130==} {>>pagina-aanduiding<<}

Ik zeg het u nog eens: als de vaders en meesters het zoo ver brengen, dat de oorvegen uitsterven, dan wed ik honderd tegen één, dat er geene echte, ferme kerels komen, maar niets dan schelmen, stumpers en dansmeesters.
De beide vrienden lachten, en zelfs de spreker moest glimlagchen.
Luistert! ging hij voort. Ik heb eene jeugd doorleefd zoo als niemand uwer, en hare slingerpaden zijn u onbekend; daarom wil ik ze u verhalen. Ik kan mijn levensloop in twee deelen verdeelen: het eerste deel waarin een duchtige oorveeg dien ik ontving, eene groote rol speelde; het tweede waarin een flinke oorveeg, dien ik gaf, van het grootste gewigt werd. Het eerste deel is het droevige en verdrietige, het tweede het vrolijke en gelukkige.
Eer ik mijn levensverhaal begin, zal het dienstig zijn u mijn persoon te beschrijven.
Wat het achterste gedeelte aangaat, dit kan u uit de beschrijving van mijn haarbos, hierboven, bekend zijn. Van voren zag ik er nog al knap uit, en ik was niet van de kleinsten.
Ik herinner mij daar eene spreekwijze van een oud man uit onze buurt. Zag hij iemand, die in alles zijn eigen zin volgde, en door niemand daarvan af te brengen was, dan zeide hij: ‘Die doet net als de Paus!’ En vroeg men daarop: ‘Hoe doet die dan?’ dan was het antwoord: ‘Net zoo als hij wil!’ - Zoo was ik ook. Ik plagt ook graag te doen als de Paus, d.i.: ik had mijn hoofdje, dat ik opvolgde, en als het heet werd, liep de maat wel eens over.
Zulk een kop moet gebroken worden, anders kan geen schepsel er mede te regt, en wat de ouders en opvoeders verzuimen, door wie (zoo als de Heidelbergsche Katechismus zegt) het God gelieft ons te regeren, dan moet de goede God het knaapje in zijne school nemen, en hem dan een paar dozijn malen met het hoofd tegen den muur laten loopen. Nu is deze zaak voor God de beste, maar daarmede zijn zij niet vrijgesproken in wier hand God onze eerste opvoeding gelegd heeft.
God vergeve mij, dat ik mijner goede moeder daar zulk een verwijt doe. O, welke engelengoedheid had zij, maar zij was te goed; en dit is zeker, dat vrouwen geene knapen kunnen opvoeden; want door haar worden ze, òf onverbeterlijke stijfhoofden, zoo als ik, òf echte slaapmutsen.

{==131==} {>>pagina-aanduiding<<}

Mijne goede moeder stierf toen ik pas dertien jaren was, en zij was weduwe. Van alle neven en nichten die ik mogt hebben, leefde er in die stad nog maar één. Hij werd mijn voogd, en ik moest in zijn huis komen wonen. Hij was apotheker. Ik dien hem u wel een weinig af te schilderen, want dat hoort er bij, opdat gij hem u goed zult kunnen voorstellen.
De Heer oswald gumpel was omstreeks zes-en-vijftig jaren oud, en ongeveer 6 voet 2 duim lang, en bovendien zoo buitengewoon dun, dat ik altijd vol angst en schrik was als hij zijne lange aarden pijp aanstak, omdat ik vreesde, dat hij zelf als een drooge spaander zoude ontvlammen. Zijne armen waren ontzettend lang, en zijne vingers zagen er uit als de beenen van zoogenaamde glazenmakers, zoo lang en dun waren zij, en hij was apotheker.
Zijn lang gezigt was geel, en had eene terugstootende uitdrukking. Zijne stem klonk als een gescheurde posthoorn. Hij bromde den ganschen dag, en niets was bij hem goed, wat anderen deden. Slechts met zich-zelven was hij tevreden, en zijn herhaald en langdurig in den spiegel zien, was een bewijs, dat hij nog ijdel was.
Niets ter wereld ergerde hem meer, dan dat iemand goeden eetlust en een vrolijk humeur had.
Met deze laatste twee eigenschappen was ik bijzonder gezegend. Ik kon eten, dat het een aard had, want ik groeide als kool, en vrolijk was ik altijd geweest.
Dat kon hij iemand laten bezuren!
Denkt nu eens, dat ik bij zoo iemand kwam, en bij en met hem moest leven!
Dit was wel eene moeijelijke zaak; maar waar zoude ik anders heen? Vermogen had ik niet, en geene levende ziel trok zich mijner aan.
Toen ik in huis kwam, met mijn bundeltje onder den arm, trok hij mij in de kamer, en zeide: - Lodewijk! nu zijt gij mijn huisgenoot. Ik verwacht van u gehoorzaamheid, stilzwijgendheid, matigheid in eten en drinken, vlijt en bestendigheid. Ik heb de zaak bij mij-zelven overlegd, en gij moet apotheker worden. Eene schoone kunst, lodewijk! 99 procent, waarlijk eene schoone kunst. Bij alles wat men leeren wil, moet men met het a-b-c beginnen.
Ik heb daarom mijn winkeljongen weggezonden, en als de

{==132==} {>>pagina-aanduiding<<}
school uit is, zult gij zijne plaats innemen. Gij zult vooreerst naar de Latijnsche school gaan, want een apotheker moet Latijn kennen, dat het een aard heeft; omdat hij het keuken-Latijn der doctoren op hunne smalle, kleine briefjes moet kunnen lezen, en weten hoe de medicijnen in het Latijn heeten. Wanneer gij een half jaar winkelknecht zult geweest zijn, en 's avonds braaf zakjes, en peperhuisjes, en signatuurtjes leert maken, dan komt gij vooruit. Dan maakt gij pistillen, snijdt kruiden met het hakmes, draait pillen, en blaast het vuur aan in het Laboratorium, of wascht filtreerlappen uit, en perst de gekookte kruiden, en doet meer andere kleinigheden. Zoo klimt gij op de ladder der volmaking, tot gij eindelijk Provisor wordt. Dat zoudt gij wel willen, hè? Hebt gij eene Grammatica?
Neen, zeide ik, en het huilen was mij nader dan het lagchen; want in het apothekersvak had ik geen lust, maar gaarne was ik werktuigkundige geworden, want daar had ik lust en trek in; ook konde ik alle mogelijke dingen knutselen. Eene rilling ging mij over het lijf gedurende de rede van mijn heer en neef, en in het bijzonder het punt van matigheid viel mij loodzwaar op de ziel.
Hij liet mij alleen in de kamer om over mijn toestand na te denken.
Spoedig daarop kwam de oude huishoudster, de tweede in rang in het huis. Zij zag zoo vriendelijk als een oorworm, en meent gij, dat zij mij aanzag? dat kunt ge begrijpen! Zij slofte mij op hare muilen voorbij, zonder mij zelfs aan te zien, of te willen opmerken dat ik daar stond; maar zij bromde zoo iets, hetwelk ik niet verstond.
Na eene poos drong een gillend fluitje mij door de ooren. Dat is zeker voor mij, dacht ik, maar bleef staan. Men floot nog eens. Ik verroerde mij niet. Toen kwam de oude aan de deur, en zeide knorrig: Hoort gij niet, ezel?
Ik vloog den trap op, en verontschuldigde mij met te zeggen, dat ik niet geweten had, dat dit fluitje mij aanging.
Onthoud dan, zeide hij, dat als ik fluit, dit altijd om u is. Hij bragt mij op een dakkamertje, en wees mij op een boek, waarop de rook zijne verkleurende kracht, en de muizen en motten hunne vernielingswerktuigen hadden beproefd. Hier is eene Grammatica, zeide hij. Indien de Rector zegt, dat ze

{==133==} {>>pagina-aanduiding<<}
niet deugt, zeg dan maar, dat ik gezegd heb, dat ze nog zeer goed is. Alle dagen voert men hier tegenwoordig nieuwe leerboeken in. Dat kost handen met geld, en de oude boeken zijn nog altijd de beste: dat weten wij, geleerden, het best.
Dat was alles. Hij wenkte mij, en ik volgde hem in zijn laboratorium, zoo als hij een hoek noemde, waar allerlei gereedschap stond, onder anderen een vijzel, welks stamper aan een stang hing, die hem veerkracht gaf. - Het is kwartier voor twaalven - zeide hij - nu kunt gij nog wel galnoten stampen. - Hij wees mij hoe ik dat doen moest, en ging heen.
Ik greep den stamper en begon zuchtend mijn werk. Het was een zware arbeid, en in dat kwartier dreigde ik ineen te zinken.
Hij kwam, zag het werk na, en zeide, iets vriendelijker dan te voren, dat ze nu goed waren, en dat wij zouden gaan eten.
Toen ik het aangerigte maal beschouwde, viel ik bijna in onmagt. Daar stond een klein kommetje soep; op een schotel lagen zoo veel aardappelen, dat ik daarmede mijn gezonden eetlust had kunnen opwekken, maar niet stillen, en daarnaast lag op een bordje een pannekoekje, zoo groot als eene manshand, en op de tafel stonden drie borden. Wij gingen zitten. Elke spijs werd in drie deelen verdeeld, en toen ik mijn derde partje ophad, stonden wij op. O, ik had van honger mij-zelven haast opgegeten.
Mijn neef had reeds met den Rector gesproken, en dus ging ik 's namiddags naar school.
Om u mijn leven op den eersten dag te schilderen, behoef ik er alleen nog bij te voegen, dat ik uit de school weder stampen moest, en des avonds weder zulk een maal kreeg, vervolgens tot tien uur zakken plakte, en toen naar bed ging.
Het avondeten was nog eenvoudiger, en mijn neef deed mij begrijpen, dat niets nadeeliger is dan 's avonds de maag te overladen.
Lieve Hemel! men zorgde wel dat dit niet gebeurde!
Denkt eens welk een honger ik had! Ik kon niet slapen, maar weende den halven nacht, en eerst toen sliep ik van vermoeidheid in. Bovendien deed alles mij, door het werken aan den vijzel, verschrikkelijk zeer.
Zoo ging het voort, en ik heb inderdaad opgemerkt, dat de maag inkrimpt.
Na eenige oefening waren de vingerhoed soep, de drie vork-
{==134==} {>>pagina-aanduiding<<}
jes groente en het dobbelsteentje vleesch voldoende om mij te verzadigen.
Maar hiermede was alles nog niet overwonnen: het ijzegrimmige gedrag der huishoudster, het knorren van neef, en het stampen in den vijzel, ziedaar drie zaken, die niet waren weg te redeneren; en daarbuiten scheen Gods lieve zon, en mijne kameraden speelden voor het huis, en ik zat als een gevangene in den kerker.
O, hoe dikwijls zijn mijne tranen in den grooten vijzel gevallen; hoe menige nacht heb ik in tranen op mijne harde legerstede doorgebragt! Hoe was alles zoo anders. Geen goed, vriendelijk woord; geene gemoedelijke teregtwijzing, geen vrolijk gelaat! En als ik het ongeluk had, iets te breken, dan schold, en raasde, en tierde men, en verweet men mij, dat ik het genadebrood at, en niet alleen onnut en overtollig, maar zelfs een steen des aanstoots was, zoodat ik de geheele apothekerij met al de potten, flesschen en 't laboratorium naar de maan wenschte.
O, mijne jeugd, mijne vrolijke gelukkige jeugd! Moeder! moeder! riep ik dikwijls half wanhopend, wanneer gij wist, hoe het uw arm kind gaat, dan zoudt gij God bidden om hem door den dood te verlossen.
Met zingen en fluiten was het gedaan, want alle kinderlijke vreugde stierf weg. Ik wist niet meer wat vrolijkheid was. Mijne wangen waren bleek, mijn oog dof en treurig. Ieder, die mij zag, had medelijden met mij.
Daarbij kwam nu nog het Latijn, en die knorrige, oude schoolvos van een Rector! Gaarne ware ik toen gestorven, want mijn leven was toen toch niets anders dan eene aaneenschakeling van harteleed en zielelijden.
Als ik den oude maar iets naar den zin had kunnen doen, maar over alles knorde hij, alles was verkeerd. Al deed ik ook nog zoo mijn best, en al volgde ik elk woord nog zoo naauwkeurig op, toch hielp het mij niet. Te huis had ik, helaas! door al het werk, geen tijd om te leeren.
Kwam ik in de school, dan begon er een nieuw lijden. Ik had geen tijd tot leeren, en toch moest ik leeren. Bij den vijzel had ik het oude boek in de hand, en plaagde mij daarmede. Wist ik dan des morgens niets, dan brak de bom los! Zoo kwam ik van den wal in de sloot, en van den regen in den drop, en dat duurde drie viere'ljaars: toen brak de groote ongeluksdag voor mij aan.
Ik moest, als ik uit de school kwam, in het laboratorium

{==135==} {>>pagina-aanduiding<<}
alles opruimen en afstoffen. Daar stonden allerlei glazen en dergelijke breekbare waar. Om bovenop den schoorsteenmantel op te ruimen, moest ik een laddertje gebruiken. Of ik het niet vastgezet heb, of hoe het kwam, weet onze lieve Heer, maar toen ik een zwaren pot in de hoogte tilde, begon het laddertje onder mij te wankelen, ik verloor het evenwigt, wilde mij herstellen, maar de zware pot viel op het glaswerk, en overal rinkelde het, en de scherven vlogen overal heen.
Door het wankelen van de ladder, en mijne pogingen om ze tegen te houden, schoof zij van den muur af en viel in het raam, zoodat de ruiten kletterend op de straat vielen.
Ik wist niet meer waar ik was, en wilde naar beneden springen, doch viel zoo lang als ik was op den grond, dat mij hooren en zien verging.
Juist toen mijn neef op de plaats des onheils gekomen was, kwam de oude Rector binnen, om den optogt van neef en de oude huishoudster naar mij te sluiten. Onmogelijk is het, u de reeks van scheldnamen op te noemen, die er op mij regende, en nu begon de Rector:
Ja, Mijnheer gumpel! die jongen is door en door een ezel. Hij wordt niets wijzer. Ik raad u, hem schoenmaker te laten worden. Welligt is hij tot het maken van pikdraad nog wel geschikt. Bovendien hebt gij daar nog dat oude vod van een boek, dat niets waard is; 't is om heel en al dol te worden.
Dat ontbrak er nog aan. De woede van mijn neef kende geene palen.
Zijne oogen waren rood, en zijne lippen blaauw, het schuim stond hem op den mond, en hij beefde van woede.
Met eene kracht, die ik niet in den langen boonenstaak zoude gezocht hebben, greep hij mij bij den kraag, en trok mij van onder de scherven weg.
Toen greep hij mij met de regterhand bij mijn staart, die nog altijd zegepralend achteruitstak, en gaf mij met de linkerhand zulk een geduchten oorveeg, dat de ooren mij den volgenden dag nog suisden. Toen slingerde hij mij den gang in, zoodat ik bij de deur der apotheek te regt kwam.
Daar stond ik op, want de oude huishoudster greep met hare ravenklaauwen naar mij... ik vloog de straatdeur uit, en de Rector, die te naauwernood het dreigend gevaar ontkomen

{==136==} {>>pagina-aanduiding<<}
was, volgde mij zoo snel als zijne oude beenen hem dit toelieten.
Ik liep de straat op, en de poort uit. Het gonsde en suisde mij nog altijd door het hoofd, en waar de lange vingers van den apotheker mij hadden aangeraakt, gloeide het als vuur.
Ik had nu onwrikbaar besloten, dat geene magt ter wereld mij weder in dit huis zoude terugbrengen, want ik had even grooten hekel aan het werk, dat ik daar verrigten moest, als vrees voor neef en de huishoudster.
Weg! weg! klonk het in mijne ziel, weg! de wereld in! Doodhongeren zult gij wel niet, want hongerlijden heeft men u daar meesterlijk geleerd. Maar, waarheen? Dat was mij vooreerst hetzelfde, als ik mij maar zoo ver mogelijk van het huis van mijn neef verwijderde. Mijn hoofd zoude ik volgen.
Ik hield mij zelf voor volkomen onschuldig, en dan zulk een oorveeg! Neen, dat was ongepermitteerd. Ik dacht dat de gierigaard medelijden met mij had moeten hebben, en mij niet zoo had moeten slaan.
Ik draafde zonder pet op, en in mijn buis, dat mij te klein geworden was, regt toe regt aan, op den straatweg voort, tot ik van vermoeidheid niet verder kon.
Brandend scheen de zon op den barren weg, en ik voelde, dat ik rust moest hebben, zoude ik niet neêrvallen.
Niet ver van den straatweg zag ik een korenveld in vollen bloei. Daar kroop ik in, ging liggen zoo krom als een slak, en spoedig sliep ik in.
Toen ik ontwaakte was het avond, alles was stil, en slechts het geluid van naderende voetstappen klonk over den eenzamen weg.
Ik luisterde... het waren twee marechaussées, die naar de stad terugkeerden. Hetgeen ik van hun gesprek hoorde, deed mij duizelen.
Waar of de dagdief zijn mag? zeide de een. Niemand heeft hem gezien, en toch is hij de poort uit.
Weet gij wat, zeide de andere, ik denk dat hij van zelf wel weêr zal komen; want hoe zal de jongen verder gaan, zonder pas, zonder behoorlijke kleeding, en zonder iets te kennen?
Weêrkomen? Neen, dat nooit. Wat ik uitgestaan had, weet geen mensch.
Maar, zeide de andere, gumpel's eer is er mede gemoeid; hij zal alles doen om den knaap weêr te hebben, en hij beweegt hemel en aarde om hem te krijgen, en ze zullen hem wel den weg wijzen.

{==137==} {>>pagina-aanduiding<<}

Ik wensch dén armen drommel eene goede reis, hernam de eerste.
Hiermede waren zij weg, en ik kon hun gesprek niet verder verstaan.
Nu lag ik daar, en had een honger zoo als ik in lang niet had gehad, en zonder te weten hoe ik hem bevredigen zou, raad- en hulpeloos als ik was. Toen kreeg ik berouw, en dacht: verder loopen kan ik niet, maar in dat ellendige huis terugkeeren? Goede Hemel! liever sterven! Ik knielde neder, en bad om licht, en het was mij als of de inval, dien ik nu kreeg, mij van boven gezonden werd. Ga naar den dominé, dien goeden ouden man, die u in de godsdienst heeft onderwezen, en klaag hem uwen nood. Bid hem dat hij u ter liefde Gods helpe. Hij heeft u zoo dikwijls medelijdend aangezien, en zal u niet verlaten. Hoe meer ik dit plan overdacht, hoe vaster mijn besluit werd Het lijden had mijn hoofd reeds half gebroken.
Langzamerhand begon de avond te vallen, en toen het eindelijk geheel donker was, sloop ik de poort der stad binnen, sloeg de eerste straat regts in, en stond voor de deur van den eerwaarden leeraar.
Ik trok aan de schel, en werd dadelijk bij den predikant binnengebragt.
Hij had een zoon van mijne jaren, die in gelukkiger dagen, toen ik nog vrij was, mijn speelkameraad was geweest.
Schoorvoetend trad ik nader. De oude man zag mij bestraffend aan, en zeide: - Wat scheelt u, mijn kind? Waar komt gij van daan?
Toen sprongen mij de tranen in de oogen, en ik verhaalde hem van a tot z alles wat ik ondervonden, beleefd, geleden had, en smeekte hem, mij te helpen, dat ik uit dat huis kwam. Apotheker kon en wilde ik niet worden; ik had alleen zin in het vak van werktuigkundige, of iets van dien aard; ook meende ik, dat, als het niet anders kon, er wel een koopman uit mij had kunnen groeijen, maar apotheker, dat nooit.
De predikant hoorde mij medelijdend aan. Nadat hij eenige oogenblikken had zitten peinzen, zeide hij: - Mijn kind! gij moet naar uwen neef terug; daar is niets aan te doen.
Ach God! riep ik, liever wil ik sterven! Want hoe zal het mij nu wel gaan als ze mij in de vingers krijgen! Vroeger

{==138==} {>>pagina-aanduiding<<}
lieten zij mij reeds half honger lijden, wat zullen zij dan nu wel doen!
Hebt gij nu dan ook honger? vroeg de oude man ontsteld.
Ach, hernam ik, na mijn sober ontbijt heb ik niets over mijn hart gehad.
Hij riep zijne vrouw, ook eene barmhartige Samaritaansche, nam zijn hoed, en zeide: - Blijf hier en stil uwen honger; intusschen zal ik zien, wat ik doen kan.
Hij ging, en zijne goede vrouw gaf mij zoo veel eten, dat de tafel van mijn neef er acht dagen van zoude voorzien zijn geweest, nota bene voor ons drieën.
Wat er sedert den morgen in de stad voorgevallen was, kon ik niet weten. De zaken stonden daar aldus: het rumoer in huis had de buren bijeengeroepen. Iedereen haatte gumpel, en nog meer zijne heks van eene huishoudster, want die gaf nooit iets aan de armen, maar verjaagde ze veeleer als een kwaden hond.
Nooit leende zij iemand het een of ander, en om hare verregaande kwaadsprekendheid was zij overal gehaat. Voor het huis stond eene menigte volks, en was vroeger, zonder dat ik het wist, het medelijden groot met mij, thans was iedereen geheel op mijne hand.
Die gierigaard wilde hem laten doodhongeren, en dat slangevel heeft hem al het bloed uitgezogen! riepen allen.
De arme jongen is in den Rijn geloopen, riepen anderen, en dat is zijne schuld!
Is er dan geene regtvaardigheid meer, die zich over weezen ontfermt? vraagden weder anderen.
Men moest hem de glazen ingooijen, riep een aarts-lediglooper, die door den apotheker aangeklaagd was, omdat hij zijne rekening niet voldoen wilde.
Dit vond ingang, en daar vlogen de steenen door de glazen, dat er in het geheele huis geene ruit heel bleef.
Woedend kwam gumpel naar buiten, maar een zakkedrager kwam aan, en schreeuwde: - Dat is voor het hongerlijden van dat kind! Brom nu maar, boonenstaak! dat het gele vel u springt!
Nu kwamen ook de burgemeester en vrederegter, maar het volk ging niet uit elkander.
Wat is dat hier? riep de burgemeester toornig. Gaat naar huis!

{==139==} {>>pagina-aanduiding<<}

Ik zal de zaak onderzoeken, zeide de vrederegter.
Hij heeft een wees laten doodhongeren! riep eene stem uit den hoop. Is dat toezigt en regt? En nu heeft hij hem zoo onbarmhartig geslagen, dat de arme jongen waarschijnlijk den Rijn is ingeloopen!
Dat trof de beide heeren. Zij gingen in huis.
Daar lag de apotheker bevend en weenend in zijn stoel.
De Rector werd geroepen, de buren werden verhoord, en allen getuigden tegen gumpel.
De regter besloot, dat hij, als de arme jongen vóór morgen niet gevonden werd, den apotheker zou laten gevangen nemen.
Het protocol werd gesloten, en de belhamels van den oploop werden vastgezet, maar de woede in de stad tegen gumpel kende paal noch perk.
Hij was zelf geheel vernietigd, en bekende, dat hij mij onregt gedaan had. In deze stemming vond hem de predikant, die hem van binnen bewerkte zoo als de anderen het van buiten hadden gedaan.
De geestelijke zag, dat het ijzer heet was, en besloot het dus te smeden. Hij bereikte in zoo verre zijn doel, dat mijn neef aannam mij van kleederen en schoenen te voorzien, als ik voor niets bij een koopman in de leer kon komen.
Van uitstel komt afstel, dacht de predikant, en ging dus dadelijk naar een goeden bekende, die koopman was, en overreedde hem, mij in de leer te nemen. Voor het leergeld zoude ik hem dienen. Hij nam den koopman mede, om het contract te sluiten nu gumpel nog handelbaar was, en dat gelukte heerlijk. Hij beloofde mij, dadelijk fatsoenlijk te kleeden, en mij vervolgens op dezelfde wijze te onderhouden.
De koopman kende zijn man, en dus beschreef hij alles naauwkeurig en met naam en toenaam, waarna gumpel het contract met een bloedend hart en met tranen in de oogen onderteekende.
Ach, was hij nu maar hier, zuchtte hij. Als de bengel maar niet in den Rijn geloopen is.
Wees maar gerust, zeide de predikant, ik zal hem u wel weêr brengen. Zend morgen vroeg maar een kleêrmaker en schoenmaker bij mij aan huis.
Dat zal ik wel doen, zeide de koopman; naderhand breng ik u toch alles in rekening.

{==140==} {>>pagina-aanduiding<<}

Nu zweeg gumpel, en zij gingen heen. Neef liet 's nachts de ruiten allen weder vernieuwen, en sprak nooit van schadevergoeding. De belhamels werden gestraft.
Wie was blijder dan ik, toen de predikant terugkwam, en zeide, dat ik dáár 's nachts kon slapen.
Des morgens kwamen de kleêrmaker en schoenmaker; zij namen mij de maat, en ik volgde den predikant naar den koopman lippert, waar ik in de leer zoude gaan.
Van nu af begon voor mij een nieuw leven.
Het was eene brave familie, in welke ik gekomen was, en men behandelde mij als een kind des huizes.
Werkelijk begon voor mij een nieuw leven. Ik was geheel en al verarmd. Het ging mij als eene plant, die in slechten grond geen voedsel heeft, en die men het licht der zon onthoudt. Nu had ik voldoend voedsel, geregelden arbeid, die mijn ligchaam niet in zijnen wasdom belemmerde, en ik vond liefde, liefde die mij verzorgde, verpleegde, en tot het goede aanspoorde; nu eerst ontwikkelde ik naar ligchaam en ziel. Ik groeide en zag er uit als melk en bloed. Ik leerde vrolijk, alles wat ik leeren moest, en dacht er niet aan mijn hoofd te toonen. Ik gehoorzaamde uit liefde en dankbaarheid. God zegene de brave familie in al hare leden, en Hij vergelde hen, die Hij reeds tot zich heeft geroepen, al het goede, dat zij aan mij, arme, gedaan hebben.
Maar ik verheugde mij over den oorveeg dien mijn neef mij toebragt, daar hij de heilzame oorzaak van deze mijne lotswisseling was. Ten eerste heeft die veroorzaakt dat de sterk gespannen boog sprong, met andere woorden, dat de al te groote verdrukking waarin ik mij zoo ellendig gevoelde, een einde nam. Ik verzeker u, vrienden! dat ik beef wanneer ik nog daaraan denk. Wat zou in dien toestand van mij geworden zijn? Elk gevoel, elke gewaarwording mijner ziel had in haat en nijd moeten veranderen; het bestendig onderdrukken dier gewaarwordingen, die ik toch niet had durven uiten, had mij tot een verstokten huichelaar gemaakt, en tot een van die wezens welke zich in kwalijk verholen ontevredenheid verteren, en die in de zamenleving meer tot straf dan tot zegen zijn.
Ten tweede zoude ik tot een beroep veroordeeld zijn geworden, waarin ik altijd een kruk gebleven zoude zijn.
Ik zou aan den zwaren stamper bezweken zijn, omdat het werk

{==141==} {>>pagina-aanduiding<<}
te moeijelijk voor mij was, en de kost, dien ik kreeg, niet voldoende was om mijn ligchaam voor zulke inspanningen sterk genoeg te maken. Wie weet of ik het langer dan twee of drie jaren uitgehouden had, zonder te sterven; eindelijk zoude ik, indien ik het te boven gekomen ware, aan eene betrekking verbonden zijn geweest, waartoe ik lust noch aanleg had; ik zou dus een knoeijer geworden zijn. De oorveeg was de grootste zegen voor mij, en nog heden dank ik er God voor.
Maar hoe ging het met uw neef? vroeg een der vrienden.
Wel, zeide de verteller, de oogen werden hem nu geopend, nu hem overal in de stad minachting ontmoette.
Hij hield trouw zijn woord, en gaf mij al wat ik noodig had, waarbij de koopman hem gansch niet ontzag. Het ging mij daar zeer wèl aan huis, en ik leerde zeer goed mijn beroep, zoodat ik ook later, toen de leertijd voorbij was, daar in huis bleef.
Later ging ik, op raad van mijnen vaderlijken vriend, naar Hamburg, en nadat ik daar eenige jaren geweest was, naar Engeland. Ik werd goed betaald, en legde een mooi kapitaal over, waarmede ik eens konde hopen zelf een kleinen handel te beginnen.
Maar, de liefde tot zijn land is ieder aangeboren. Ik was nu vier-en-twintig jaren oud, en van plan naar mijn vaderland terug te keeren, om voor het oprigten van een eigen handel raad te nemen bij hem die mij als knaap geleerd had.
Vroeger hadden wij wel briefwisseling gevoerd, maar sedert ik in Engeland was, had dit opgehouden. Nu wilde ik zelf zien, hoe het met hem was.
Ik ging met den postwagen. Gij weet hoe het daar toegaat. De menschen komen hier in en gaan daar weêr uit, en als het donker is, dan weet men heel niet hoe de menschen, met wie men reist, er uit zien. Ten laatste bekommert men er zich ook niet meer over, en men denkt er niet eens over wie naast ons zit te slapen.
Het was een koude avond in het najaar. Regen en sneeuw schenen elkander de heerschappij te betwisten, en ten laatste behield de sneeuw de overhand. Ik zat in mijn hoekje en dacht er aan, dat ik den volgenden morgen ten acht ure in mijne vaderstad zijn zoude, alwaar ik ruimschoots zoet en zuur geproefd had. Ik dacht aan de brave koopmansfamilie, en of

{==142==} {>>pagina-aanduiding<<}
ik allen, ouders en kinderen, die mij zoo dierbaar waren, nog wel in leven zoude vinden; ik dacht aan den ouden eerwaarden leeraar, aan wien ik zoo veel verpligt was; ik dacht ook aan neef en zijne huishoudster, aan den oorveeg, en aan de gezegende gevolgen. Ik riep mij alle beelden uit het verleden weder voor den geest, en ook het vriendelijke beeld van hanna, de oudste dochter van mijn leermeester lippert. - Zij was zoo goed en zacht, en had mij zoo veel deelneming betoond, dat ik haar nooit vergat, en ik wil u niet verzwijgen, dat ik in stilte ook de hoop voedde, haar eens als mijne wederhelft te begroeten. Zij was eenige jaren jonger dan ik, en toen reeds een beminnelijk meisje. Wanneer ik haar nog vrij vond, dan hoopte ik, dat zij den gezel harer jeugd niet zoude verstooten. Deze gedachten hielden mij gedurende de gansche reis bezig, en als ik mij-zelven rekenschap wilde geven, dan vond ik, dat hanna eene der drijfveêren naar mijn vaderland was.
Aan het voorlaatste station, had ik 's middags een buurman gehad, die uit mijne geboorteplaats kwam.
Ik vroeg hem naar den ouden predikant, en hoorde dat hij reeds lang gestorven was. Dat speet mij: ik had hem gaarne nog eens mijnen waren eerbied en dank betuigd. Ik vroeg naar mijn neef, den knorrigen apotheker, zonder dat ik mij verder bekend maakte.
Hebt gij dien man gekend? vroeg mijn reisgezel. Hij keek mij scherp aan, maar toen hij geene gelijkenis hoegenaamd vond, ging hij voort: die is vóór drie of vier weken ook gestorven. Niemand heeft hem beweend, en niemand had er ook reden toe. Hij heeft bij testament over zijn aanzienlijk vermogen en zijne apotheek beschikt, maar het mag niet geopend worden; waarom, weet ik zelf niet; ik geloof, omdat men een bloedverwant, dien hij als knaap bij zich had, en toen zeer mishandelde, niet kan uitvinden. Hij moet in Engeland geweest zijn, doch toen men, kort geleden, daarheen schreef, was hij op reis gegaan, maar men wist niet waarheen.
Gij begrijpt dat dit mij gold, maar ik oordeelde het niet noodig, hem dit te vertellen, en de smart over het overlijden van mijn neef verried de bloedverwantschap niet.
Wat is dan van de apotheek geworden? vroeg ik aan mijnen praatzieken landsman.

{==143==} {>>pagina-aanduiding<<}

Die wordt waargenomen door den tweeden zoon van den koopman lippert, die apotheker geworden is, zeide hij.
Hoe gaat het dan met de lippert's? vroeg ik verder, en het werd mij zoo benaauwd dat ik dreigde te stikken.
Niet al te best, was het antwoord. De man heeft veel kinderen, die kosten hem veel geld, en de handel gaat ook niet zeer vooruit.
Is er dan nog geen zijner kinderen bezorgd? vroeg ik, nog angstiger.
Neen, was het korte antwoord, en het was als of een steen mij van het hart viel.
De man, dien ik tot nu toe uitgevraagd had, scheen nu grooten lust te gevoelen om mij door vragen in het naauw te brengen.
Gelukkig blies de postillon. De reizigers stonden op, betaalden, en daar mijn landsman hier bleef, hield het vragen natuurlijk op.
Er kwam er slechts één in om naar mijne geboorteplaats mede te rijden.
Het was een jong koopman, die zich door zijne brutale handelwijze en zijn onophoudelijk en vaak onzedelijk gebabbel onderscheidde.
Eenige malen werd hij goed op zijne plaats gezet, en daar zich eindelijk niemand meer met hem inliet, moest hij ten laatste zwijgen.
Aan het laatste station gingen alle reizigers er uit, slechts de hatelijke mensch bleef, en er kwam een jong meisje in. Zij was geheel in haren mantel gedoken, terwijl een zwarte sluijer haar gelaat bedekte. Zij plaatste zich bedeesd in een hoekje en verroerde zich niet.
Intusschen was het donker geworden, en ik zat in diepe gedachten over mijne vaderstad verzonken. Ik nam dus weinig notitie van de nieuwe gezellin, tot een diepe zucht, dien zij zocht te onderdrukken, mijne opmerkzaamheid tot zich trok.
De onbeschaamde mijnheer kwam al digter en digter bij het meisje, en zocht met haar in gesprek te komen.
Zij antwoordde niet, en men kon zien, dat zij al meer en meer in den hoek kroop, en haren lastigen buurman zocht te ontkomen.

{==144==} {>>pagina-aanduiding<<}

Haar zwijgen maakte hem nog onbeschaamder.
Hij werd hoe langer hoe indringender, en zijn spreken ging ten laatste in een zacht fluisteren over, omdat hij dacht, dat ik sliep.
Het kwam mij voor, dat ik zacht hoorde weenen.
Hij wilde hare hand grijpen...
Met eene door tranen verstikte stem bragt zij eenige woorden uit, die den kerel, als hij nog een vonkje zedelijk gevoel had gehad, met diepe schaamte hadden moeten vervullen, en hem hadden moeten terugbrengen binnen de grenzen van zedelijkheid en tucht. Het had echter eene omgekeerde uitwerking. Hij barstte in een spottend lagchen uit, dat mij door de ziel sneed.
Nu konde ik mij niet langer inhouden.
Mijnheer! zeide ik met eene donderende stem tot den onbeschaamde, wie geeft u het regt dit meisje zoo ruw en onbeschaamd te behandelen? Hetgeen gij daar zoo even gehoord hebt, had u moeten terugbrengen, indien gij nog eenig gevoel van schaamte hadt gehad. Ik zeg u, als gij u niet fatsoenlijker gedraagt, dan zal ik u leeren, wat welgemanierden zedelijkheid is.
Ei, ei, zeide hij op een verlegen toon, waarin echter de onbeschaamdheid uitkwam, ons dametje krijgt daar in eens een beschermer! Zeg mij ook eens, ging hij voort, hoe ver hebt gij uw neus al in de wereld gestoken, dat gij niet eens weet, wat men van reizende meisjes verwachten kan?
Dat was te veel van mijn geduld gevergd.
Ver genoeg, zeide ik, om u te laten zien hoe zeer ik u acht, en hiermede gaf ik hem een oorveeg, die harder klapte dan de zweep van den postillon.
De conducteur hoorde den helderen eigendommelijken klank van den slag. Maar al had hij het niet gehoord, dan zou toch het angstgeschrei van het meisje hem tot stilhouden hebben aangespoord. Hij sprong ijlings van den bok, en stond juist voor het geopende portier, toen mijn vijand mij bij 't hoofd wilde krijgen, hetgeen ik verhinderde door hem zoo onzacht in den hoek van den wagen te stooten, dat deze kraakte.
Wat is dat hier? zeide de conducteur.
O! laat er mij toch om Gods wil uit! riep het meisje, eer ik kon antwoorden.

{==145==} {>>pagina-aanduiding<<}

Dat kan niet, riep de conducteur, het is stikdonker, en wij zijn ver van elk station verwijderd. Maar wat is hier dan gebeurd?
Nu verhaalde ik hem, tusschen de uitvallen van mijne tegenpartij door, hoe die mensch zich had gedragen, en wat ik gedaan had.
Is dat zoo? vroeg hij aan het meisje, en deze bevestigde het.
Ha, ha! zeide de conducteur, ik ken dat heertje, het is de eerste maal niet, dat ik de eer heb met hem te rijden. - Het is goed, dat gij hem eens te regt gezet hebt.
Er uit, mijnheer! luidde zijn bevel.
Ik heb mijne plaats betaald, zeide de vent, en ik wil eens zien, wie mij er uit krijgt!
Postillon! riep de conducteur, kom eens hier, en help mij dien kerel er uitwerpen.
Moet ik dan op den weg blijven? riep de bedoelde, en men kon hooren, dat hij bang werd.
Wel neen, zeide de conducteur, ik wil u maar bij mij voorop zetten tot aan het station waar gij zijn moet. Intusschen was de postillon er bijgekomen, en kreeg de zaak een ernstiger aanzien.
Ik moet voor het geweld wijken, zeide hij, maar u zal ik morgen weten te spreken. Hoe is uw naam?
Dat behoeft gij niet te weten, hernam ik, maar daar ik de diligence gelijk met u verlaat, behoeft gij niet bang te zijn dat ik u ontloopen zal.
Scheldend en razend verwijderde hij zich en ging bij den conducteur zitten. Hier werd hij spoedig tot zwijgen gebragt, daar de conducteur hem dreigde, als hij niet dadelijk zweeg, met koffer en al op den straatweg af te zetten; dan kon zijn toorn zich in de nachtlucht afkoelen. Toen werd hij stil, maar het arme meisje weende en wrong de handen.
Groote God! zeide zij, moet ik dan nog de schuldelooze oorzaak van bloedige tooneelen zijn.
Wees daarover niet bekommerd, zeide ik. Die ellendeling is zoo laf, dat ik mijn hoofd er onder verwed, dat hij het hazenpad kiest eer wij er uit zijn, en dat hij regt blij zal zijn als ik hem met rust laat. Geloof mij, ik ken deze soort van

{==146==} {>>pagina-aanduiding<<}
menschen zoo goed als iemand. En al was hij al eens moediger dan ik denk, dan kunt gij toch gelooven, dat ik de zaak zal eindigen op eene wijze, die u van alle zorg ontslaat. Alleen moet ik u om verontschuldiging verzoeken, dat ik zoo handtastelijk en spoedig tusschen beide kwam. Ik heb mij lang stil gehouden, en het oog op hem gehad, want reeds bij het vorige station heeft hij mij boos gemaakt, en ik ben overtuigd, dat elke andere teregtwijzing vruchteloos zoude gebleven zijn. Mijn doel is bereikt: gij hebt rust. Maar ik moet mij verontschuldigen over het middel.
Zij wilde niet bedaren.
Was ik toch te N. (de plaats waar zij in de diligence gekomen was) gebleven. Maar eene zieke moeder wacht mij, en ik had geene rust meer.
In ons gesprek verhaalde zij mij ook dat zij aan het volgende station bleef, en zeide, dat hare ouders daar woonden.
Ik heb vroeger kennis gemaakt met een koopman uit die stad, zeide ik.
Zij zweeg.
Ik noemde mijn naam.
Goede God! zeide zij, die jongeling was bij ons in de leer!
Het werd mij wonderlijk om het hart. Die reine, heldere stem had mij hanna reeds herinnerd, en nu zat zij voor mij.
Ik beefde van verrassing.
Dan zijn, zeide ik eindelijk, uwe geëerde ouders mij ook niet onbekend; want hij sprak met zoo veel eerbied en liefde van hen, als een vleeschelijke zoon het naauwelijks van zijne ouders doen kan.
O! zeide zij, terwijl alle vrees en schrik van haar schenen te wijken, waar hebt gij hem dan aangetroffen?
In Londen, zeide ik.
Wanneer was dat, als ik vragen mag? zeide zij met klimmende deelneming.
Omstreeks een half jaar geleden, hernam ik; hij wilde toen Engeland verlaten, en naar zijn vaderland terugkeeren.
Naar zijne vaderstad? zeide zij bevend.
Ik geloof van ja, antwoordde ik.
Wat zal vader blijde zijn, zeide zij na eenig zwijgen, als ik hem dat zeggen kan.

{==147==} {>>pagina-aanduiding<<}

Wij spraken nu veel over mij-zelven, en zij verhaalde mij met aandoening mijne eigene geschiedenis.
Ik kon uit alles opmaken, dat allen te huis nog gunstig over mij dachten, en zij niet het minst.
Hoe klopte mijn hart!
Hoe gaarne had ik haar gezegd, wie ik was, maar ik moest zwijgen.
Langzamerhand werd het dag. Zij zat echter zoo in den hoek, en de zwarte sluijer bedekte haar gelaat zoo geheel, dat ik te vergeefs poogde hare trekken te onderscheiden.
Eindelijk werd het geheel licht.
Zij sloeg haren sluijer op, en zag naar de torens harer geboortestad, die voor ons lag.
Ja, het was hanna! Uit het schoone kind was eene bloeijende, schoone maagd geworden; maar de liefelijke uitdrukking van onschuld en reinheid lag nog op haar schoon gelaat als op dat van het kind.
Ik moest met geweld mijn gevoel bedwingen, dat met al de liefde die ik voor haar nog gevoelde, mij dreigde te overmeesteren.
Eenmaal sloeg zij hare groote, heldere oogen op mij en zag mij aan. Zij had mij niet herkend.
Dit was ook zeer natuurlijk, daar ik een sterken baard droeg.
Een oogenblik later stond de wagen stil.
Zij verbleekte.
Wees niet bezorgd, zeide ik, ik zal mijn woord houden.
De conducteur kwam nu lagchend aan het portier, en zeide: Uw moedige bestrijder is reeds met zijn koffer op weg, om u te ontkomen. Daar loopt hij, zie hij zich eens reppen.
Hanna vouwde de handen als of zij God wilde danken.
Wij klommen uit den wagen. De postmeester zag hanna, en zeide: - Wees maar gerust, Jufvrouw lippert! uwe mama is weder hersteld.
Haar gelaat verhelderde.
Zij dankte mij voor mijne hulp, en ging heen.
Ik zag haar na, hoe zij over den weg scheen te zweven, tot zij aan de deur van hare ouderlijke woning verdween.
Ik wachtte tot den middag; toen ging ik naar den Heer lippert.
Alles was daar nog als vroeger!

{==148==} {>>pagina-aanduiding<<}

Het was mij als of ik pas gisteren voor het eerst over den drempel van deze woning trad, die mij, in den edelsten zin des woords, een ouderlijk huis werd.
En toch was het anders; want de postmeester had mij ook gezegd dat lippert's zaken niet vooruitgingen.
Ik klopte aan, en een vriendelijk ‘binnen!’ noodigde mij in de kamer.
Vader, moeder en dochter zaten bij elkander, en het scheen, dat de laatste juist het geval in de diligence aan haren vader verhaald had, want naauwelijks zag zij mij of zij riep: - Dat is de vriendelijke Heer die mij in zijne bescherming nam.
Lippert kwam naar mij toe, maar eene schrede van mij af, bleef hij getroffen staan.
Toen breidde hij de armen uit, en zeide: - Dat is immers onze goede august.
Ik lag aan de borst van den braven man, en liet mijne tranen den vrijen loop. De moeder en hanna kwamen ook op mij aan. Eerst groette de moeder mij, en toen greep ik hanna's hand.
En gij hebt mij niet herkend? vraagde ik aan het blozende meisje. U heb ik dadelijk herkend aan uwe lieve, heldere stem; maar ik deed mij-zelven geweld aan, hoe veel het mij ook kostte. Slechts de gedachte, u hier te vinden, gaf mij de kracht daartoe.
Toen viel zij mij om den hals.
O! lieve august! angst en zorgen hebben mijne oogen verduisterd, maar nu herken ik u!
Hartelijk dankten mij de ouders voor het beschermen van hun kind.
Maar, zeide lippert, gij moet dien vlegel een fiksche peer hebben geschild, want hanna vertelde dat zij van dien plotselingen slag zoo geschrikt was, dat zij in de hoogte sprong.
Nu, antwoordde ik, het was een broêr van dien veeg, dien neef gumpel, zaliger gedachtenis, mij toediende, toen ik dat glaswerk brak, en het is jammer, dat ik hem hier niet gegeven heb, dan hadden de broêrs ook ééne geboorteplaats gehad.
Gij weet dus, dat uw neef dood is? vroeg hij.

{==149==} {>>pagina-aanduiding<<}

Aan het laatste station werd mij zulks door iemand, uit deze stad, verteld.
Gij hebt mijn brief dus niet ontvangen? vroeg lippert weder.
Wel neen, zeide ik; ik ben reeds lang op reis, en kon zoo iets niet weten.
Des te beter, dat gij hier zijt, hernam lippert. Wij zullen nog heden aan den dag, het testament laten openen.
Men wilde er niets van hooren dat ik in het posthuis zoude gaan logeren. Men deed mijne koffers halen, en hanna maakte mijn kamertje in orde.
Het openen van het testament duurde nog een geruimen tijd; intusschen leefde ik als bij mijne eigene ouders, en spoedig zag ik, dat hanna nog de oude liefde voor mij voedde.
Ik bekende haar de mijne, zoo als ik als eerlijk man verpligt was, en zij verzekerde mij, dat zij mij nog beminde als voorheen.
Toen zijn wij naar de ouders gegaan, en hebben hun om hunnen zegen gevraagd, dien zij ons gaarne gaven.
Nu maakte ik lippert met mijne geldelijke omstandigheden bekend, en bood hem aan, gezamenlijk handel te drijven.
Ik zag zijn gelaat bij dit aanbod verhelderen.
Nu konde hij de oude handelsbetrekkingen weder aanknoopen, en zijnen handel op den ouden voet voortzetten.
Het contraet werd spoedig gesloten, en kort daarna volgde mijne plegtige verbindtenis met hanna, die tot heden mijn geluk uitmaakt.
Nu volgde ook de opening van het testament, maar hoe stond ik verbaasd over den inhoud!
Tot inleiding zeide gumpel onder anderen: ‘Ik heb nog eene zware schuld af te doen. Mijn neef (hier volgde mijn naam), dien ik als kind in huis genomen had, heb ik eens, zonder dat hij het verdiende, een oorveeg gegeven, die hem uit mijn huis deed vlugten, die mij den haat mijner medeburgers op den hals haalde, en die mij nog op het hart brandt.
Daar ik geene nadere bloedverwanten heb, maak ik hem hierbij tot mijnen universelen erfgenaam, zoodat mijn huis,

{==150==} {>>pagina-aanduiding<<}
de apotheek, mijn landgoed en mijne kapitalen hem ten deel vallen, waarvan hij echter de volgende legaten zal te betalen hebben’, enz.
De legaten beliepen omstreeks 4000 gulden, maar de kapitalen alleen bedroegen eene som van f 25,000.
Nu was ik geholpen. Ik verkocht de apotheek aan mijn zwager, en ik was een welgesteld, gelukkig man.
Ik zegende den nu zaligen neef en zijn oorveeg, die blijkbaar de oorzaak van mijn geluk was; want hij had mij in een werkkring gebragt, waarin ik mij tevreden gevoelde, en met dien welken ik gaf, had hij mij aan eene brave vrouw geholpen, en mij tot een rijk man gemaakt.
En nu zult gij wel begrijpen, waarde vrienden! waarom ik zoo veel met een goeden oorveeg opheb.
Allen lachten hartelijk.
Maar, zeide er een, als wij de scherts ter zijde stellen, en de zaak ernstig beschouwen, dan zien wij hier weder vol bewondering de wegen der Voorzienigheid; want niet de oorvegen, maar het ondoorgrondelijk Godsbestuur was de oorzaak van uw geluk.
O! zeide de verteller, geloof mij, mijn vriend! dat weet ik zeer wel, en ik kan ernst en scherts zeer goed van elkander scheiden. Ik kan slechts de wegen Gods prijzen, die alles wèl gemaakt hebben. Maar gij kunt toch niet ontkennen, dat de oorvegen in Gods hand het middel daartoe waren; ik zeg daarom nog eens: het was ongelukkig als ze uitstierven.
Daar kunt gij gerust op zijn, hernam de andere. Zoo lang er nog knorrige neven en jolige knapen, driftige vaders, en jongeheertjes zijn, zoo als gij toen in de diligence waart, en onbeschaamde lomperts en kwade jongens, zoo lang is er geen nood voor uitsterven; en niettegenstaande alle schoolmeesterlijke gevoeligheid houd ik vol, dat ook bij deze menschen de overtuiging zal blijven bestaan, dat een flinke oorveeg ten gepasten tijde en op geschikte wijze toegediend, eene ware weldaad is.
Proficiat! riepen, hartelijk lagchend, de beide anderen.





{==151==} {>>pagina-aanduiding<<}

Tombuctoe.

De geheimzinnige hoofdstad van Soedan of Nigritië, vóór meer dan dertig jaren bezien en beschreven door den ongelukkigen rené caillié, is onlangs door den onversaagden, den reeds wereldberoemden Duitschen reiziger, Dr. h. barth, op nieuw bezocht. Met groot ongeduld verwacht men zijne reisbeschrijving. Wat intusschen van zijne waarnemingen ruchtbaar is geworden, bevestigt volkomen die van caillié, wiens reis naar Tombuctoe door sommige aardrijkskundigen met volhardend ongeloof tot nu toe werd ontkend. Deze volkrijke stad ligt op 18 graden Noorder-breedte en 4 graden Westerlengte van Parijs, op een half uur afstands van Cabra, dat haar even zeer tot havenplaats dient, als, b.v., Giseh voor Kaïro. Zij heeft eene driehoekige gedaante, is slecht gebouwd, en is als marktplaats gewigtiger dan als stad. Er zijn toch in Soedan wel steden van grooteren omvang, b.v. Sackatoe en Kano.
Toen caillié Tombuctoe wedervond, heerschte er in Frankrijk en Europa eene zonderlinge meening over deze koningin van Midden-Afrika. Men zag in hare bewoners de afstammelingen der vijftig-duizend Carthagers, die, aan de verwoesting hunner vaderstad ontkomen, zich diep in de binnenlanden van Afrika gevestigd hadden. Deze meening had haren oorsprong te danken aan de halve beschaving van Tombuctoe en het uiterlijk voorkomen van een groot naburig volk, de Fellatah's, die veel meer Maleijers, dan Negers schijnen, en die zich met ijdelheid ‘de blanken van Afrika’ noemen. Een Engelsch reiziger, die onder hen te Sackatoe verkeerd had, verhaalt daaromtrent, dat eens een bevallig meisje van twaalf jaren, 't welk naar de markt ging om hare melk te verkoopen, hem op de straat met eene bekoorlijke vrijmoedigheid deze woorden had toegesproken: ‘Ik ben van hetzelfde bloed als gij!’
Tombuctoe is gesticht omstreeks het jaar 1315 door een Arabisch opperhoofd, een grooten verbreider van den Islam. De stad werd omstreeks 1680 ingenomen door eenige Marok-
{==152==} {>>pagina-aanduiding<<}
kaansche avonturiers, wier vuurwapenen hen ten schrik maakten van de Soedansche Negers. Sedert is zij dikwijls en lang eene prooi geweest van eene verschrikkelijke regeringloosheid, waaraan zij nog heden lijdt. De Toeariks, die de stad omringen, zijn er in geslaagd een gedeelte te bezetten; de ingeboren Sjeik el-bakay beheerscht een ander deel; terwijl nog eene derde partij zich versterkt heeft in een afzonderlijk kwartier.
Dr. barth, die de protectie van el-bakay genoot, mogt vrij de hoofdstad en het rijk van Sonr'ay, voor zoo ver het dien Sjeik onderworpen was, doorkruisen. Hij bevond, dat de stad, behalve de talrijke voorsteden, verdeeld is in zeven wijken. De wijk Sankore bevat de oude stad, het Noordelijkste deel; de welvarende en rijke wijk Sane-Gongu, die men de Chaussée-d'Antin der plaats zou kunnen noemen, behoort aan de kooplieden van Gadames, of de handels-aristokratie. De stad heeft twee markten (jubu), in haar midden gelegen, en drie moskeeën, waarvan de groote, el Kebira, tevens de oudste is en dagteekent van de stichting zelve der stad. De bevolking, wier aantal onmogelijk kan opgegeven worden, is grootendeels handeldrijvende, en bestaat hoofdzakelijk van den transito-handel, dien zij onderhoudt met geheel Soedan, Marokko, Algerië en Tripoli door Gadames. Voor hare poorten zwerven Arabische en Toeariksche Nomaden-horden rond, zoo als de Berbechs, die den Majoor laing bij Arawan vermoord hebben, en andere. De straffeloosheid, waarmede deze bandieten met hunne lange lansen alle wegen afsnijden, die naar de stad leiden, getuigt niet van de dapperheid harer inwoners; want het is zeker, dat twee-honderd man inlandsche militie, voorzien van goede geweren met dubbele loopen (een thans in de Sahara algemeen ingevoerd wapen) de Toeariks voor langen tijd en wel tien uren in het rond, hunne schandelijke leefwijze zouden afleeren.

(Magasin Pittoresque.)





{==153==} {>>pagina-aanduiding<<}

Mengelwerk.

Zinsbegoocheling, zinsmisleiding, zinsbedrog.

Door Dr. A. Sasse.

‘De mensch weet niets, dan wat de zintuigelijke waarneming hem geleerd heeft’, is de uitspraak van een groot man - baco van verulam - die daarmede den éénigen weg aanwees, om tot de kennis van de natuur en de wetten, die haar beheerschen, te geraken. De waarheid van die uitspraak wordt langzamerhand in steeds wijdere kringen gevoeld. En inderdaad, de pogingen, om ‘het heelal uit het denken te construëren,’ op weinig minder dan op zelfvergoding van het individu berustende, hebben tot niets geleid, en daartegenover staan de belangrijke uitkomsten, welke eene gezette waarneming der natuur geleverd heeft, zoowel voor het praktische leven, waar ze voor elk handtastelijk zijn, als voor het inzigt in de verschijnselen die zij aanbiedt. Ook de wetenschap van den mensch, die in zijne zielsuitingen het meest ingewikkelde vraagstuk in de geheele natuur oplevert, kan alleen langs dezen door baco aangewezen weg met vrucht beoefend worden. Dit heeft zelfs fichte (de jongere) moeten erkennen, getuige de uitgave van zijn jongste werk, waarin hij gemeend heeft, die wetenschap op natuur-wetenschappelijken grondslag te moeten doen rusten, een weg waarop trouwens th. waitz hem reeds voorgegaan was. 't Ware zeker te wenschen geweest, dat bij de algemeene beschouwingen over de stof, zooals zij in dat werk voorkomen, acht geslagen was op fechner's grondig bewerkte verhandeling: Die physikalische und philosophische Atomenlehre, in plaats van bewijsgronden voor de onhoudbaarheid der atomentheorie te zoeken, waarbij de methode der natuur-wetenschappen uit het oog verloren wordt - maar het zegt reeds veel, het regt der waarneming op dit gebied door een man als fichte, en die in zulk eene school opgevoed is, erkend te zien. Trouwens buiten de waarneming om kennis van de dingen te willen krijgen, het
Ding an Sich

{==154==} {>>pagina-aanduiding<<}
te willen kennen, en te vreezen dat de zintuigelijke waarneming een ander beeld daarvan geve, dan met de wezenlijkheid overeenkomt, is eene ongerijmdheid, die door het gezond verstand gewraakt wordt, en die den philosoof, die er aan hecht, in onze praktische maatschappij tot een ‘ding op zich zelf’ stempelt. Hoe de dingen op zich zelf zijn, kan voor ons van geen belang zijn; wij nemen nu eenmaal alleen waar, hoe zij zich aan ons voordoen, en behoeven voor geene misleiding van den kant der zintuigen te vreezen, wanneer wij bevinden dat onze waarneming met die van anderen in overeenstemming is, en onder alle omstandigheden gelijk blijft. Mogt het daarbij zijn, dat het ware wezen van een ding zich niet aan ons openbaarde, welnu: dan is onze dwaling gemeenschappelijk, dan zijn wij - alleen in die dwaling onderling verstaanbaar, en bestaat er voor ons geene andere waarheid, dat is - volgens de waarschijnlijke oorspronkelijke beteekenis van dit woord in onze en verwante talen - wezenheid. Hoe noodig echter dikwijls voorzigtigheid is bij het ontvangen van zintuigelijke indrukken, maar ook hoeveel daarbij vermag de vergelijking van die indrukken bij verschillende personen en onder verschillende omstandigheden, moge uit de volgende mededeelingen blijken, die zooals het opschrift aan het hoofd dezes aanduidt, dienen om ons opmerkzaam te maken op de drievoudige wijze, waarop de zintuigelijke gewaarwording buiten overeenstemming met de werkelijkheid komen kan.
Als voorbeeld van Zinsbegoocheling diene de volgende schets, welke de Graaf escayrac de lauture daarvan geeft, naar hetgeen hij zelf bij zijn reizen door de woestijn ondervond. Wij geven zijne mededeeling zoo getrouw mogelijk terug.
De zinsbegoochelingen in de woestijn worden door de Arabieren Ragl genoemd. Toen ik op den dromedaris naar Belad en Soudan reisde, en gedurende drie nachten en twee dagen niet slapen kon, overvielen mij alle gezigtsbegoochelingen van den Ragl. Ik voelde mij niet regt bij mijne zinnen, en of ik al met mijne geleiders sprak of dat ik zong - niets baatte; ik beproefde om te voet te gaan, besprenkelde mijn gezigt met koud water - de begoocheling week niet: het was alsof de gezigtseinder zich als een muur voor mijne oogen verhief en met de lucht eene aan alle kanten gesloten zaal vormde, die van boven door de sterren als zoovele duizende lampen

{==155==} {>>pagina-aanduiding<<}
verlicht werd. Mijne oogen vielen digt; ik had niet meer de kracht, om mijn hoofd regtop te houden, en plotseling voelde ik, dat ik mijn evenwigt verloor.
Voor korten tijd reisde ik naar Suez, om met den Heer van lesseps de haven te bezoeken, van waar uit een kanaal twee wereldzeeën met elkander in verband brengen moet. Ik deed de reis van Kaïro met een postdromedaris. Op deze korte reis van dertig uren, overviel mij de Ragl weder, dewijl ik eerst sedert korten tijd van eene ziekte herstellende was. Ik reisde zonder levensmiddelen en kon onderweg geene opdoen. Daarbij kwam, dat ik sedert tien jaren niet op een dromedaris gereden had, en dat ik Kaïro eerst zeer laat in den avond verlaten had, zoodat ik twee nachten onderweg blijven moest.
Bij deze begoochelingen worden gezigt, gehoor, reuk, smaak, misschien zelfs het gevoel van de huid aangedaan; de gezigtsbegoochelingen zijn echter het menigvuldigst. Steenen veranderen in rotsen en gebouwen; voetstappen van dieren en sporen van wagens zien er uit als bebouwde akkers of als weilanden. Schaduwen in de verte hebben, vooral bij maneschijn, het voorkomen van bronnen, diepten en afgronden; kleine schaduwen nemen de gedaante van levende wezens aan. Men ziet lange treinen van kameelen, wagens, talrijke kudden, ja zelfs geheele bataillons soldaten, wier uniformen men onderscheiden kan, voorbijtrekken.
Dikwijls ziet men een bosch van kleine boomen, die digt bij elkander staande, met hunne bladrijke kroonen de lucht bedekken, zonder dat daarom evenwel de sterren onzigtbaar worden. Zeer dikwijls komt het voor dat de vlakte als een muur omhoog rijst; de horizont schijnt dan een ontzaggelijk wijde kom te zijn, en men meent in het midden van een geweldig grooten krater, of in een door hooge bergen ingesloten dal verplaatst te zijn.
Rotsen, huizen en alle regtop staande voorwerpen schijnen hooger dan zij werkelijk zijn, zonder breeder te worden; een huis van ééne verdieping schijnt op zijn minst twee te hebben. Daarentegen geven voorwerpen, die verlicht zijn, of zelf licht van zich geven, nooit aanleiding tot gezigtsbedrog. Al bedriegt men zich dus onder den invloed van den Ragl over den aard van de sterren - al houdt men ze dus, b.v., voor lampen, die van eene geweldige hoogte haar licht toezen-
{==156==} {>>pagina-aanduiding<<}
den - altijd ziet men ze in hare ware gedaante, ligging en grootte. Menigmaal komt de Ragl des morgens, des avonds of ook op het midden van den dag. In het laatste geval wordt het gezigtsbedrog door den ondragelijken glans van een verblindend licht te weeg gebragt, en is met luchtspiegeling verbonden; dan wisselen de beelden aanhoudend van gedaante en omvang, en blijven zij geen oogenblik op dezelfde plaats. De begoochelingen van het gehoor zijn zeldzamer dan die van het gezigt; zij komen vooral bij ledige maag voor, bij reizigers die aan den Simoum blootgesteld en wier ooren door den wind vermoeid, door het zand geprikkeld zijn, of wel bij menschen, die aan oorsuizingen lijden. Onder deze omstandigheden worden de toonen, die men inderdaad hoort, door de verbeelding veranderd; het ruischen van het loof, dat men hier of daar in de woestijn aantreft, het geluid dat er ontstaat, wanneer men tegen eene kluit aarde aanstoot, of het loeijen van den storm worden gehoord als liefelijke gezangen, als kreten van vertwijfeling, als geweerschoten, of wel als het rollen van den donder enz.
Eens op een nacht hoorde ik volkomen het geluid, dat ontstaat bij een molen, welks raderen door water in beweging gebragt worden. Ik kon in het eerst maar niet begrijpen, waar dit geluid van daan kwam. Eindelijk bemerkte ik, dat de kwast van mijn gordel langs den zadelknop heen en weer vloog, waaraan ik volgens de gebruiken van de woestijn mijne sabel vastgemaakt had.
Ook smaak en reuk zijn aan dergelijke begoochelingen onderhevig, waarvan ik zoo aanstonds een voorbeeld aanhalen zal.
Bij menschen van hetzelfde ras en van gelijken stand van beschaving komen, wanneer zij zamen reizen, ook altijd dezelfde beelden voor. Ziet de één bergen, dan neemt ook de ander ze waar, ziet de één een huis, dan vertoont het zich ook aan den ander. Toch zijn de bergen en huizen van den éénen zeer verschillend van die, welke de ander ziet. Één van onze beroemdste oudheidkundigen reisde met een bekwaam landschapschilder door de woestijn van Suez. Beide werden door den Ragl overvallen; zij deelden elkander wederzijds hunne indrukken mede, en waren verbaasd over de naauwkeurige overeenstemming daarvan. Van tijd tot tijd zeide de één: ik zal u zeggen, wat gij nu ziet, en telkens kwam de

{==157==} {>>pagina-aanduiding<<}
beschrijving goed uit. Bij menschen op verschillenden trap van beschaving daarentegen hebben de gezigten wel overeenkomst, maar zonder dat zij daarom geheel gelijk zijn. Een Beduin, die nog nooit boomen zag, zal geen bosch om zich heen zien; waar wij een wagen zien, ontdekt de Arabier een kameel, wat wij voor een kerktoren houden, komt hem als een minaret voor, enz.
Een bijzonderen invloed op de beelden, die men ziet, heeft ook de gedachte, die op het oogenblik den geest levendig bezig houdt. Een beroemd geneesheer in Kaïro werd des nachts naar de pyramiden geroepen, om een reiziger, die zwaar gewond was, te verbinden. Hij vertrekt, maar half bevangen van den slaap en vol ongeduldig verlangen, om nog bij tijds den ongelukkige te kunnen helpen, valt hem de weg ondragelijk lang. Gestadig verwachtende, dat hij eindelijk de pyramiden zien zal, verrijzen ze plotseling uit de duisternis voor zijn gezigt, maar terwijl hij meent, dat hij ze aanstonds bereikt zal hebben, verdwijnen ze weder; nog eens ziet hij ze maar weder is het alleen zijne gespannen verbeelding, die ze hem voorgetooverd heeft, en zóó herhaalt zich dit gezigt binnen twee uren meer dan twintig maal, zonder dat hij zich uit den kring der begoocheling kan losmaken.
Één van de nieuwere martelaars voor de wetenschap, james richardson, was in de woestijn verdwaald geraakt. Hij geeft het volgende berigt over zijne gewaarwordingen. Ik was van vermoeidheid uitgeput, en ik had het gevoel, als iemand die dronken is. Dan eens meende ik stemmen te hooren, dan weder zag ik lichten of wel iemand, die een dromedaris reed en die naar mij zocht. Daarbij waren die indrukken zóó duidelijk, dat zij voor mij bepaald met de werkelijkheid overeenkwamen, en niet alleen in mijne verbeelding bestonden. Elk oogenblik zag ik menschen die naar mij zochten; ik hoorde ze voortdurend jacob! jacob! roepen, en was te meer een speelbal van deze begoochelingen, omdat het klaar lichte dag was; iedere struik, elke zandhoop, die ik daarbij zag, werd een kameel, een mensch, of in het geheel een levend wezen.
Vier jaren geleden ontmoette ik in de woestijn van Bychurur een Neger, die verdwaald was. Sedert zestig uren had deze ongelukkige niets gebruikt, en ter prooi aan den Ragl zag hij om zich heen voortdurend waterbronnen, die alleen in zijne verbeelding bestonden, en waaraan hij zich onop-
{==158==} {>>pagina-aanduiding<<}
houdelijk meende te verfrisschen. De drooge lucht van de woestijn kwam hem voor als met vochtige dampen verzadigd, en hij liep voorzigtig op het zand, wijl hij meende dat het een van water doorweekte grond was. Somtijds zag en rook hij den Nijl; dan liep hij, of liever sleepte hij zich voort, totdat zijne krachten hem begaven. Deze mensch riep mij; hij was geen speelbal van zijne droomen, maar van zinsbegoochelingen, en hij was in eene hevige koorts, die met ijlhoofdigheid begonnen was. Zijne huid, en niet minder de mondholte en de keel, waren zóó brandend heet, dat de lucht, die ons verzengend warm scheen, hem aangenaam verkoelend voorkwam. Dit gevoel van verkoeling verwisselde hij met de gewaarwording van een frisschen dronk water.
In den beschreven toestand verliezen de zintuigen in duidelijke gewaarwording van de voorwerpen der buitenwereld te meer naar mate de verbeelding meer gespannen is; zoo ziet het oog, ofschoon het open staat, niets of bijna niets, en kan met de grootste inspanning naauwelijks het naast bij zijnde voorwerp onderscheiden. Eens op een nacht reisde ik, slechts door één gids vergezeld, op een veelbezochten, zeer kenbaren weg. De gids kwam eenige voetstappen achter mij aan; ik werd door den Ragl aangedaan. ‘Gij zijt niet meer op den regten weg!’ riep mijn gids mij plotseling toe - ‘meer links.’ Ik wendde mij naar de linkerhand en reed den weg over, maar zonder dezen te zien. Toen hij weder waarschuwde, draai ik mij regtsom, maar ik moest toch spoedig tot het besluit komen, om den gids, die ook den Ragl gekregen had, op handen en voeten vóóruit te laten kruipen, om den weg te kunnen zien.
Midden in den Ragl heb ik verzen uit den Koran of uit de Psalmen opgezegd, zonder eene letter te missen, en ik kon mij daarmede zonder hinder, maar ook zonder eenige de minste beterschap, zoolang als ik wilde bezig houden. Ik heb zelfs beproefd, wiskunstige voorstellen op te lossen en het gelukte mij. Op mijne laatste reis maakte ik zelfs midden in den Ragl de naauwkeurigste aanteekeningen over mijne reisindrukken. Daarbij moest ik naar het blad, waarop ik schreef, voelen; want alleen nu en dan zag ik het, meestal kwam het mij voor als een groot en met fraaije teekeningen versierd album. Den anderen morgen las ik mijne aanteekeningen over, en ik vond,

{==159==} {>>pagina-aanduiding<<}
dat ze in zeer verstaanbare taal geschreven waren. Onder den invloed van den Ragl kan men op den besten weg, terwijl men wakende is en zingt of lacht, even goed verdwalen als in de woestijn. Op een bekenden weg weet men dat men zich vergist, maar op onbekende banen loopt men gevaar, om een vermeend bosch of kanaal voor werkelijk aanwezig te houden, en zóó kan een gids bij den besten wil eene bende soldaten op een verkeerden weg brengen, wanneer hij door den Ragl aangetast is. Of dit werkelijk het geval is kan men daaraan zien, dat hij onder deze omstandigheden de armen uitstrekt, als om den een of anderen hinderpaal uit den weg te ruimen; verder dááraan, dat hij de oogen wijd open spert, op zijn zadel heen en weer gaat, zonder reden aan de teugels trekt, of wanneer hij te voet gaat, dat hij loopt, of hij dronken was, en dat hij zich dan naar dezen, dan naar dien kant draait om de vermeende belemmeringen te ontwijken.
De Arabieren gebruiken altijd de sterren als gidsen bij hunne nachtelijke reizen door de woestijn. De sterren misleiden ook in den Ragl niet, en wanneer de geheele karavaan ééns weet, naar welke zij zich te rigten hebben, dan vergissen zij zich niet meer in den weg. De Arabieren, die weinig slapen en aan alle vermoeijenissen van de woestijn blootgesteld zijn, worden niet zoo dikwijls, maar toch vrij veelvuldig door den Ragl aangetast; hunne ontoereikende voeding stelt hen daaraan bloot. De Beduïen eet menigmaal dagen lang niets.
De Ragl ontstaat tusschen middernacht en 6-7 uur in den morgen, maar verdwijnt gewoonlijk bij dag. Een aanval die bij dag komt is verschrikkelijk, want hij komt alleen bij den hoogsten graad van uitputting voor. Gewoonlijk vertoont hij vlagen, die ten minste eenige minuten duren en plotseling opzetten, zonder dat men er iets tegen doen kan, maar ook even plotseling en zonder aanwijsbare oorzaak verdwijnen. In het begin kunnen afleiding van gedachten, en wasschingen met koud water zulk eene vlaag tot bedaren brengen. Menigmaal gelukt dit ook, wanneer men stipt naar de sterren kijkt, of door het gebruik van koffij, maar wanneer de uitputting en daarmede de zenuwachtigheid toegenomen zijn, is de slaap het éénige middel. Somtijds maakt de zenuwachtige opgewektheid zelfs den slaap onmogelijk, en dan zijn baden het middel dat weder kalmte veroorzaakt. Bij menschen met zeer beperkte

{==160==} {>>pagina-aanduiding<<}
geestvermogens kan de Ragl krankzinnigheid veroorzaken, en in het geheel hebben zijne aanvallen de meeste overeenkomst met de dronkenschap na het gebruik van sterke dranken, met den roes door opium, haschisch, saffraan en andere bedwelmende middelen veroorzaakt, eindelijk met de ijlhoofdigheid in de koorts en met de zinsbegoochelingen der krankzinnigen. Zijne aanvallen moeten echter niet verward worden met de luchtspiegeling; want bij den Ragl bestaat datgene, wat men meent te zien, met dien verstande namelijk, dat wanneer men, b.v., water ziet, het werkelijk eene blaauwe, spiegelende en bewogene oppervlakte is, die het oog aanschouwt; alleen bedriegt zich onze geest dáárin, dat hij zulk een beeld aanmerkt als onvermijdelijk met de aanwezigheid van water verbonden.
Geheel verschillend van de zinsbegoocheling, waarvan deze mededeeling een treffend voorbeeld oplevert, is, zooals de lauture zelf opmerkt, de Zinsmisleiding, bekend onder den naam van luchtspiegeling. Ook van dit verschijnsel levert Egypte treffende voorbeelden op. De bodem van Neder-Egypte vormt namelijk eene uitgestrekte vlakte, die ten tijde van de overstroomingen der rivier de Nijl geheel door het water bedekt wordt. Langs de oevers der rivier en zeer ver naar de woestijn toe, ziet men kleine hoogten met huizen en dorpen bezet. Gewoonlijk is de lucht daarboven kalm en helder. Wanneer nu de zon opgaat, vertoonen alle afgelegene voorwerpen zich met scherpe en duidelijke omtrekken; zoodra echter de hitte des daags grooter wordt en de zonnestralen den bodem sterk verwarmen, deelt zich deze hoogere warmtegraad ook mede aan de onderste luchtlagen - er ontstaat eene soort van trillende beweging, die voor het oog zeer merkbaar is, zooals zij ook in onze streken op warme zomersche dagen waargenomen wordt. Wanneer er nu geen wind waait, en de luchtlagen, die op den bodem rusten, vrij onbewegelijk blijven, terwijl zij door de aanraking met den grond verhit worden, dan vertoont zich het verschijnsel van de luchtspiegeling in zijne volle pracht. De waarnemer, die in de verte ziet, ontdekt een regtopstaand beeld van alle hoog gelegene voorwerpen, b.v., van de dorpen, die op de hoogten gebouwd zijn; lager ziet hij daarentegen ter zelfder plaatse een omgekeerd beeld daarvan, zonder dat hij den grond zien kan, waaruit zij oprijzen; al deze voorwerpen vertoonen zich derhalve voor

{==161==} {>>pagina-aanduiding<<}
het oog, alsof zij te midden van een uitgestrekt meer liggen. Dit verschijnsel werd bij den krijgstogt in Egypte onder napoleon dikwijls waargenomen; het was voor de soldaten een geheel nieuw schouwspel en eene wreede misleiding. Wanneer zij in de verte de afspiegeling van de lucht en het omgekeerde beeld van de huizen en palmboomen zagen, dan twijfelden zij niet, of al deze beelden werden door de oppervlakte van een meer te weeg gebragt. Vermoeid door buitengewone marschen, door de hitte der zon en de met zand bezwangerde lucht, liepen zij naar den oever van dit meer, maar de oever week gestadig achteruit; het was de verhitte lucht der vlakte, die de misleiding te weeg bragt, alsof de hemel en de hoog gelegene voorwerpen zich in het water afspiegelden. De geleerden, die dezen togt begeleidden, werden niet minder, dan het geheele leger, door het verschijnsel misleid, maar de misleiding was van korten duur.
Ook in het Zuiden van Abyssinië wordt dit verschijnsel menigwerf waargenomen. Zóó zag de reiziger j.m. bernatz het dal Dullul, dat meer dan een uur gaans breed, en vijf uur lang is, als met een heerlijk meer bedekt, te midden waarvan eene rots zich als een eiland verhief. Karavanen, die door het dal heentrokken, waren door de luchtspiegeling geheel onzigtbaar, tot op het oogenblik, wanneer zij den oever van het schijnbare meer naderden. Dan was het geheel en al, of zij door het water heenwaadden, want terwijl het onderste gedeelte van het ligchaam der menschen en der kameelen nog onzigtbaar bleef, vertoonde zich alleen het bovenste gedeelte met zijne afspiegeling van onderen.
Men kan dit verschijnsel in het klein nabootsen door eene gemakkelijk te nemen proef. Daartoe heeft men noodig een blikken trommeltje met vlakke wanden, dat, b.v., 1 Nederlandsche el lang en 15 Nederlandsche duim hoog en breed zijn kan. Dit wordt met gloeijende kolen gevuld en ongeveer op gelijke hoogte met de oogen gebragt, zoodat men er gemakkelijk over heen kan zien naar het een of ander voorwerp in de verte. Heeft men de proef op deze wijze ingerigt, dan zal men dit voorwerp niet alleen als gewoonlijk zien, maar lager ook nog een omgekeerd beeld daarvan bemerken.
Ook op andere plaatsen dan de genoemde en onder andere omstandigheden zijn dikwijls luchtbeelden waargenomen. De

{==162==} {>>pagina-aanduiding<<}
natuurkundige vince zag in Ramsgate een merkwaardig uitwerksel van de luchtspiegeling. Wanneer men namelijk van de genoemde plaats naar de kust van Dover ziet, dan vallen bij helder weêr de punten der vier hoogste torens van het slot te Dover in het oog. Het overige gedeelte van het gebouw is achter een bergrug verborgen, welke ongeveer 12 Engelsche mijlen van den waarnemer verwijderd is. Den 6den Augustus 1806, des avonds omstreeks zeven uur, was vince zeer verbaasd, dat hij niet alleen de vier torens, maar het geheele slot tot aan den grond toe zien kon. De reden van deze opdoeming - hier niet nader uiteen te zetten - is dezelfde als van de eigenlijke luchtspiegeling, zoodat beide dan ook somtijds te gelijkertijd waargenomen werden. Zóó zag dezelfde natuurkundige, en insgelijks scoresby op zijne reizen naar de Groenlandsche zeeën, een gewoon regtopstaand en een omgekeerd beeld van schepen, die op tien uren afstand en dus nog geheel en al onder den gezigtseinder waren. Ongetwijfeld wordt ook het verschijnsel, dat onder den naam van Fata Morgana bekend is, door luchtspiegeling te weeg gebragt. Men neemt het dikwijls waar te Napels, te Reggio en aan de kusten van Sicilië. Op eens ziet men op een grooten afstand in de lucht ruïnen, zuilen, kasteelen, paleizen, kortom eene menigte dingen, wier voorkomen gestadig verandert. Dan stroomt het volk naar den oever, om dit zonderlinge schouwspel te genieten. Dit tooverachtige verschijnsel berust daarop, dat sommige voorwerpen zigtbaar worden, die men bij den gewonen toestand van de lucht niet zien kan. Hier is echter de lucht bovendien in eene gestadig trillende beweging; van daar het verwrongene en de verplaatsing van de beelden, zooals men die ook bij eene golvende watervlakte waarneemt.
Deze voorbeelden van zinsmisleiding zouden nog met verscheidene andere te vermeerderen zijn; we zouden kunnen wijzen op de dubbele beelden, die men door slechte glasruiten van onregelmatige dikte somtijds kan waarnemen, op het schijnbaar gebroken zijn van een regten stok, wanneer men dien in schuinsche rigting voor een gedeelte in het water steekt, enz. In deze en dergelijke verschijnselen is er iets buiten ons, wat misleidt, en daarin ligt het verschil tusschen zinsmisleiding en zinsbegoocheling. Bij de laatste zijn, zooals ook de lauture opmerkt, de zintuigelijke indrukken volmaakt

{==163==} {>>pagina-aanduiding<<}
in overeenstemming met de werkelijkheid, maar zij worden door de ziekelijk opgewekte verbeelding verbonden en gedeeltelijk aangevuld tot eene voorstelling, die het naast past in de reeks van gedachten, waarmede de geest op het oogenblik vervuld is.
Nog op eene andere wijze kan de waarneming met de werkelijkheid in strijd geraken, ten gevolge van een bijzonderen toestand der zintuigen. Hier zijn het dan de zintuigen die bedriegen, en deze groep van verschijnselen schijnt tamelijk juist met den naam van Zinsbedrog bestempeld te kunnen worden. Strikt genomen behoort hiertoe ook alles wat door ziekelijke aandoening der zintuigen te weeg gebragt wordt. We zouden dan kunnen wijzen op de muggen of spinnetjes die onder den naam van ‘mouches volantes’ bekend, het gezigt hinderen, ten aanzien van welke men zich eerst overtuigt, dat het oog bedriegt, wanneer dit herhaaldelijk gebleken is, hetzij door vergelijking met de waarneming van anderen, of wèl door de juistheid of onjuistheid van dien indruk te toetsen aan hetgeen de andere zintuigen leeren. Ten aanzien van het gehoor konden we doen denken aan de oorsuizing, die - middellijk of onmiddellijk een gevolg is van aandoening in de dieper liggende deelen van den gehoortoestel, - hoewel zij in de meeste gevallen verholpen kan worden, toch zoovele menschen kwelt, en dikwijls oorzaak is, dat werkelijke geluidsgolvingen, die het oor treffen, niet worden waargenomen. Ten aanzien van den reuk is het somtijds bij zieken opgemerkt, dat aan alle voorwerpen, ook de welriekendste, voor hen een reuk verbonden was, dien zij vergeleken met zulk een, die als hoogst onaangenaam bekend is. Ook de smaak kan bedriegen, bij ziekelijke stemming van het zintuig; bekend is het, b.v., dat hij bij verkoudheid even als de reuk geheel of gedeeltelijk ontbreken kan. Dàn - zegt men - smaken de spijzen als hooi. Enkele malen is het zelfs opgemerkt, dat iemand voor bitter of zuur hield, wat volgens de algemeene ervaring zoet was. Dergelijke afwijkingen komen ook bij het gevoelszintuig voor. Zoo heeft men het vermogen der huid om pijn te gevoelen, gemist, terwijl zij zeer goed de aanraking met eenig ligchaam gewaar werd. Dan was het,
b.v., hetzelfde, of men met de punt van een penneveêrtje langs de huid streek, of dat men in dezelfde rigting daarin sneed. In

{==164==} {>>pagina-aanduiding<<}
andere gevallen werd een koud voorwerp als warm gevoeld, en omgekeerd. Maar al deze soorten van zinsbedrog, ontstaande uit ziekelijke aandoening der zintuigen, of wel der wegen, waarlangs de zinnelijke indruk geleid wordt, eer zij in bewuste gewaarwording overgaat, bespreken wij hier niet. Ook niet die ligtere graden van ‘mouches volantes’ als afzonderlijke, of aaneengeregen kringetjes enz., die ieder bij zich zelven kan waarnemen, wanneer hij naar heldere wolken ziet, of eenigen tijd door het mikroskoop tuurt. Zij behooren wel tot het gezonde gezigt, maar wegens hunne kleinheid, en door de bijzondere omstandigheden, noodig om ze zigtbaar te doen worden, zullen ze bezwaarlijk tot zinsbedrog aanleiding geven. Meer bijzonder wenschen we daarentegen de aandacht te vestigen op eene soort van zinsbedrog, die hoewel vroeger reeds opgemerkt, in de zee van nieuwe feiten, waarmede de natuurkunde ons in de laatste jaren bekend gemaakt heeft, verloren geraakt was. Wij bedoelen een verschijnsel, 't welk zeer onlangs door Dr. j.j. oppel, toevallig weder ontdekt werd, van wiens mededeeling daarover wij in het volgende eene getrouwe vertaling leveren.
‘Toen ik in 1853 een reisje door Zwitserland maakte, ging ik op een avond van het westeinde van Schaffhausen uit, den regter Rijnoever langs, naar Neuhausen, een dorpje dat op bijna een uur afstands van daar gelegen is. Mijn doel daarbij was, zooals men reeds begrijpt, om het alom bekende, veelgeprezene wonderwerk van die streek, de watervallen van den Rijn, in oogenschouw te nemen.
Zoodra men de stad uitkomt, of nog vroeger zelfs bij de laatste buitens en tuinen, die nog bij de stad gerekend worden en waar men de rivier dadelijk aan de linkerhand heeft, wordt het oog des wandelaars geboeid door de geweldig schuimende en bruisende dwarrelingen van den stroom. Rotsbrokken, die zich tot de oppervlakte des waters verheffen, en daardoor den stroom in zijn loop storen, geven aanleiding tot haar ontstaan, en bij gunstigen stand van het water wordt men reeds door dit ten hoogste boeijende schouwspel op het grootschere bij Neuhausen en Lauffen voorbereid.
Watervallen, vlammen, de onrustige baren der zee - zij geven door hunne nimmer rustende bewegelijkheid aan het oog, dat zich toch bij voorkeur door hetgeen leven vertoont,

{==165==} {>>pagina-aanduiding<<}
aangetrokken voelt, een aanschouwelijk beeld van werking en van leven in de onbewerktuigde natuur, en juist dáárin ligt ongetwijfeld de diepere oorzaak van de eigenaardige, voor de kunst onbereikbare bekoorlijkheid en van het genot, dat het aanschouwen van die eenvoudige natuurtooneelen oplevert. Het oog kan zich daaraan niet verzadigen, en wordt er alzoo langer door geboeid, dan door het aanschouwen van een bewegingloos beeld, hoe verrukkelijk schoon of verheven het overigens zijn moge. Zóó hadden dan ook wij een geruimen tijd bij den oever gestaan en naar de onstuimige bewegingen der watermassaas gezien, toen mijn reisgenoot, die de wandeling wilde voortzetten, mij opmerkzaam maakte op eene onbegrijpelijke beweging van den grond digt voor onze voeten. Ik keek en was werkelijk verbaasd, toen ik het zand en de kleine steentjes, die ons volmaakt vlakke en effene pad bedekten, in voortdurende snelle beweging van de regter- naar de linkerhand naar den oever zag vliegen. Deze beweging strekte zich uit over eene strook van eenige duimen in de breedte, en eenige voeten in de lengte, maar werd van het midden uit naar de kanten toe gestadig minder totdat men eindelijk aan den buitenomtrek van de strook geene beweging meer ontdekte. Ondanks dezen schijnbaren spoed van de deeltjes, zag het oog evenwel spoedig, dat de steentjes en kluitjes aarde zelve eigenlijk niet van hunne plaats kwamen, en vooral ook, dat hunne ligging ten opzigte van elkander niet merkbaar veranderde. Het zag er dus even zoo uit, alsof zij b.v., door een mol, die onder den grond zijn weg naar de rivier nam, in beweging gebragt werden, en werkelijk gaven wij een oogenblik aan die gedachte toe. Spoedig kwamen wij echter tot de overtuiging, dat hier een gezigtsbedrog plaats vond, dat ongetwijfeld te weeg gebragt werd door het voorafgaande, aanhoudende staren naar de beweging van het water.
Wij herhaalden de proef daarop nog eenige malen, en steeds met hetzelfde gevolg. Toen wij, b.v., weder langen tijd op de dwarrelingen in den stroom gestaard hadden, en het hoofd omdraaiden, zoodat wij den met vele vensterramen voorzienen voorgevel van een tuinhuis, dat aan onze regterhand lag, in het gezigt kregen, scheen het, alsof de glazen van de eerste verdieping vrij schielijk van hunne plaats geschoven werden,

{==166==} {>>pagina-aanduiding<<}
terwijl die van het gedeelte gelijkvloers en van de tweede verdieping rustig bleven. Het zag er dus even zoo uit, alsof de voormuur van het huis uit eene rekbare stof bestond, die van boven en van onderen bevestigd, in het midden door eene onzigtbare kracht naar den linkerkant getrokken werd. Hetzelfde verschijnsel leverden de overigens volkomen rustige wolkjes aan den gezigtseinder, en vele andere voorwerpen, waarop wij onze blikken rigtten. Altijd evenwel duurde deze schijnbare beweging slechts eenige seconden op de levendigste wijze voort, dan werd zij allengs langzamer en minder merkbaar, om daarna te verdwijnen.
Het was blijkbaar, dat wij hier een voorbeeld hadden van de wijze waarop de gezigtstoestel zich verhoudt, wanneer de voorwerpen, die gezien worden, in voortdurende beweging verkeeren. Wij zagen hier namelijk, dat het oog, wanneer het een tijd lang gevestigd geweest is op een voorwerp, dat zich aanhoudend in dezelfde rigting en met gelijkmatige snelheid beweegt, aan de in rust verkeerende, die onmiddellijk daarop waargenomen worden, eene beweging in tegenovergestelde rigting meêdeelt.
Wij namen op deze reis verder nog iedere gelegenheid waar, om deze waarneming onder zooveel mogelijk verschillende omstandigheden te herhalen. Zóó aanschouwden wij nog dienzelfden avond eene poos rustig de vallende wateren van den beroemden Rijnval zelf, en zagen toen, terwijl wij onzen blik op het voor ons liggende kleine kasteel Lauffen rigtten, dat de vensterramen daarvan een tijd lang zich in eene schuinsche, eenigermate gebogene rigting naar boven toe bewogen.
Bij eene volgende gelegenheid merkten wij op, dat het, om het hier bedoelde gezigtsbedrog te doen ontstaan, onverschillig is of de oorspronkelijke beweging der voorwerpen, die het gezigtsbedrog voortbragt, werkelijk, dan wel schijnbaar is. Trouwens, in verband met andere bekende verschijnselen, liet zich dit niet anders verwachten. Toen wij, b.v., in de kajuit van de stoomboot, die ons van Schaffhausen naar Friedrichshafen bragt, ter plaatse waar de Bodensee bij Constanz smal is en op eene rivier gelijkt, door het venster naar de schijnbaar voorbijvliegende voorwerpen van den oever tuurden, en onmiddellijk daarna ons oog rigtten op eene plek van de tafel, die voor ons stond, zagen wij duidelijk de aderen van het

{==167==} {>>pagina-aanduiding<<}
hout eene poos in tegenovergestelde rigting zich verschuiven, alsof de tafel met een rekbaar kleed bedekt was. Daarentegen gelukte het ons niet, toen wij met den spoorwagen van Bazel naar Heidelberg reden, om het beschrevene verschijnsel waar te nemen, en wel ongetwijfeld, omdat het oog bij de aanhoudende schokken van den wagen niet de noodige rust had, om onbewegelijk naar één punt te turen.
Vooral aan het ontbreken van deze laatstgenoemde voorwaarde is het zeker toe te schrijven, dat deze waarneming, die op zich zelve gemakkelijk te doen is, zoo weinig bekend is. Bij onze eerste waarneming te Schaffhausen was deze voorwaarde toevallig aanwezig; de rotspunten, die hier en daar boven het water uitstaken, en de schuimende golftoppen, die al door op dezelfde plaats te voorschijn kwamen, waren hier de vaste punten, die onbewegelijk aangestaard konden worden. Toch overtuigde ik mij later, dat men niet zelden gelegenheid vindt, om deze waarneming te herhalen. Zóó gelukte mij dit meermalen bij ijsgang op onze rivier (den Main), wanneer ik op een onbewegelijk punt te midden van de drijvende ijsschotsen (op de punt van een klein eiland of van een ijsbreker aan de brug) staarde. Verder bragt ik hetzelfde gezigtsbedrog te weeg, toen ik eens met gelijkmatigen tred wandelde op een pad dat door een graanveld liep, en daarbij een tijd lang onveranderd in dezelfde rigting keek, zoodat de aren van de naburige graanvelden als het ware voorbijliepen. Wel is het moeijelijk om daarbij naar één punt te zien, wanneer dit zich niet van de overige omgeving onderscheidt, maar zulk een punt biedt zich ligt aan, b.v., de maan, wanneer deze de toppen der halmen schijnt aan te raken, of een bergtop, die zich ver aan den gezigteinder tot eene matige hoogte verheft. Houdt men deze onbewegelijk in het oog, dan kan men - plotseling stilstaande en naar eene bepaalde plaats op den grond ziende - de schijnbare beweging daarvan duidelijk waarnemen.’
Tot zóóver onze Schrijver. Den laatsten grond van het genoemde verschijnsel te geven, mogt hem wel is waar niet gelukken, evenmin als deze tot nog toe gevonden is voor andere verschijnselen van gelijken aard, b.v., dat men na eenigen tijd een rood gekleurd voorwerp aangestaard te hebben, ter zijde ziende, een voorwerp van dezelfde gedaante, doch groen

{==168==} {>>pagina-aanduiding<<}
gekleurd, ziet. Desniettemin zijn de omstandigheden, waaronder dit gezigtsbedrog zich vertoont, bekend, en het is dus volkomen mogelijk om zich vrij te maken van deze bron van dwaling. En dit is het, wat wij noodig hebben; wanneer men weet dat er omstandigheden zijn, waaronder de waarneming, die men door middel van een zintuig verkrijgt, kan afwijken van de werkelijkheid, dan zal men voorzigtig zijn in het oordeel dat zij daarmede overeenstemt. Maar wanneer de waarneming, bij de meerderheid der menschen en onder alle omstandigheden die niet in hunne storende werking bekend zijn of het nog kunnen worden, dezelfde blijkt te wezen, dan strijdt het tegen het gezonde menschenverstand, om naar een ander wezen der dingen te zoeken met misschien alle mogelijke eigenschappen anders, dan men daaraan waargenomen heeft. Wilden wij dit onderwerp echter uitvoeriger behandelen, we zouden ver buiten de grenzen, die ons hier voorgeschreven zijn, moeten treden. We hebben slechts van de drie wijzen, waarop de waarneming in verschil kan komen met de buitenwereld, die haar doet geboren worden, telkens één voorbeeld en wel het nieuwst bekende, of het meest treffende willen aanvoeren. En zoo als dat verschil in de aangehaalde gevallen van zinsmisleiding, zinsbegoocheling en zinsbedrog vereffend kan worden door vergelijking van de indrukken met die onder andere omstandigheden, of wel door middel van de overige zintuigen verkregen, zoo geldt het voor alle gevallen. Waar dan op die wijze geene dwaling gevonden wordt, daar is ook alle twijfel aan de juistheid der waarneming onredelijk, en wie ze koestert, miskent zijne wording en loochent zijn bestaan.




Herinneringen uit den tijd, dat ik nog gouverneur was.

Een verhaal van Oom Adam (Dr. C.A. Wetterbergh).

Uit het Zweedsch; door C. Eykman.

‘Waar moet jij heen, zoo in het zwart? Lieve hemel, hoe keurig! eene witte das om! Zegt, jongens! wat dunkt jelui van onzen alexis, zit hij niet goed in zijne boorden en witte das?’
‘Ik moet naar professor ekeberg, die mij ontboden heeft,’ antwoordde ik mijn' vriend wimmerkant, die in gezelschap

{==169==} {>>pagina-aanduiding<<}
van eene menigte vrienden, - (want hij was rijk!) - mij op de straat ontmoette.
‘Zoo - nu wat wil hij van je?’
‘Ja, dat weet ik niet,’ zeide ik; ‘maar ik gis het.’
‘Wat dan?’
‘Nu, dat behoort hier niet t'huis - adio, heeren!’ De zaak was, dat ik op eene visite aan de gouvernante bij professor ekeberg, eenig en alleen om mij een beetje te oefenen, zoo wat het hof gemaakt had. Verliefd was ik niet; maar ik was vier-en-twintig jaar oud, en ongeoefend in den conversatietoon, iets dat ik zelf zeer goed wist; ik trachtte wel voorzigtig en gepast in mijne uitdrukkingen te zijn, maar dit belette niet, dat ik naderhand altijd eene soort van zelf-beschuldiging ondervond.
‘Waarover hebt gij u eigenlijk uitgelaten?’ vroeg ik mijzelven dikwijls dagen daarna. - ‘Zeker hebt gij weêr domme zetten gedaan, misschien lacht men u uit - misschien beschouwt men u als een nietswaardigen babbelaar.’ Vele jonge lieden, die niet rijk zijn, gaan aan dit euvel mank wanneer zij zich in gezelschappen bevinden. Zij komen er zoo zelden, dat één van tweeën zeker is: of zij zwijgen als een mof, sluiten alle gezelligheid af, uit vrees dat hunne pogingen, om die gaande te houden, de proef niet zullen kunnen doorstaan - of zij openen hunnen ganschen voorraad van geestige invallen - en men kan zich voorstellen, hoeveel van dien aard de armoede, die slechts tot droomen hare toevlugt nemen kan, in een korter of langer tijdsverloop weet te vergaderen. Gelijk uit den hoorn des overvloeds op de medailles, kroonen, zwaard, rijks- en gewone appelen, rozen en peeren, boeken, kinder-speelgoed en engelen in eene zonderlinge verwarring nedervallen - zoo rollen de woorden van de lippen van een arm student, die op zijn best éénmaal 's jaars in gezelschap komt en leeren moet, hoe hij als de menschen en onder de menschen leven moet.
Zoo veel herinnerde ik mij wel, dat ik mijn best gedaan had, om mejufvrouw mellén, de gouvernante, te behagen, en dewijl ik geene maat had om mijne aardigheden te meten, kan het ligt gebeurd zijn, dat ik mij aangesteld heb als wilde ik naar hare hand dingen; - en uit een' roman, dien ik gelezen had, wist ik, dat er in de geheele schepping geen we-
{==170==} {>>pagina-aanduiding<<}
zen bestaat, dat, gelijk de natuurkundigen zeggen, zooveel adhaesie bezit als eene gouvernante. Nu kon het wel zijn, dat de jufvrouw, om mijn arm persoon in beslag te nemen, de zaak aan den Professor had bekend gemaakt, die weder, om zijne gouvernante te beschermen tegen praatjes van de dames in de stad, en ook om de eer van zijn eigen huis te bewaren, mij misschien onder zijne bescherming wilde nemen, en mejufvrouw mellén de eerste inteekening op mijn ongegraveerd persoontje aanbieden, na zelf de voorrede daarvoor geschreven te hebben.
Dit waren mijne denkbeelden, die mij alles behalve vrolijk stemden; want boven alles wilde ik vrij man zijn, en ten andere was de gouvernante alles behalve schoon, waarbij nog kwam, dat zij even arm was als ik; - maar in de derde plaats moest ik magister worden, en Professor ekeberg zou mettertijd mijn moeijelijkste examinator zijn, en streng was hij toch al, zoodat men juist niet bij hem bekend behoefde te staan als een praatjesmaker of verstoorder van de rust van een meisje - om te worden afgewezen; waarbij kwam, dat de professor een kitteloorig ventje was, dat, zoo als men zeide, soms een armen drommel van een aspirant ‘tuimelen’ liet, alleen omdat hij kiespijn had, of omdat zijn kapper zijne pruik niet goed gebrand had.
Ik was waarlijk niet in de aangenaamste stemming, toen ik bij den professor in den gang stond en mijn toilet een weinig in orde bragt om naar boven te gaan. Het was kort voor Kerstijd - koud weêr, met regen en sneeuw te gelijk. De trap, dien ik op moest, donker als de ingang naar den tartarus, gaapte mij tegen - maar ik ging - verstijfd natuurlijk, zoo wel naar ziel als ligchaam. Boven aan den trap was men ook al aan het boenen en schrobben tegen het feest.
‘Is de professor t'huis?’
‘Ja, ik geloof het wel,’ - antwoordde eene oude dienstmaagd, die er boos uitzag, - ‘mijnheer moet op de dweil stappen en daar op de mat gaan staan,’ voegde zij er bij. Ik gehoorzaamde en klopte, toen ik op de mat was, aan eene deur, waar op een stuk papier te lezen stond: ‘professor ekeberg is alle voormiddagen tusschen acht en negen ure te huis - en iederen werkdag te elf ure in de kleine gehoorzaal der Koninklijke Akademie.’ Zeer alledaagsch schrift,

{==171==} {>>pagina-aanduiding<<}
schuin geschreven op grof zakkenpapier. - De Professoren! lieve hemel!
‘Binnen,’ riep eene stem. Ik deed de deur open om op eene behoorlijke wijze mijne ‘entrée de chambre’ te maken, maar het roepen van den Professor: ‘sta daar niet te draaijen, die poetslucht komt de kamer in’ - verhaastte mijn binnentreden en naauwelijks was ik een' halven duim de kamer in, of de deur werd achter mij toegetrokken door de schoonmaakster, die ook kwaad was. Zoo bevond ik mij tusschen twee vuren, zoude ik figuurlijk zeggen, als ik eigenlijk niet tusschen een waterkuip en een Professor in de philosophie gestaan had.
Professor ekeberg was al niet jong meer, bovendien klein, mager en met kwikzilver in de aderen. Hij liep de mat op en neder en had een servet om de wangen geknoopt. Hij zag er allerliefst uit, hij had kiespijn.
‘Wie is mijnheer?’..
‘Mijn naam is’....
‘Ja, uw naam wil ik weten’ - sprak de Professor stilstaande; - ‘als men vraagt - wie is mijnheer? dan beteekent dat eenvoudig, dat men weten wil - hoe uw naam is.’
‘Alexis els.’
‘Alexis - nu, goed - luister eens, mijn waarde alexis, gij zijt nog jong.’
‘Ja.’
‘Ja, dat weet ik - hm, als men jong is, dan behoort men aan de toekomst te denken - hebt gij aan de toekomst gedacht?’
‘Ja - ja, aan de toekomst.’
‘Ja, ziet gij, als gij in het leven mogt blijven, dan hebt gij eene toekomst, dat is duidelijk - weet gij geen raad voor kiespijn?’
‘Neen!’
‘Dat is jammer - dat schoonmaken maakt mij altijd ziek - Kerstijd, Paschen, Pinksteren, Midsommar, (St. Jansfeest) - geregeld kiespijn - is het niet opmerkelijk?’
‘Ja.’
‘Neen, in het geheel niet opmerkelijk - mijn vriend, Professor leoson zegt, dat de vochtigheid de poriën sluit als men gevoelig is - hm - mijn waarde alexis! gij zijt jong -
{==172==} {>>pagina-aanduiding<<}
en voor zooveel ik heb opgemerkt, hebt gij eene bijzondere gave om bij het schoone geslacht uw hof te maken.’
Er ging eene rilling door mijne leden - wat zoude ik antwoorden?
‘Ik ben misschien een beetje....’
‘Neen, nu in het geheel niet, maar mettertijd - als gij vlijtig zijt, dan kunt gij eenmaal uwe voeten onder eigen tafel steken en trouwen.’
‘Ja - daaraan waag ik het niet, te denken.’
‘Te denken? waaraan? is er een hinderpaal?’
‘Mijne armoede.’
‘Armoede, wat heeft dat met de zaak te maken? - Ik zeg altijd: hij, die niet trouwt is óf een dwaas, die meent, dat zijn eigen ik, zijn eigen verstand, zijne eigene voortreffelijkheid voldoende zijn om in het leven staande te blijven - óf een nietswaardig mensch, die als een kikvorsch geheel alleen op den grond eener bron kan zitten en toch groeit, óf een windmaker, die meent, dat de vrouw een speelpop is. - Gij moet trouwen, als gij een brave kerel zijt.’
‘Ja - ja.’
‘Nu is de zaak, dat onze gouvernante. -’
Van schrik viel ik haast om, maar gelukkig stond ik met den rug tegen de deur.
‘Onze gouvernante, die gij kent, heeft over alles gesproken.’
‘Zoo.’
‘Ja, dat spreekt: ik ben als het ware haar vader, wij houden van haar als ons eigen kind - met één woord mejufvrouw mellén heeft mij verzocht -’
‘Ja - ik verzeker u,’ viel ik den Professor in de rede - (het mogt gaan zoo het wilde) - ‘ik verzeker u, dat als ik - als ik -’
‘Ja zeker zult gij. - Gij zeidet immers, dat gij arm zijt.’
‘Ja, juist daarom.’
‘Ja, juist daarom heeft jufvrouw mellén u mij gerecommandeerd.’
‘Mejufvrouw mellén is wel goed.’
‘O, zij is allerliefst - jammer, dat zij ons verlaten moet.’
‘Moet zij?’
‘Ja zeker, als zij trouwt.’
‘Is dat bepaald?’

{==173==} {>>pagina-aanduiding<<}

‘Ja zeker, tenzij haar minnaar een schurk, een eerloos bedrieger zij; want, alexis, gij moet weten, dat er geen grooter monster in de schepping te vinden is dan een kerel, die met mooije praatjes eene arme weerlooze en zwakke vrouw bedriegt - en wordt zij bedrogen, dan krijgt hij met mij te doen.’ De kleine oogen van den Professor schoten vuur.
‘Maar verder, zij is verloofd met een' zekeren ha̋radshőfding gyllenarm.’
Ik haalde diep adem.
‘Een zeer aardig mensch, aan wien mevrouw thorsson op Tra̋ska̋lla - weet gij waar Tra̋ska̋lla ligt?’
‘Neen.’
‘Het ligt dertig mijlen van hier, bij Waldemarshaven - weet gij waar dit ligt?’
‘Ja.’
‘Goed. De Heer thorsson heeft een' gouverneur voor zijnen zoon noodig, en mejufvrouw mellén heeft u aanbevolen, naardien Z.E. zoo eenzaam woont en dus iemand behoeft, die niet met zijne tong verlegen is. Ik heb onderzoek naar u gedaan en goede berigten aangaande uw gedrag en kundigheden ingewonnen, ook dat gij arm zijt - dus als gij eene goede, gemakkelijke betrekking wilt hebben met honderd rijksdaalders banco, daarbij alles vrij en slechts één leerling - dan -’
‘Ik bedank u zeer - ja.’
‘Luister nu, hm - kom wat voorwaarts, 't is of gij aan de deur gekluisterd zit - luister, nu kunnen wij over wat anders praten. Houdt gij mij voor een gek?’
‘Mijn hemel, neen!’
‘Nu, waarom takelt gij u dan toe als een gek, als gij bij mij komt - denkt gij, dat ik waarde hecht aan die flapkragen of dien blooten witten halsdoek of dien ouden zwarten frak?’
‘Neen - maar het is zoo het gebruik.’
‘Gebruik - waarom gebruikt gij die dingen als gij naar een' professor gaat? - waarom staat gij daar als een arme zondaar aan de deur te draaijen? - moet dat aehting beteekenen? - Zie, een professor is een onderwijzer en vriend; is hij oud, dan is hij een vader voor de jonge lieden - gij ziet er, dunkt mij, slim genoeg uit om dit te begrijpen - gij ziet er niet zoo laf uit als zoo vele andere - gij zijt iemand. die gaarne zijn hart opent. Mejufvrouw mellén heeft mij uw

{==174==} {>>pagina-aanduiding<<}
gesprek verhaald - en zie, daaruit sprak eene brave, kinderlijke ziel. - Zulke taal praat men niet zonder óf een idioot, óf eene kinderlijk blijde ziel te zijn.’
‘Maar, als ik nu eens het eerste ware,’ zeide ik glimlagchende.
‘Het eerste zijt gij niet, dus zijt gij het laatste - luister - met Nieuwjaar moet gij op Tra̋ska̋lla zijn en ik zal u reisgeld leenen.’
‘Ik dank u - maar -’
‘Maar gij zijt schuldig voor kost en inwoning?’
‘Ja.’
‘Nu dat zal ook betaald worden, maak uwe rekening op en kom terug. Adio, mijn jonge vriend!’
Dus was alles goed afgeloopen. Hoe beminnelijk kwam mij toen de goede jufvrouw mellén voor - ik werd bijna jaloersch op den gelukkigen ha̋radshőfding gyllenarm, die zulk een' schat zoude bekomen. Dat hij mij beschouwde als iemand, die óf als een dwaas óf als een kind sprak, hinderde mij wel, maar hij had gelijk - het was zoo.
‘Ha, nu ziet gij er anders uit, mijn brave,’ sprak wimmerkant, die, terwijl ik op gloeijende kolen stond, in het koffijhuis ontbeten had. Zoo ongelijk zijn de bedeelingen van het lot - hij gebruikte een lekker ontbijt, terwijl ik bij de deur van den Professor leelijk in de klem zat; hij vloekte op den koffijhuisknecht en was niet te vreden met den wijn, terwijl ik dol van vreugde werd over iets, dat hij voor een waar ongeluk zoude gehouden hebben - namelijk eene conditie te aanvaarden bij de boeren, zoo als hij zich altijd uitdrukte. Wij zouden beiden ongelukkig geweest zijn, als wij hadden moeten ruilen. Ik zou voor alles ter wereld niet in een koffijhuis hebben willen leven met eenige dozijnen vrienden op sleeptouw - hij zou de tering gekregen hebben als hij genoodzaakt was geweest, zijne vrienden te verlaten.

Mijne eerste betrekking.

Het was den 12den Januarij 18- .... het jaar behoef ik niet te noemen, want het is immers iets gewoons bij merkwaardige gebeurtenissen, dat men den dag, niet het jaar weet; het was dan den 12den Januarij, vele jaren geleden, dat een

{==175==} {>>pagina-aanduiding<<}
levenslustig jongeling, ik zelf namelijk, met de beenen schrijlings over een valies, mij naar het landgoed Tra̋ska̋lla liet rijden. Het was een moeijelijke reis geweest - ieder, die eenigzins aan ‘comfort’ gewoon is, ijst van schrik, als ik zeg, dat ik slechts een dunnen mantel om had, niet eens een voetenwarmer, niet eens overschoenen, dat ik nu in eene slede en dan weêr op een kar reed, dat ik eenige malen op den weg omsloeg, dat ik in koude kamers slapen moest, want eenige stukjes hout ter mijner eer in de kagchel gelegd, die daar snorden tot ik sliep, wil ik niet onder verwarming gerekend hebben.
Nu, vijftig jaar later, nu men in den spoorwagen zit en met de snelheid van eene pijl naar zijne bestemming trekt, overal waar men aanlegt voor zijn paard een' goeden stal en voor zich zelven eene restauratie aantreft, waar in de eetzaal de tafel gedekt staat met alle vreemde zaken - nu kan men zich niet voorstellen, hoe men in mijne jeugd reisde. Maar het denkbeeld van afstand, zoo heerlijk voor de verbeelding, verdwijnt nu ook. Het was geene kleinigheid naar buiten te komen, dewijl het met opoffering van tijd en moeite geschieden moest - men maakte voor eene dergelijke reis toebereidselen alsof men op avonturen uitging, de verbeeldingskracht had vrije speelruimte, want zulk eene reis liep nooit zonder iets buitengewoons af, en als men dan ter bestemder plaatse aankwam, hoe welkom was dan niet de verre gast, die dertig mijlen gereisd had - dertig mijlen, welk een afstand!
Dit alles verdwijnt met de vlugger en gemakkelijker communicatie - het is haast onmogelijk een voorwerp van opmerkzaamheid of eerbied te zijn, als men niet ten minste - van Hobart-Town, Nova-Zembla of Nukahiva komt.
‘Zijn wij er haast?’ vraagde ik nu en dan mijn' voerman, die met een' vadmalsrok aan en eene vossenmuts op, naast mij zat.
‘Nog een eindje.’
‘Zoo.’
‘Nu - hoe ver dan nog?’
‘O, nog maar een paar hofsteden en een weiland, en dan zien wij Tra̋ska̋lla.’
Zoo gingen wij verder, God weet hoe lang, maar het eindje wilde maar geen einde nemen, niettegenstaande mijne voeten reeds lang bevrozen waren. Zoo iemand, dan moet wel een'

{==176==} {>>pagina-aanduiding<<}
reiziger de tijd lang vallen, wiens voeten bevrozen zijn en die met sneeuwvlagen en tegenwind te worstelen heeft.
Zoo was het geschapen op den 12den Januarij.
Eindelijk vertoonden zich dakpannen boven en door eenige ontbladerde boomen, en mijn voerman deelde mij mede, dat dit Tra̋ska̋lla was.
‘Hm! moet u daar zijn?’
‘Ja.’
‘Kent gij den bewoner?’
‘Neen.’
‘Zult gij er lang blijven?’
‘Ja, ten minste een jaar.’
‘Zoo - hm.’
Dit kwam mij verdacht voor. - ‘Waarom vraagt gij dit zoo?’
‘Och, nergens om, maar de Heer van Tra̋ska̋lla wordt voor een koning gehouden.’
‘Zoo, waarom?’
‘Wel omdat hij zoo verbazend rijk en zeker magtiger is.’
‘En zijne echtgenoot?’
‘Zijne vrouw? Ja 't spreekt van zelf, dat hij eene vrouw heeft, maar zij laat zich nooit zien - hm.’
‘Zoo.’
‘Hm - gij weet wel hoe dat zit?’
‘Neen, zeker niet.’
‘Ja, men zegt - maar ik wil het niet gezegd hebben - dat zij niet regt bij zinnen is - maar zie, dat geloof ik niet - want zij doet veel gocd - en dat doet men niet als men onwijs is.’
‘Dat geloof ik ook niet; maar komen wij er nooit?’
‘Wel ja, zeker; maar ziet gij, de weg slingert om de tuinen heen, zoodat men er bijna gebeel om heen moet, om er te komen.’
Nu waren wij in een digt boschje; daarna kwamen wij op een' tuin uit, die altijd groen scheen te blijven, en welke, zoo als mijn voerman verhaalde, door den regter geheel uit een moeras was opgehaald; want Tra̋ska̋lla was vroeger een dorp, dat midden in een' poel lag. Ook nu kon ik de streek nog niet schoon vinden. De natuur had bijna niets, maar de kunst des te meer gedaan. De lange laan, de geplante boschjes, de groote lindeboomen op de plaats gaven aan Tra̋ska̋lla een fraai, maar ook eenvormig uitzigt. Het hoofdgebouw was

{==177==} {>>pagina-aanduiding<<}
een redelijk groot, gepleisterd huis, van twee verdiepingen, eenvoudig en zonder alle versiersel. Ik schaamde mij in mijne ‘kast’ de plaats op te rijden, deed den boer buiten het hek stil houden, en ging te voet naar de woning, waar ik voortaan mijn verblijf zoude houden.
Het was avond, en slechts door vijf vensters zag ik licht. Twee op de bovenste verdieping, door een paar digte gordijnen, twee in de benedenste, die slechts met jalousiën voorzien waren - en een flikkerend licht, hetwelk bewees, dat het vijfde licht tot de keuken behoorde.
Nu stond ik in eenen donkeren gang, en hoorde een hond in de kamer blaffen. Eenige oogenblikken daarna ging de deur open en een paar menschen kwamen er uit.
‘Zie zoo, mon cher, zwijg nu!’ zeide de een, een jongman, van een deftig uiterlijk.
‘Wie daar?’
‘Een vreemdeling,’ zeide ik. (Het is razend moeijelijk, in een besneeuwden mantel gepakt en bijna bevroren, zich op eene fatsoenlijke wijze te presenteren.) ‘Zoo, welkom,’ sprak de jonge man; maar de andere, een geestelijke, naderde hem, en fluisterde iets.
‘Ha, de dominé schijnt van iets anders te droomen,’ sprak de jonge man. - ‘Zeg eens, mijnheer! biecht eens zuiver op,’ ging hij voort, ‘zijt gij, zoo als de dominé beweert, een landlooper, wees dan zoo goed en zeg het maar.’
‘Beware!’ zeide de predikant met een verlegen gelaat.
Ik kon niet nalaten te lagchen, vooral toen ik mijn mantel afgedaan had en ik daar zoo bevallig stond. - ‘Landlooper - neen - ik zal hier in huis gouverneur worden.’
‘Nu, dat is duivels aardig - kom binnen, magister! - zie zoo, dominé! neem gij den mantel, en nu marsch!’
Men kan niet ontkennen, dat de ontvangst wonderlijk genoeg was. Wij traden intusschen eene goed verlichte kamer binnen - eene kleine zaal, voorzien van eene forte-piano, waarop muzijk lag, en eene menigte bloempotten voor het venster. Nu begon de voorstelling.
‘Ik ben,’ sprak de jonge luitenant thorson, ‘uw nederige dienaar, en deze (op den predikant wijzende) is dominé vijgeblad, onze zielverzorger en disponent van eene geestelijke gave met vuur en zwavel, die nooit ophoudt tc branden.’

{==178==} {>>pagina-aanduiding<<}

‘De luitenant wil altijd railleren,’ sprak de predikant, met het hoofd schuddende, ‘dit is niet mijne wijze van spreken - wees welkom, mijnheer de magister! moge de Heer u in deze Christelijke woning zegenen.’
‘Zie zoo, ga nu zitten, tot oom komt - ik zal hem zeggen dat gij gearriveerd zijt,’ zeide de luitenant. ‘De dominé kan intusschen onzen nieuwen magister met een weinig geestelijk manna vertroosten.’
Zoo was ik dan alleen met den heer vijgeblad.
‘Gij zult zeker verwonderd zijn over uwe ontvangst?’ zeide de predikant.
‘Ja.’
‘Gij zijt hier in een huis gekomen, waarde magister! alwaar de hemel en de hel met elkander strijd voeren, met één woord: waar God veracht wordt op de eene, en gevreesd en gediend op de andere verdieping.’
‘Zoo.’
‘Ik hoop dat wij vrienden zullen worden,’ voegde de dominé er zacht grinnikende bij.
Intusschen moet ik zeggen, dat ik reeds vertrouwen in den man begon te stellen.
‘Ik heb u gewaarschuwd, mijn beste! God besture uwe gangen. Onze luitenant is een ligtzinnig mensch, met een geweten zoo ruim als dit bij de heeren militairen pleegt te wezen, en -’
Op hetzelfde oogenblik werd de deur geopend, en de luitenant kwam binnen. ‘Oom verzoekt den heer els bij hem te komen - wij beiden, dominé! zullen intusschen over geestelijke zaken spreken.’
‘Dank u,’ zeide de heer vijgeblad, ‘ik ga liever mevrouw een bezoek brengen.’
‘Ah ja, dat kan ook,’ antwoordde de luitenant, en wierp zich op eene sofa; ‘ga gij maar naar binnen, waarde magister.’
In weinige oogenblikken was ik in de kamer van den heer thorson, die mij te gemoet kwam. Hij was een oud man, met grijs haar, maar met een gelaat, dat vertrouwen inboezemde. Iets zachts, iets dweepachtigs, zou men haast zeggen, zetelde op zijn gelaat, dat tevens vastheid van karakter en kracht verried. Aan tafel zat een knaap, waarschijnlijk mijn aanstaande leerling, over een boek gebogen.

{==179==} {>>pagina-aanduiding<<}

‘Wees welkom, magister! Mejufvrouw mellén, die het onverdeelde vertrouwen van mij en mijne echtgenoot bezit, heeft mij op eene bevredigende wijze over u gesproken. - Professor ekeberg heeft uw gedrag en uwe kundigheden geroemd - wees dus welkom! Daar is ons eenig kind, onze felix,’ voegde de heer thorson er met een treurigen glimlach bij, terwijl hij op het knaapje wees, dat opstond en voor mij kwam staan. Nooit had ik iets zoo teeders, zoo zachts gezien. In dit kind zag men, als het ware, slechts den geest, die door de rozen der wangen schemerde, die in zijne donkerblaauwe oogen brandde, die met de lichte, zachte lokken, welke om zijnen hals golfden, scheen te spelen. - ‘Dit is ons eenig kind, dat van de zes overgebleven is,’ zeide de regter, en legde zijne hand op het hoofd van het kind, terwijl hij met de andere hand naar vijf kinderportretten, die aan den wand hingen, wees. ‘Daar zijn de vijf anderen in olieverw - zij zelven rusten in vrede.’
Ik was aangedaan. - Er lag iets onuitsprekelijk weemoedigs in deze aanwijzing - er lag een voorgevoel en een gebed tevens in den blik van den vader, toen hij naar de portretten wees.
‘Ik hoop,’ zeide ik, ‘dat de kleine felix en ik het zamen goed zullen kunnen treffen. - Goeden avond, felix! zie mij eens aan - ik zal nu uw meester zijn.’
Het knaapje glimlachte, en stak de hand uit. - ‘Welkom,’ zeide hij, ‘ik zal goed oppassen.’
‘Ja, dat geloof ik ook wel,’ zeide de vader. - ‘Felix! ga gij nu emilie eens roepen, om wat voor ons te spelen vóór het avondeten opgedaan wordt.’
Zoodra het knaapje weg was, hernam de vader: ‘Gij hebt het knaapje gezien, waarde magister! gij behoeft hem niet tot leeren aan te zetten - integendeel, het komt er hier eerder op aan, hem weinig te laten leeren. Gij begrijpt mij niet?’
‘Neen, inderdaad niet.’
‘Gij moet weten, dat ik van niets tot iets gekomen ben - ik ben armer geweest dan gij - ik moest, of ik wilde of niet, zekeren leercursus in een bepaalden tijd doorloopen. Dit is oorzaak, dat mijne vorming gering, en dat weinige nog zeer eenzijdig is. Ik zie dit het best in als mijn jongen mij allerlei vragen doet, en ik overal gapingen ontdek, zoodat ik

{==180==} {>>pagina-aanduiding<<}
hem naar boeken verwijzen moet. Dat moet niet wezen - hij is zwak, hij beweegt reeds de vleugelen, die hem van ons voeren zullen, gelijk zijne broeders en zusters, die hem voorgegaan zijn; hij is leergierig - hij zou van verdriet wegteren, als hij niet leeren mogt - maar dit moet bij wijze van zamenspraak geschieden - kunt gij dat? - ik niet.’
‘Ik zal het beproeven,’ zeide ik.
In een ander vertrek sloeg men eenige toonen aan op de piano.
‘Wij zullen binnen gaan; - dat is emilie, de dochter van mijn zwager, die daar speelt; de kinderen houden zich des avonds met de muzijk bezig; - dit was ook,’ voegde hij er met een zucht bij, ‘vroeger de vreugde mijner echtgenoot, doch tegenwoordig slechts zelden. Kom nu mede.’
In de zaal zat de luitenant bij de piano, en hield het oog gevestigd op een jong meisje, dat speelde. De muzijk zweeg, want zij stond op. ‘Freule emilie gyllenarm, onze nichtmagister alexis els’ - sprak de heer thorson.
‘Kom, emilie! speel eens wat voor ons.’
Emilie was een zeer schoon meisje - zij was, even als het knaapje, blondlokkig en teeder, maar met frissche wangen en een glimlach om den mond. Alle anderen, behalve de luitenant, hadden iets droefgeestigs. Het meisje speelde goed. Eenigen tijd daarna ging de deur voorzigtig open, en dominé vijgeblad trad binnen. Eene ligte wolk scheen over het gelaat van den heer thorson heen te trekken, maar hij zweeg.
De predikant trad naar emilie, en fluisterde haar eenige woorden toe.
‘Komt er een psalm?’ vroeg de luitenant.
‘Ja, als ten minste freule emilie hare geliefde tante een genoegen doen wil.’
De luitenant mompelde iets, en streek langs zijn knevel, en de heer thorson zeide met een zucht: ‘Gij zult wel aan tante's wensch willen gehoor geven?’
De predikant zette zich bij de piano, schuins tegenover emilie, op wie hij zijne kleine oogen vestigde, van welke het mij nooit gelukte de kleur op te vangen.
Emilie sloeg eenige accoorden aan, en felix, zijn arm om haren hals geslagen, begon te zingen, terwijl de predikant, met de oogen knippende, de handen vouwde, en bij zekere plaatsen met het ligchaam boog:

{==181==} {>>pagina-aanduiding<<}


Waarheen toch zal ik vlieden, 
Uit der zonden diepe poel? enz. 

Nooit heb ik iets treffenders gehoord dan deze duo, dewijl men wist, dat een wezen met een gebroken hart boven ons met tranen deelnam aan den zang. - Ik vergeet nimmer dezen indruk van den eersten avond op Tra̋ska̋lla.
Toen de zang geëindigd was, werden wij aan tafel genoodigd. Het ging alles somber, zwijgend, vervelend toe. Zelfs de luitenant, die, onder vier oogen, al het mogelijke deed om dominé vijgeblad te plagen - was stil, en zijn blik alleen verried zijne gedachten. - ‘Mijne echtgenoot is ziek,’ zeide de regter, ‘daarom komt zij niet aan tafel.’

Vertrouwen.

De luitenant en ik zouden voorloopig in dezelfde kamer ons verblijf houden, terwijl dominé vijgeblad de voor mij bestemde zoude innemen.
Deze kamers waren in den eenen vleugel gelegen, en hadden het uitzigt op den moestuin, welker kwijnende boomen de onmagt der kunst tegen eene soort van grond, dien men zuur noemt, bewees.
‘Nu,’ zeide de luitenant, nadat hij zijne chambercloak en pantoffels aangedaan had, ‘wat zegt gij van den dominé?’
‘Een zeer godsdienstig man.’
‘Godsdienstig? daarmede wilt gij zeggen: een eerlijk, braaf man?’
‘Ja, natuurlijk.’
‘Iemand, die leeft, zoo als hij leert.’
‘Ja, dat is duidelijk.’
‘Maar zie, deze hier gelooft slechts - het is een vrome, ziet gij - een man, die gelooft en bidt, en zich voordoet, als in zonde en ellende verzonken te liggen, maar overigens valsch, hardvochtig, vrekkig is - met één woord: een huichelaar, die sluipt als eene slang, en als eene kat in troebel water vischt.’
‘Zeer fraai geschilderd.’
‘Luister verder. - De kerel werd door eene arme weduwe in Waldemarshaven van de straat opgenomen - hij liep bedelen - zij ontfermde zich over het kind, en nam het tot

{==182==} {>>pagina-aanduiding<<}
zich. Zij liet hem ter schole gaan, zij werkte, waakte en leed gebrek voor hem - zij liet hem de hoogeschool bezoeken. Toen waren hare middelen uitgeput - haar gezigt verduisterde. Vijgeblad kreeg eene goede conditie als huispredikant bij baron gyllenarm - tante's oude vader. Toen bad de weduwe, de vriendin zijner jeugd, zijne eenige hulp, hem om een penningsken - hij bezorgde haar eene plaats in het armenhuis, en ziet nooit naar de oude om - want zij is, helaas! niet uit God - nu vindt hij, dat zij eene dienares van den mammon en altijd vol wereldsgezindheid geweest is - met één woord: hij bekommert zich om haar niet - is dat Christelijk?’
‘Neen.’
‘En dat alles maakt hij goed met zijn geloof. - Idem: in Waldemarshaven woonde hij bij een burger in - hij verloofde zich met de dochter des huizes - ook deze hielpen den goeden vijgeblad om zijne vrome praat - maar de vader stierf, de schuldeischers kwamen in grooteren getale opzetten dan men verwacht had - toen liet hij de arme aan haar lot over, en het arme meisje stierf van verdriet aan de longtering - is dat goed?’
‘Neen, zeker niet.’
‘Ja, ziet gij, dit is alles geoorloofd als men maar gelooft.’
‘En hier?’
‘Hier? merkt gij niets?’
‘Ja, iets, maar niet het regte.’
‘Gij moet weton, dat tante een voortreffelijk mensch is, maar zwak van hoofd - het is eene curieuse historie. Toen zij verloofd was - maar daarover een andermaal.’
‘Neen, nu, luitenant!’
‘Maar, wij zitten midden in den nacht, en de geschiedenis is tamelijk melancholisch, even als het weder - hoort gij, hoe de sneeuwvlagen op de ruiten slaan - hebt gij eene sterke verbeeldingskracht?’
‘Perfect, maar nu de geschiedenis.’
‘Nu dan. Vijf mijl van hier ligt een oud landgoed, dat Sunnanha̋ll heet - een oud steenen gebouw, dat honderd malen veranderd, bepleisterd en vernieuwd is, maar toch steeds zijne twee el dikke muren, zijne diepe venstergaten, zijne zonderlinge kamertjes, zijne twee met portretten en schilderijen

{==183==} {>>pagina-aanduiding<<}
voorziene zalen heeft. Ik ben er dikwijls geweest - want nu wonen er jonge menschen - maar nooit heb ik er rust gehad, de duivel weet waar het van daan komt.
In den tijd dat tante nog een ongehuwd meisje was, woonde er eene oude gravin lausan, de weduwe van een' gouverneur van dien naam. Het was een zonderling wezen - een in het grijs gekleed besje, die elken zondag in een oude rammelkast met twee vetgemeste zwarte paarden er voor naar de kerk reed; maar hoe kerksch zij ook ware, toch kon de oude de menschen niet overtuigen, dat zij niet aan den booze toebehoorde. Als zij kwam, dan schuilden de kinderen weg, zij zwegen - want de gravin van sunnanha̋ll kwam en dan was het, alsof er een spook verscheen.’
‘En, was ze zoo slecht?’ vroeg ik.
‘Dat zij verre, de braafste mensch ter wereld; zij had maar twee gebreken, namelijk haar kleine ineengedrongen gestalte, in hare altijd grijze japon en bedekt door den dood ouderwetschen, ook grijzen zijden hoed met de altijd heen en weder wiegelende zwarte reigerveder. Dit was een gebrek, dat zij niet verhelpen kon, maar dat zij vergrootte door hare ouderwetsche kleeding die altijd dezelfde was. Als men iemand altijd in hetzelfde kleed ziet, schijnt het alsof hij uit het graf opgestaan is.’
‘En het andere gebrek?’
‘Ja, dit was, dat de oude dame zoo dood goed was, dat zij niemand gunde gelukkig te zijn, dan juist op die wijze, als zij in hare eigenwijsheid had vastgesteld. Er was niemand zoo gezond, voor wien zij hare kalmerende droppels niet noodzakelijk keurde, niemand zoo verstandig, die niet haar raad zoude behoeven, niemand zoo gelukkig, voor wien zij niet een nog grooter geluk zoude kunnen scheppen.’
‘Dus eene koppige, trotsche genadige gebiedster.’
‘Neen, dat zij verre, - zij bezat op hare wijze een warm godsdienstig gevoel en beleedigde nooit iemand met opzet.’
‘Verder?’
‘Tante had genegenheid voor oom opgevat - dit is eene geschiedenis afzonderlijk - en dit was niet tegen den zin harer ouders, integendeel; maar de gravin lausan, die tante ten doop gedragen had, dacht er anders over. Eenmaal per jaar bragten tante's ouders geregeld een ceremoniëel bezoek

{==184==} {>>pagina-aanduiding<<}
op Sunnanha̋ll. Om niet het spleen te krijgen, kozen zij voorzigtig het aangenaamste gedeelte des jaars daartoe uit; maar in zekeren herfst werd de oude dame ziek en verzocht toen, dat haar petekind voor een tijd bij haar zoude komen. Aan de uitnoodiging werd gehoor gegeven, en op een' nevelachtigen Octoberdag nam mijne tante, die toen achttien jaar oud, schoon, levenslustig en vrolijk was - haren intrek in het oude uilennest. Meermalen heeft zij verhaald, welke gevoelens zich van haar meester maakten toen zij de eerste zaal met de stijve portretten langs de wanden binnentrad, hoe zij schenen te knikken toen het licht in de hand der dienstmaagd flikkerde, terwijl zij het vertrek doorgingen. Daarop volgde weêr eene zaal en daar werd het nog erger. De Hemel weet, wie deze collectie bij elkander gebragt had, zeker een vriend der deugd of iemand, die er genoegen in vond, anderen te doen sidderen. Genoeg - men vond er virginius' moord - eene groote schilderij, idem lucretia in haar bloed, de onthoofding van karel I, van Engeland, en herodias' dochter, met het hoofd van johannes den Dooper, op een schotel. Deze tafereelen waren het sieraad der kamer. Op zulk eene ongepaste wijze voorbereid, trad zij de slaapkamer der oude dame binnen. Nooit was haar die kamer akeliger voorgekomen dan nu, verlicht als zij was, door een nachtlicht, dat op den hoek van den schoorsteenrand brandde. De zware bedgordijnen, die gedragen werden door een witgeschilderden houten engel, welke aan een sterk koord aan den zolder was vastgemaakt - de stoelen met hooge ruggen met takshondpooten - de oude tafel met gedraaide cylinder-vormige pooten - een papegaai eindelijk, die onophoudelijk tegen eene glasruit pikte, waarachter een heen en weder vliegende koperen vogel zich bewoog,
ziedaar het voornaamste ameublement.
Daarbij kwam nu de oude dame zelve, met hare groote witte nachtmuts op en haar Kamerijksch doodskleed aan, waaruit een paar magere armen te voorschijn kwamen.
Emilie was natuurlijk zeer welkom; maar de oude dame, hoe belangstellend overigens, begon spoedig te spreken van een huwelijk, en dat zij een' goeden echtgenoot voor hare nicht uitgezocht had. Dit was niemand anders dan een oude, grijze baron stjerneskatt, trouwens een braaf man, maar voorzien van tweederlei kinderen; want het was zijn derde

{==185==} {>>pagina-aanduiding<<}
huwelijk, dat hij dan nu zoude intreden. Waar was het, dat de baron evenmin de welwillende denkwijze der oude had kunnen gissen, als de kleine emilie gyllenarm (namelijk tante, die vroeger zoo heette); maar dit hinderde volstrekt niet, want de oude dame kon onmogelijk anders denken dan dat de voorslag van beide zijden met verrukking zoude aangenomen worden; want de baron kon op gepasseerden vijf-en-vijftigjarigen leeftijd kwalijk iets beters verlangen, dan een jong, schoon en welopgevoed meisje - en emilie kon zich ook moeijelijk iets beters wenschen dan een algemeen geacht en bedaagd man met vermogen en eene uitmuntend ingerigte woning.
De voorslag werd den eersten avond gedaan, terwijl emilie, bij tante lausans' bed gezeten, uit een' grooten, blaauwgeschilderden Chineschen kop iets dronk, dat op Sunnanha̋ll thee genaamd werd.
Tante meende eerst, dat de oude op haar ziekbed zich met scherts vermaken wilde, zoo koud viel haar die voorslag op het lijf; maar met iederen dag die kwam, bleef deze op hetzelfde aanbeeld slaan.
Hare ziekte nam echter steeds toe; want zij genas zich zelve met eene soort van levens-panacé, dat den beste in het graf moest brengen. Zij bemerkte dit zelve, maar meende moed genoeg te hebben om den dood in het aangezigt te zien. Daarentegen verdubbelde haar ijver om emilie over te halen - maar onmogelijk. Eindelijk moest mijne tante met de waarheid voor den dag komen.
‘Wilt gij zulk een vent nemen?’ zeide de oude, maar 't werd door eene hoestbui afgebroken, - ‘een straatjongen, een schooijer - een....’
‘Tante-lief!’
‘Verschrikkelijk! ik zou in mijn graf de schande hebben,’ sprak de oude met eene heesche stem, ‘de vrouw van een ellendigen avonturier ten heiligen doop gehouden te hebben! - Als God mij vraagt en zegt: emerentia catharina isabella von lausan! waar zijn uwe petekinderen? dan zal ik antwoorden: Bijna allen zijn zij bij U, o Heer! gezegend zij uw naam! maar eene, emilie gyllenarm, heeft zich onteerd en geheel haar adellijk geslacht, en is met een landlooper gehuwd.’
Dit woord bragt tante's bloed in beweging - wat zij ant-
{==186==} {>>pagina-aanduiding<<}
woordde, weet ik niet; maar, genoeg, zij heeft er duizenden malen berouw van gehad, en het gevolg was, dat de oude. hare laatste krachten verzamelende, in het bed oprees, en zeide:
‘Zoo antwoordt gij mij op mijn doodsbed; nu, ga uw gang, trouw maar - verneder u - doch denk er aan, al uwe kinderen zullen u vóór hun twaalfde jaar ontvallen - er is (zij viel achterover) - er is,’ herhaalde zij, dreigend, ‘een God - die -’. Het laatste woord kon zij niet uitspreken. Hare oogen waren verglaasd, het magere aangezigt nam binnen weinige oogenblikken die eigenaardige doodsche uitdrukking aan - en in dien zelfden nacht stierf de gravin emerentia catharina isabella von lausan in den ouderdom van drie-en-tachtig jaren, vier maanden en dertien dagen.
‘Dit tooneel staat onuitwischbaar voor de oogen mijner arme tante. Ook heeft het ongeluk gewild, dat vijf kinderen van de zes, na den ouderdom van elf jaren bereikt te hebben, tot God gegaan zijn. - Felix is het eenige, dat overgebleven is, maar gij ziet wel, hoe zwak hij is, hoe gemakkelijk ook zijn levensdraad schijnt te kunnen afgebroken worden. Met ieder sterfgeval is tante al dieper gezonken - zij heeft lang gestreden, maar hare krachten schieten te kort. - Nu is zij altijd boven op eene kamer zoo donker als het graf, en leest in den Bijbel, en bidt - zij viert dagelijks de uitvaart van haar laatste zoontje, ofschoon hij nog in leven is. Daarbij is zij dag en nacht in de weer, om hem tegen den dood te beschermen - zoo heeft zij ook met de andere kinderen gedaan, reeds sinds de eerste stierf - en deze weekelijke opvoeding heeft hen zekerlijk reeds van den beginne af bedorven.
Dit is de kindermoord der liefde,’ merkte ik aan; ‘het is toch zonderling - ik heb meer dergelijke gevallen gezien, dat teêrgevoelige, vrome menschen, die gelooven, en alles van Gods genade hopen - het evenwel niet wagen te hopen op God, wanneer 't het leven en de gezondheid hunner kinderen geldt. Zij laten het vertrouwen op zijne almagtige hulp varen, en trachten door menschelijke uitvindsels op te rigten, te sterken en te beschutten dengene, dien God het best beschermen kan - het kind. Dit is eene psychologische eigenaardigheid, die niet duidelijk kan verklaard worden.’
Onze luitenant was een onderhoudend verteller, maar had niet veel op met het nadenken.

{==187==} {>>pagina-aanduiding<<}

‘Ja, het is zonderling.’
Ik kan niet ontkennen, dat mijn eerste avond op Tra̋ska̋lla (dat eigentlijk heette Tra̋skka̋lla (*)) mij mijn vrolijken moed benam. Ik had niet verwacht bij mijne eerste intrede in de wereld zonder eenige voorbereiding ingewijd te worden in familiegeheimen - en ten minste niet in zulke droevige en hopelooze als deze.
Felix, met het zachte engelen-gelaat, scheen inderdaad gereed te zijn, zoodra mogelijk weg te vliegen van vader en moeder, en mij, zijn armen opvoeder. Ik kon niet begrijpen waarom jufvrouw mellèn juist mij gerecommandeerd had, maar zeker was haar mijne openhartigheid bevallen, misschien ook wel eene of andere idée, welke in den woordstroom medegevloeid was.
Zoo wel de luitenant als ik zwegen: wij hadden beiden stof tot nadenken.
Plotseling brak hij het stilzwijgen af, en zeide:
‘En die vervl..... preekheer ook nog.’
‘Dominé vijgeblad?’
‘Ja, in den droevigen toestand waarin tante zich bevindt, heeft hij haar geheel in zijne magt, en maakt haar totaal waanzinnig. Hij praat haar voor, dat zij zich 's Hemels vloek op den hals gehaald heeft, dat de kinderen daarom met ziekte en dood gestraft worden - hij behoorde toch te weten, dat den kinderen het rijk van God toebehoort - maar, zij worden allen in zonde geboren, en kunnen op tien-, elfjarigen leeftijd natuurlijkerwijs het geloof niet zoo compleet in orde hebben, zoo als hij dat in zijn hart heeft - hetwelk, onder ons gezegd, er zeker uitziet als een zak van caoutchouc, door en door zwart en lederachtig.’
‘Maar kan haar echtgenoot...?’
‘Wat kan hij hier? niets; - wat kan de man doen, wat helpen zijne gebeden en voorstellingen, wat helpen de tranen en gebeden van het kind, wat beteekenen de ondergang en het ongeluk van een huis, daar waar een dweepend godsdienstleeraar ingang gevonden heeft in een zwak, liefderijk en berouwvol vrouwehart? Hij spreekt in Gods naam - hij beveelt zangen en gebeden, berouw en boete, in plaats van een

{==188==} {>>pagina-aanduiding<<}
werkzaam leven, in plaats van de vervulling der verpligtingen, die op eene echtgenoot en moeder rusten - want zij moet alleen God dienen. Ik zou wel eens willen weten, waarvan de dominé zelf leven zoude, als allen zijne luiheidsleer waren toegedaan; maar dit is niet noodig, - hij heeft zijne schapen, die niets behoeven te doen, - en de bokken, die geen tijd hebben om van den morgen tot den avond te zingen en te bidden, moeten de leêgloopers voeden.’
‘Maar, luitenant! hebt gij niet of uw oom haar ingelicht, dat dominé vijgeblad, op 't zachtst gesproken, een zeer gewoon, en ronduit gezegd, een laag mensch is?’
‘Wat? - wat? dat hij zich huichelachtig, valsch, ondankbaar en laag gedragen heeft, is juist eene verdienste - nu heeft hij veel zonden te boeten gehad - dit alles is het juist, wat hem tot inkeer gebragt heeft - mijn Hemel! neen, dominé vijgeblad maakt er zich juist eene verdienste van, dat hij zich slecht gedroeg, toen hij naar den vleesche wandelde - dit hindert zijn crediet op geenerlei wijze, want hij weent met tante mede over de magt der zonden, - de zijnen bestaan wezentlijk - de hare slechts ingebeeld, maar des te erger. Zij is ziek, arme tante; maar onze oude geneesheer, die het waagde Do. vijgeblad te zeggen, dat hare melancholie uit ziekte voortkwam, werd weldra voor een Belials kind verklaard, die niet begrijpen konde, dat het een echt zondaarsberouw was.’
‘Dus kon hij onmogelijk hulp verleenen?’
‘Volstrekt onmogelijk - hij is hier aanhoudend, en is hij weg, dan zendt tante hem expresses achterna - hij regeert het geheele huis; want oom vreest zijne emilie te hinderen. Gij kunt u niet voorstellen, hoe zeer hij haar en zij hem bemint - maar dit is eene zonde - zij durft hem niet beminnen - want, zegt vijgeblad, dat is een zondige lust - maar zie, wat hij op het oog heeft, daar komt toch nooit iets van - hij moge pluimstrijken, zoo veel hij wil.’
‘Waarvan?’
‘Zaagt gij niet hoe zijne kleine oogen als een basilisk emilie beschouwden?’
‘De schoone freule?’
‘Ja - zij heeft een duizend of tien rijksdaalders, een aardig sommetje voor een aanstaanden comminister of proost van de derde klasse; want hij hecft, zegt men, een armelijk aardsch

{==189==} {>>pagina-aanduiding<<}
diploom; hij behoort niet tot het vervloekte geslacht, dat wereldsche wijsheid heeft, - hij is geestelijk verlicht, en kan geen knoop aan zijn rok zetten, noch mij zeggen of sten sture de oudere vóór of na sten sture den jongere over Zweden regeerde.’
‘Nu,’ zeide ik glimlagchende, ‘nu begrijp ik, dat gij dubbel gelijk hebt.’
Onze luitenant was nog blijven zitten, toen hij sprak over de magt, die de predikant op tante emilie uitoefende; maar toen er sprake kwam van freule emilie, stond hij op en liep met groote schreden de kamer op en neder.
‘Ja - zoo is het - en als vijgeblad het waagt door tante de toestemming van het meisje af te dwingen, dan ransel ik hem aan stukken - ja - ofschoon het schande is zulk een oud wijf als hij is te slaan - er is bijna geen hou vast aan hem - hij is niets anders dan geest.’
‘Lieve Hemel, luitenant! wat maakt gij u driftig.’
‘Driftig, dat zult gij zien - maar gij moet ook weten, dat hij door tante aanzoek om het meisje bij oom gedaan heeft. Deze huivert en wil natuurlijk niet - maar ik weet raad. - Morgen haal ik mijnheer vijgeblad hier in - gij zult er bij tegenwoordig zijn, want blijf ik alleen met hem, dan ransel ik hem af - gij zult den verzoener spelen, en tusschen beiden treden, als gij ziet, dat het te erg loopt.’
‘Neen, beste luitenant! dat kan ik niet.’
‘Ja, dan gaat het er op los - hier dus - wees getuige bij een colloquium familiare tusschen mij en den Heer vijgeblad, of bereid er u op voor, hem met een arm of been minder te zien.’
‘Maar, beste luitenant!’ verzocht ik in wezentlijken angst, ‘gij dient toch te weten, dat ik op mijn standpunt...’
‘Nu, dan dient gij toch te weten, dat ik op mijn standpunt...’ hernam de luitenant, opstuivende - ‘neen, de beleefdheid moet een einde nemen - een einde met verschrikking; - wendt hij geestelijke middelen aan om haar te bekomen, dan zal ik de zaak met ligchamelijke afmaken. Hij heeft ons nu al een geheel jaar - een geheel jaar, onder de plak: - mijn braven oom, mij - met één woord: ons allen. - Alles gehoorzaamt op zijne wenken, want hij praat

{==190==} {>>pagina-aanduiding<<}
met tante - en zij is ziek, hypochondrisch tot krankzinnig worden toe, en men wist...’
‘Maar houd u bedaard - bedenk dat het één uur in den nacht is. Wij zullen er eens op slapen. - Zie zoo, luitenant! laat mij u geruststellen met de verzekering, dat ik u zal helpen, wat ik kan. Zeg! gelooft gij, dat hij freule emilie bemint?’
‘Bemint? wat eene vraag! - hij zou met ooms oude sleepkoets kunnen trouwen als er twaalf-duizend rijksdaalders in het koetskistje lagen.’
‘'t Is mooi.’
‘Ja, mooi - mooi,’ pruttelde de luitenant - ‘hoor eens - mijne moeder leerde mij, toen ik nog een kind was, iederen avond te bidden - die gewoonte heb ik nog - maar het hindert mij, dat ik in dit opzigt dominé vijgeblad gelijken moet. - En nu zullen wij niet verder over de zaak spreken - wij zullen tot bedaren trachten te komen - ik zal u een psalm voorlezen.’
De vlugge, driftige jongeling las een van onze heerlijke psalmen voor, met een nadruk, die duidelijk bewees, dat hij ieder woord gevoelde.
Toen hij geëindigd had, zeide ik: ‘En gij kunt een mensch haten?’
De luitenant zweeg eenige oogenblikken.
‘Ziet gij, het zit in het bloed; vijgeblad heeft nog gelijk - het is een harde strijd zich zelven te bedwingen en tot rust te komen.’
‘Maar als gij dat vindt, begin dan den strijd - het is de eerste vijand, tegen wien gij te velde trekt, veronachtzaam uwe wapenen niet - uwe moeder heeft u immers in het gebed - in de liefde - wapenen genoeg gegeven - strijd, mijn jonge vriend! - het zou lafhartigheid zijn, zoo gij uwe eerste overwinning niet bevocht - man tegen man, luitenant! - vreest gij zulk een strijd?’
Hij zag mij oplettend aan; zijn open, schoon, mannelijk gelaat straalde van een heilig vuur, toen hij mij de hand reikte, en sprak:
‘Dank, dank voor dat woord - gij zijt immers met mij?’
‘Ja - maar een betere helper nog - God is met u.’
‘Goed en wel bedacht,’ hernam hij, na eenige oogenblikken

{==191==} {>>pagina-aanduiding<<}
gezwegen te hebben, ‘zou het schande zijn, zoo ik slechter ware dan vijgeblad. - Goeden nacht - wij behoeven beiden rust.’

De lagman (*)

Eene week verliep rustig en stil. Wel zag ik, dat onze luitenant tusschenbeide een zwaren strijd had; maar zoodra hij bemerkte, dat ik hem aanzag, dan glimlachte hij en scheen weder dezelfde ongedwongenheid als gewoonlijk te bezitten.
De eenige moeite, die ik met mijn leerling had (hij was tien jaren oud), was, nu en dan met hem te gaan wandelen. Hij was, zoo als van zelf spreekt, van onder tot boven ingestopt, en had overschoenen aan; maar zooveel had dominé vijgeblad den regter wel willen helpen, dat de knaap mogt uitgaan. Over het geheel bewees de predikant mij veel oplettendheid - voor het naast denk ik, dat hij, die vlak naast ons in een der vleugels des gebouws logeerde, geluisterd had, en in zijn geest mij als zijn ligchamelijken beschermer tegen den luitenant beschouwde, wiens schouders zoo wel als reusachtige handen zeker konden houden, wat de tong beloofde.
Acht dagen waren voldoende om alle huisgenooten met mijn eerwaardig persoontje bekend te maken - het kan zoo wel goed als kwaad zijn, wanneer men het hart op de tong heeft - maar als men geen kwaad denkt, dan is het toch zoo gevaarlijk niet, als men wel meent.
Op zekeren dag zaten de lagman en ik aan het venster.
Het veld lag met sneeuw bedekt, en het verwijderde bosch op den bergrug werd hier en daar door een sneeuwveld afgebroken.
‘Daar ginder,’ zeide de lagman, en wees naar het boschrijk gebergte, ‘ligt de gemeente van het kerspel.’
‘Zoo.’
‘Die is merkwaardig voor mij,’ hernam hij glimlagchend, ‘want daar op de heuvelen hoedde ik het vee in mijne jeugd.’
‘Gij?’

{==192==} {>>pagina-aanduiding<<}

‘Ja - en niet eens voor mijne ouders, maar voor mijne buren. Wij hadden geen levend dier, uitgenomen eene kat.’
‘En toch hebt gij?’ vroeg ik verwonderd, ofschoon ik uit het verhaal van den luitenant wel wist, dat de lagman van geene hooge geboorte was.
‘En toch hebt gij...?
Ik niet, maar God heeft de zaken zoo beschikt, zoodat ik, in plaats van op zijn hoogst een lompe boer te worden - misschien met een heel dozijn, zoo als men zegt, onsterfelijke nakomelingen - ha̋radshőfding met lagmans-titel geworden ben - en weldra zonder kinderen.’
De lagman kwam altijd op dit treurige onderwerp terug.
‘Ja - weet gij, men spreekt er van, dat een kinderloos veldheer zich met twee overwinningen troostte - dat groote, wetenschappelijk gevormde mannen geene kinderen, maar groote ontdekkingen achterlieten - ach! er is toch iets in het hart, dat zegt, dat kinderen de beste van Gods gaven zijn, en dat wij zonder doel geleefd, in de duisternis of in de luchtkasteelen der verbeelding een plantenleven geleid hebben, zoo lang wij niet iets nalaten, dat eene voortzetting van ons zelven is. Daarom is het huwelijk van God ingesteld. Ik gewaagde daar met opzet van mijne jeugd. - Nu, gij zijt reeds onze vriend, ik zie het, ik weet het, zoo goed als of ik u reeds jaren lang gekend had - gij draagt het hart op de tong.’
‘Zie zoo,’ dacht ik, ‘daar hebt gij het weêr.’
‘Daarom heb ik alles in uwe tegenwoordigheid besproken - wij moeten elkander kennen; want zoo God wil, zult gij ons eene groote dienst bewijzen.’
‘Heere God! als ik konde! maar ga voort.’
‘Nu,’ begon de lagman, ‘ik was tien jaren, gehard en ontwikkeld zoo als half-wilde kinderen altijd zijn - eene soort van beminnelijk dier in zijnen natuurstaat, dat bewijzen geeft van een ontwikkeld verstand. Ware ik gebleven, wat ik was, dan had deze vindingrijkheid, deze vlugheid om uitwegen te ontdekken zich nooit hooger ontwikkeld dan tot instinct - het verstand zoude niet toegenomen zijn. Wij zien, dat dit dikwijls het geval is met de kinderen der armen - hoe vroeg zijn zij niet slim - en mettertijd, hoe blijven zij niet in den staat der ruwheid! Zij gelijken in dit opzigt aan de wilde roos - hoe krachtig schiet zij niet op, juist door haren strijd

{==193==} {>>pagina-aanduiding<<}
tegen uitwendigen invloed - maar zij is en blijft enkel - zal zij dubbel worden, dan moet zij aan kultuur onderworpen worden; zij groeit minder, zij wordt teêrder, bladrijker en in ons oog schooner. Genoeg - ik dwaalde op de bergen en blaasde op mijne houten fluitjes en beschouwde mij zelven als een groot kunstenaar; want ik haalde er drie zuivere en vijf valsche toonen uit - leefde overigens in goede verstandhouding met de boomen van het woud en mijne schapen, maar had altijd een kwaad oog op het groote moeras - mijne geboorte-plek - want de hut mijner ouders is de ellendige hut, die daar ginds staat.
Daar? vergeef mij, het heeft mij dikwijls verwonderd, dat zulk een hok daar bleef staan.’
De lagman glimlachte - ‘Dat “hok” wijd ik nu en dan mijnen dank; daarom mag het ook niet afgebroken worden - daar in die lage woning hebben al mijne kinderen hun speelvertrek gehad - het was de burgt hunner vaderen. Maar laat mij vervolgen. Op een schoonen dag ging ik het bosch in en dacht aan niets toen ik op eens een wanhopigen kreet van een kind hoorde: - mama! mama! Ik haastte mij er heen, en vond tot mijne verwondering een klein, net meisje met een kleedje met groene ruiten aan, dat echter door de braambeziënstruiken gescheurd was. Zij konde geene nadere inlichting geven dan dat zij milly - kleine milly - heettezij was vier jaar oud.’
‘Hoe lang zijt gij hier geweest?’
‘Den geheelen nacht - 't was zoo koud - waar is mama? milly wil naar mama.’
‘Ik, geheel te huis in de topographie der streek, giste weldra, dat het meisje aan eene of andere reizende familie behoorde en nam het daarom in mijne armen en droeg haar over berg en heuvel naar Krångemåla, waar ik wel een stuiver dacht te krijgen. Dit was de aardsche belooning, welke mijn geweten volstrekt niet pijnigde; maar als men tien jaar oud is, heeft men nog zooveel denkbeeld niet van geweten - als namelijk alles goed afloopt.’
Toen ik zoo ging ontmoette mij eene meid en twee knechts. ‘Mijn God, daar is milly!’ schreeuwden allen te gelijk, en wilden haar van mij nemen. - Neen, dank je wel, zij moet naar hare mama. En zoo gebeurde het ook, en nog herinner

{==194==} {>>pagina-aanduiding<<}
ik mij, hoe wonderlijk het mij toescheen, dat milly's mama tegelijk weende en lachte en zich als eene waanzinnige aanstelde, omdat het meisje een nacht in het bosch had doorgebragt. Het kwam niet in mij op, dat iemand zoo dom konde zijn, dat hij niet weêr uit het bosch zou kunnen komen, of dat hij in den molenvijver of in den Krånge-vloed zou kunnen springen, die met zijne donkere kleur snel voorbijstroomt.’
‘Ik voor mij vond, dat men veel te veel beweging maakte om een kind, dat uit het bosch teruggekomen was - was zij regt door gegaan, dan was ze of te Tra̋ska̋lla of te Krångemåla of op den weg naar Sventorp of naar Sunnanha̋ll gekomen - dat was het eenvoudigste ter wereld.’
‘Toen de beurt aan mij kwam, begon men mij kleine, o, zoo kleine broodjes met eene soort van bruine soep te geven; die soep heette, zoo als ik later vernam: koffij. Men hield mij nog altijd daar om op de terugkomst van den baron te wachten, want hij was uitgegaan en had bedienden en allerlei menschen uitgezonden om inlichtingen, aangaande milly's lijk te bekomen - en nu zat zij daar levend. Men was haar gaan zoeken.
Weldra kwam zij - nieuwe vreugde! Het meisje was tegen den avond heengegaan en was verdwenen. Niemand dacht aan de mogelijkheid, dat zij naar het bosch, dat nog al afgelegen was, kon gegaan zijn, maar allen hielden het voor zeker, dat zij in het water gevallen was. Overal had men naar haar gezocht. Nu was zij teregt; welk eene vreugde!’
‘Wat mij zelven betreft, dat uitblijven van den heer des huizes stond mij niet aan; als nu de klokdrager eens in het moeras geloopen was - en hij is leelijk genoeg om wilde sprongen te maken - dan zou het er nog op kunnen loopen, dat ik in den avond naar ola persson zoude moeten. Stuivers zag ik niet, en zeker had ik liever eene flinke boterham gewild dan die bruine soep met zulke kleine broodjes. Mijn uitblijven duurde te lang - eindelijk kwamen mijne ouders - ik hield mij reeds voorbereid om eenig ongeval, dat den klokdrager konde overkomen zijn, te vernemen - maar niets van dit alles. De baron beloofde zorg voor mij te zullen dragen - met één woord - des namiddags zat ik dood op mijn gemak op een grooten wagen, mijne moeder weende en ik zag er ook rood uit - maar ik gaf mijne moeder den last

{==195==} {>>pagina-aanduiding<<}
om vooral naar den klokdrager te zien. Eene toekomst opende zich voor mij; maar dit bemerkte ik naauwelijks, zoo bekrompen waren mijne denkbeelden, en hoe zoude het ook anders hebben kunnen zijn met een herdersjongen. - De geschiedenis is spoedig uit,’ ging de lagman voort. - ‘Ik toonde aanleg te bezitten, men liet mij leeren met adam - den eenigen zoon, even oud als ik. - Ik werd steeds gevoeliger voor mijnen weldoener, den goeden, beminnelijken baron van gyllenarm. Ik trachtte hem door vlijt te beloonen - dit gelukte - en toen ik mijne betrekking alhier aanvaardde (alleen de vrijvrouwe leefde nog) toen - met één woord - mijne arme emilie is het kleine meisje, dat ik in het bosch vond.’
‘Ik giste het reeds.’
‘Nu weet gij de lotgevallen mijner kindsheid, zeide de lagman. ‘Ik beken, dat ik wel wat stijfhoofdig doorgezet heb, juist hier te gaan bouwen, juist deze streek vruchtbaar te maken, die mij in mijne jeugd zoo treurig voorkwam - juist zoo als ik toen in gedachte de boomen tusschen de mos liet wassen, juist zoo heb ik ze laten planten - maar de plaats is vochtig en ongezond - misschien, voegde hij er bij, zouden mijne kinderen geleefd hebben - zoo niet - maar vroeger ben ik nooit op dit denkbeeld gekomen - ik zelf en mijne zuster groeiden hier op in een laag vochtig verblijf tot een paar sterke frissche menschen - maar dit komt waarschijnlijk daar van daan dat wij het kleinste gedeelte binnen's huis waren. Inmiddels, mijnheer els! is mijn wensch, dat felix van hier zal vertrekken, totdat hij zijn twaalfde jaar zal bereikt hebben - komt hij dien verjaardag te boven, dan is mijne echtgenoot genezen - dan is de vloek der oude te niet gedaan en bewijst de ongerijmdheid er van - maar sterft hij binnen dien tijd, dan -’
‘Dominé vijgeblad heeft mij in deze zaak geholpen. Hij heeft eenen onbepaalden invloed op mijne vrouw - hij heeft haar overgehaald - dit is eene dienst, voor welke ik hem veel dank verschuldigd ben.’
‘Maar vergeef mij, mijnheer thorsson! - zal hij dan voor altijd dien invloed, die de rust van mevrouw vernietigt en alle geluk in huis doodt, blijven behouden?’
‘Ik hoop, dat wij spoedig van hem ontslagen zullen wor-
{==196==} {>>pagina-aanduiding<<}
den - hij heeft aanzoek gedaan om eene kleine predikantsplaats, en eene oude dame die het jus patronatus heeft, in verrukking weten te brengen. Zijn geluk heeft maar aan één haar gehangen, want er is een proees ontstaan over het regt van patronaat; maar mevrouw matzinger zal wel winnen. In geval dit gebeurt, dan treedt hij met Mei in zijne nieuwe betrekking, want het jaar van gratie is reeds gedurende het proces verloopen. Dus kan ik hopen; maar - zal mijne vrouw wel zonder zijne tegenwerpingen kunnen zijn? Dezen namiddag zult gij haar boven een bezoek brengen; zij is op uwe komst voorbereid.’

Ik had, het zij met allen eerbied gezegd, mijne eigene denkbeelden aangaande mevrouw, maar hoe verrast stond ik, toen ik eene vrouw vond, wel is waar bleek en van een ziekelijk uiterlijk, maar des niettegenstaande wezentlijk schoon. Zulk een paar schoone, dweepachtige oogen had ik nog niet gezien - zij scheen een wezen uit eene betere wereld te zijn. Het was onmogelijk haar niet lief te hebben - ofschoon zij ons allen plaagde. Zij verried een warm hart - nu en dan glimlachte zij - maar dominé vijgeblad trad binnen en haar ontluikende opgeruimdheid verdween in een oogenblik.
Hij zag donker voor zich heen, alsof het zonde geweest ware met ons te spreken.
Welk een overwigt bezat deze man, die in Gods naam sprak tot eene treurende moeder, en die met onbarmhartige hand de wonden der ziele weder openreet, wanneer die op het punt waren te genezen.

In het begin van April kwam dominé vijgeblad op Tra̋ska̋lla - om afscheid te nemen. Door ‘'s Heeren genade’ was hij te Talleberga, eene plaats van de derde klasse, beroepen en - zoude die den 1sten Mei aanvaarden. Nu sprak hij met den lagman over zijne plannen aangaande emilie - maar zijn verzoek werd dadelijk - gewezen van de hand. Hij sprak met mevrouw en ontving troost, maar niet meer. - Het scheen haast, als of ook zij zich ligter om het hart gevoelde, nu hij vertrekken zoude. Dus duurde de visite niet lang - de lui-
{==197==} {>>pagina-aanduiding<<}
tenant was weg - want hij was daar niet anders dan bij feestdagen - en dus gebeurde er niets bijzonders.
De dominé vertrok na mevrouw medegedeeld te hebben, dat hij het betreurde zulk eene teedergevoelige ziel als de hare in zulk een huis te moeten achterlaten.
In het begin van Mei reisden felix en ik af. Zijne moeder was bewonderenswaardig, toen zij haren laatsten zoon omhelsde - zij weende niet, maar zeide slechts: hoe het gaan moge, felix, wij ontmoeten elkander.
Ik nam den knaap met mij naar de voorbereidende school.
Overeenkomstig den wensch van zijnen vader leerde hij gymnastie en schermen - hij werd dus tot officier gevormd; want, zeide de lagman, eene zittende levenswijze past niet voor een gestel, dat gehard moet worden.

De vrome.

Twee en een half jaar verliepen. Uit de brieven van den lagman had ik vernomen, dat zijne echtgenoot al meer en meer teruggekomen was tot de waardige vervulling der verpligtingen eener goede huismoeder - en toen zij eindelijk van felix een brief ontving, gedateerd van den 16den Februarij of acht dagen na zijn' twaalfden geboortedag, werd zij op eens als omgekeerd. - Nu zie ik, zeide zij, dat de vloek niet gold, of hij is weggenomen, en nu werd zij even ijverig voor de haren, als zij vroeger werkeloos geweest was.
In Mei, toen wegen en weder schoon werden, begaven wij ons naar de ouderlijke woning, en zoude mijne betrekking een einde nemen. Felix zoude in Stockholm op kostschool gelegd worden, om verder opleiding te erlangen op Carlberg - eene inrigting van opvoeding en onderwijs, de eenige, waar men in het oog houdt, dat het kind en de jongeling een ligchaam hebben, dat niet onderdrukt moet worden, zoo de ziel frisch zal blijven. Toen wij te Tra̋ska̋lla kwamen, waren de ingangen met groen en bloemen versierd, en de ouders kwamen ons aan de grenzen van het landgoed te gemoet. Het vroeger zoo bleeke wezen had rozen op de wangen, de engelachtig goede oogen straalden van vreugde. - Ziet gij, geliefde felix! - wij ontmoeten elkander.
De knaap was in wasdom en sterkte toegenomen, hij was

{==198==} {>>pagina-aanduiding<<}
niet meer de teedere, verwijfde, kinderlijke engel als vroeger - hij was nu een vlugge gast, met open borst en blooten hals, vlug als een eekhoorn en sterk - ja, zeer sterk voor zijne jaren. En toch bezat hij dezelfde goedhartigheid als vroeger, maar hij was gehard, vrolijk en met blijde hoop vervuld.
‘Onderdanige dienaar!’ riep de luitenant mij te gemoet, toen wij naderden. ‘Hoor eens, kunt gij verzen maken?’
‘Neen - hoe zoo?’
‘Het zou anders eene goede gelegenheid zijn.’
‘En?’
‘Omdat de welgeboren heer luitenant gustaaf thorsson verloofd is met mejufvrouw emilie gyllenarm.’
‘Van harte geluk!’
‘Dank u, dank u; het was toch maar goed, dat ik den dominé niet den hals brak.’
‘En, waar is hij nu?’
‘In de pastorij van Talleberg natuurlijk. De gemeente wil hem niet, ofschoon de oude dame hem aangesteld heeft - nu ligt hij in proces met de boeren zijner gemeente, en verleden jaar heeft hij tienden gevorderd, hetgeen zelfs aanleiding tot eene geregtelijke vervolging gegeven heeft, zoodat de deurwaarder dood en verderf braakt, zoowel op den predikant als de gemeente. Het is er een prettig leventje!’ - De lagman glimlachte en ging in zijne kamer - ‘zie hier,’ zeide hij, ‘eene nieuwe bladzijde uit het boek des levens. Het was een brief van dominé vijgeblad, waarbij hij, zijne vele moeiten met de bezorging van het zielenheil van mevrouw opsommende, drie honderd drie en dertig rijksdaalders zestig shillingen banko verlangde, het echter aan het geweten van den regter overlatende, of hij die betalen wilde of niet.’
‘En hij?’
‘Ja, hij ontving het geld, maar deze brief voltooide de genezing mijner echtgenoot - is het niet, lieve emilie?’
‘Ja, ik leerde, dat geen mensch ons tot God leiden kan, maar dat wij zelven tot Hem moeten zien te naderen, zoo goed wij kunnen. Ik heb geleerd, dat er eene godsdienst des harten is, die niet door de wereldsche werkzaamheden behoeft afgebroken te worden; ik heb geleerd, dat wij pligten jegens elkander te vervullen hebben, die niet door bekommering om

{==199==} {>>pagina-aanduiding<<}
ons eigen geluk, behooren ter zijde gesteld te worden - ook al geldt het onze zaligheid, welke toch alleen onze zaak is, en waaronder anderen niet mogen lijden - ik heb geleerd, dat God niet is een God des toorns, die genoegen schept in het straffen, maar die alleen in liefde leeft en werkt - met één woord, ik heb veel geleerd, ik heb geleerd niet aan bijgeloof te hechten, niet mijne verbeelding over mijn verstand te laten heerschen - en wie is het, die ons allen geholpen heeft? - wie is de vriend, die ons heden een vluggen knaap terugzendt, in plaats van eene broeikastplant?’ - Hare oogen schoten vol tranen. - ‘Ja, gij mijnheer els! gij brave man, die het hart op de tong hebt - gij en niemand anders. - Dank, waarde vriend, - dank, eeuwig dank!’
Ik had waarlijk zulk een blijden dag op Tra̋ska̋lla niet kunnen hopen.
Ik bragt er den ganschen zomer door. Als ik ooit eene eigene huishouding begin, dan zal het er eene als deze zijn - een stil verblijf, vol leven en werkzaamheid - alwaar boven al even als hier een waarachtig levend geloof, een inwendige en vaste troost aangename dagen doet beleven. Ik zag eene moeder, die alleen voor hare roeping leefde, God dienende, terwijl zij de haren verzorgde, even verre verwijderd van eene angstige vrees, als van den trots der eigenliefde. Zij wist dat, wat zij was, en wat zij konde zijn, zij alleen door Hem was, van wien alle goede gaven afdalen: kracht voor de zwakken, en troost voor degenen, die hopen.
Zij had gedurende deze laatste twee jaren, dat zij zich losgemaakt had van allen twijfel aan Gods goedheid, al het angstig stormen op de poorten des hemels - geleerd, dat ook zelfs het dagelijksch leven eene godsdienst kan en behoort te wezen, en dat het aan het hart wienig troost schenkt, in een werkeloos leven zijn' tijd met gebeden door te brengen - zij had, in één woord, geleerd te bidden en te werken.
Iederen avond kwamen alle huisgenooten, ouden en jongen in de groote zaal bij elkander, alwaar ieder op zijne beurt de gebeden las en allen gemeenschappelijk een psalm aanhieven. Toen het de beurt van de echtgenoot des lagmans was, konde ik, terwijl zij las, niet nalaten deze vrouw te beschouwen, die zulke zware beproevingen had doorgestaan, die jaren lang

{==200==} {>>pagina-aanduiding<<}
bijna aan radelooze wanhoop overgegeven, nu door de kracht der eeuwige liefde, jonkvrouwelijk, zooals het eeuwig goede altijd is, de haren godsdienstig voorging, terwijl zij den ganschen dag voor hun welzijn en geluk gearbeid had.
‘Nu is zij weêr dezelfde als vroeger,’ zeide de lagman op zekeren keer, ‘en had zij kleine kinderen, dan zoude zij hen even als toen zelve verplegen, en kleeden en hun alles leeren. - Zoo was zij, vóór de Voorzienigheid ons zoo hard sloeg, vóór onze kinderen ons elk jaar het een na het ander ontvielen - allen omstreeks den leeftijd van elf jaar. Met ieder kind, dat uit het huis gedragen werd, ging ook eene verwachting ten grave en eene nieuwe vrees trad in de plaats; - maar nu, nu is zij weêr zich zelve gelijk, dezelfde als vroeger, maar beter, schooner, heerlijker dan ooit.’
In den herfst werd de bruiloft van den luitenant gevierd. Eene oude boerin, zijne moeder, zat bij de bruid. - Felix en ik waren bruidsjonkers. Nadat de gasten vertrokken waren, deden wij even als gewoonlijk, allen ons gebed.
‘Nu, waarde vriend els!’ zeide de echtgenoot van den lagman tot mij, die binnen weinige dagen vertrekken zoude, ‘gij ziet - ik ben nog eene “vrome” - gij houdt niet van “vromen,” niet waar?’ Zij glimlachte toen zij mij deze vraag deed.
‘Vergeef mij,’ was mijn antwoord: ‘ik heb grooten eerbied voor vromen, maar huichelaars kan ik niet dulden - laat ons deze beide soorten wèl onderscheiden; de laatste zoekt onder de eerste in te dringen, verlaagt het heiligste door overdrevenheid, en wil de leer en het leven van elkander gescheiden houden.’
Zij drukte mij de hand, en zeide: ‘Dank, dat gij niet allen op dezelfde wijze beoordeelt - er is eene vroomheid, die men niet gering achten, die men niet ontberen kan.’
Eenige dagen daarna ging ik weder de wijde wereld in; maar nog vergeet ik niet de edele gade, de werkzame huismoeder, de weldoenster der armen, de leermeesteres der onwetenden - de vrome.

(Het slot in No. V, dat te gelijk met dit No. wordt verzonden.)





{==201==} {>>pagina-aanduiding<<}

Mengelwerk.

Het Siberisch meisje (*).

In 't laatst der achttiende eeuw werd een Russisch officier, met name lopoeloff, wegens insubordinatie naar Siberië verbannen; zijne vrouw volgde hem, en zij namen hun eenig kind mede, de kleine prascovia, die toen drie of op het meest vier jaren oud was.
Prascovia, die nooit andere landen of klimaten gekend had, ondervond de verschrikkingen der ballingschap niet zóó als hare ongelukkige ouders; zij werd te goeder ure hun steun door haren arbeid, gelijk zij hun troost was door hare zachtheid en hare kinderliefde.
Doch somtijds had de vader oogenblikken van wanhoop, als hij zijne dochter aanzag, daar hij zich zelven beschuldigde haar gedoemd te hebben tot een afgrijselijk lot. Prascovia, nu vijftien jaren oud geworden, vernam eindelijk de ramp der familie in hare volle grootte. En welhaast kwam haar voor 't eerst het plan in den geest op, om naar Petersburg te gaan, en daar genade te smeeken voor haren vader. Eerlang hield dit voornemen haar eeniglijk bezig.
Zij had in den rand van het berkenbosch, dat bij hun huis stond, eene geliefkoosde plaats uitgezocht, waar zij zich dikwijls afzonderde tot bidden. Zij zonderde zich al vaker en

{==202==} {>>pagina-aanduiding<<}
langer daar af, en was zoo verdiept in haar ontwerp, dat zij in het bosch schier hare gewone bezigheden vergat.
De zedige balling durfde langen tijd haar plan aan de oorzaken van haar leven niet mededeelen. Toen zij het hun eindelijk voorstelde, zag zij het met spot ontvangen. Misschien dachten hare ouders op die wijze haar het zekerste te genezen van eene onderneming, welke iedereen roekeloos oordeelen moest.
Drie jaren vervlogen, vóór dat zij den moed weder vond om haar voorstel te herhalen. Nu kwam zij er met ernst op terug. Zij had meer gewigt erlangd in den huiselijken raad, en hare ouders konden nu door scherts of spot niets meer bij haar uitwerken. Met liefkozen en tranen zochten zij haar er af te brengen. ‘Wij zijn al zoo ond!’ - zeiden zij - ‘wij hebben geene fortuin en geene vrienden meer in Rusland; zoudt gij den moed hebben om in deze woestenij uwe ouders te verlaten, wier eenige vertroosting gij zijt, en dat om eene gevaarlijke reis te ondernemen, die welligt uw dood zal zijn?’ Op zulke woorden antwoordde prascovia slechts met tranen, maar haar wil werd er niets door aan 't wankelen gebragt.
Eindelijk verkreeg zij verlof om een pas aan te vragen. De vader gaf daarin toe, welligt omdat hem dit nog in niets verbond jegens zijne dochter, en omdat het een middel was om de aandacht te wekken der autoriteiten. Van toen af ging prascovia dikwijls den weg op naar Tobolsk, in de hoop van eenigen bode te zien aankomen. Maar uiterst weinige brieven kwamen in het dorp Isjim, waar de ongelukkige ballingen woonden. Zes maanden waren reeds voorbij, toen eindelijk een pakje kwam, geadresseerd aan lopoeloff; het was de pas voor zijne dochter.
In de volslagene verlatenheid, waarin zij sedert zoo vele jaren geleefd hadden, scheen hun de toezending van dezen pas eene soort van gunst. Lopoeloff deed hem bij zijne zaken van waarde achter slot, na hem zorgvuldig in een stuk linnen te hebben gewikkeld. Prascovia hield dit voor een goed teeken, en hoewel haar vader altijd weigerde, haar te laten gaan, schreef zij deze weigering alleen toe aan eene bijzondere bedoeling der Voorzienigheid, die haar uur van vertrek nog niet gekomen achtte.
Eindelijk zegepraalden hare standvastigheid en haar geloof

{==203==} {>>pagina-aanduiding<<}
over den tegenstand haars vaders. Hij zag zijne prascovia zonder eenige weifeling onder de hand van God.
‘Wat moet ik toch met dit kind?’ riep hij op het laatst uit, overwonnen door hare vurige beden: ‘men moet haar wel laten trekken!’
Prascovia, buiten zich zelve van blijdschap, wierp zich haren vader om den hals.
‘Wees verzekerd,’ zeide zij, hem overladende met liefkozingen, ‘dat gij u niet beklagen zult, mij verhoord te hebben; ik zal gaan, mijn vader! ja, ik zal gaan naar Petersburg; ik zal mij aan de voeten des Keizers werpen, en dezelfde Voorzienigheid, welke mij de gedachte heeft ingegeven en uw hart getroffen, zal eveneens dat van onzen monarch bewegen ter uwer gunst.’
De vader was daarvan zoo verzekerd niet, en de buren vonden dat hij groot ongelijk had met haar te laten vertrekken. In plaats van de onverschrokkene reizigster te ondersteunen, laakten zij de ouders. Twee van de armste en minst bekende ballingen alleen bemoedigden prascovia, en boden haar aan, de een dertig kopekken in koper (ongeveer f :-60), de ander een zilveren stuk van twintig kopekken. Prascovia weigerde hun offer, maar was er levendig door getroffen.
‘Wanneer de Voorzienigheid,’ sprak zij, ‘ooit door mij eenige gunst aan mijne ouders bewijst, dan hoop ik zult ook gij daarvan uw deel hebben.’
Den 8sten September kwamen deze twee menschen bij het krieken van den dag afscheid van haar nemen, en haar bij het vertrek hulp bieden. De eerste stralen schenen in de kamer.
‘Het uur is gekomen,’ zeide zij, ‘wij moeten scheiden.’
Zij ging zitten, zoo ook hare ouders en de twee vrienden, gelijk het gebruikelijk is bij de Russen in soortgelijke omstandigheden. Wanneer een vriend op eene lange reis uitgaat, zet de reiziger op het oogenblik van het laatst vaarwel zich neder; alle aanwezige personen moeten hem daarin navolgen; na eene minuut rustens, waarin men spreekt over het weder en onverschillige dingen, staat men op, en nu beginnen de tranen en de omhelzingen. Prascovia ontving op hare knieën den zegen harer ouders, en, zich moedig aan hunne armen ontscheurende, verliet zij voor altijd de hut, die haar

{==204==} {>>pagina-aanduiding<<}
sedert hare kindschheid tot gevangenis gediend had. De twee ballingen vergezelden haar de eerste werst. De vader en de moeder volgden haar langen tijd met hunne blikken, onbewegelijk in hunne huisdeur staande, en haar van ver nog een laatst vaarwel willende toebrengen; maar het jonge meisje zag niet meer om, en verdween welhaast in het verschiet.
Welk eene loopbaan opende zich voor haar! Vreeselijke woestijnen te doorwandelen; gevaren van alle soort te braveren; de gastvrijheid zelve was gevaarlijk voor eene persoon van haren leeftijd; geene kennis van den weg, dien zij volgen moest! Eens trof het, dat zij kiezen moest tusschen drie wegen. Zij waagde het den middelsten in te slaan, en gelukkig was deze de regte. Wanneer zij in een onbeduidend dorpje kwam, werd zij doorgaans wèl ontvangen door de bewoners van het eerste huis, waar zij om gastvrijheid vroeg; maar in grootere plaatsen had zij bijna altijd moeite om onder dak te komen; men zag haar aan voor eene onzedelijke landloopster.
Eens, toen zij eene der langste dagreizen, die zij nog gemaakt had, zoude eindigen, overviel haar een hevige storm. Een windhoos verbrak en sloeg voor hare oogen een boom ter neêr. De schrik deed haar eene toevlugt zoeken in een nabijzijnd bosch. Zij plaatste zich onder een denneboom, waar om heen hoog en digt kreupelhout, stond om zich te beschutten tegen het geweld van den wind. De storm duurde den geheelen nacht; het meisje bragt hem door in deze woestenij, aan de stroomen van regen blootgesteld, die niet voor den morgen ophielden. Toen de dag aanbrak, sleepte zij zich voort naar den weg, uitgeput van honger en koude, en al te zwak om hare reis te vervolgen. Bij geluk bood een voorbijtrekkende boer haar uit medelijden eene plaats aan op zijne kar, en zette haar af in het naaste dorp. Maar aldaar werd zij te slechter ontvangen, naar mate zij meer behoefte had aan bijstand. De wanorde in hare kleeding wekten verkeerde vermoedens op omtrent haar karakter en hare persoon. Intusschen, nadat zij eenige wreede beleedigingen had doorgestaan, en vooral nadat men haar had zien nedervallen op de trappen der kerk, en meer woorden met haar gewisseld had, verving een algemeen medelijden de verachting. Zij vervolgde hare reis tot den winter toe, zich langer of korter ophoudende

{==205==} {>>pagina-aanduiding<<}
in verschillende dorpen, naar mate de vermoeijenis haar daartoe noodzaakte. Zij beproefde het zich nuttig te maken met de huizen te vegen, of het linnen harer gastheeren te wasschen en te herstellen. Zij verhaalde evenwel hare geschiedenis niet vóór dat dat zij reeds ontvangen en gevestigd was in het huis. Immers zij had bemerkt, dat, wanneer zij zich terstond wilde bekend maken, men haar niet geloofde, en voor eene landloopster hield. Toch verzekerde zij, dat het ongeluk van afgewezen te worden, haar zelden was overgekomen, terwijl de goede behandelingen, die zij ondervonden had, ontelbaar waren.
Eens geloofde zij haar leven in gevaar, toen zij door een grijsaard en zijne vrouw, beide van een slecht voorkomen, in hunne isba of hoeve was opgenomen. Half gekleed op den oven slapende, volgens het gebruik des lands, kon zij hare oogen niet sluiten, en bemerkte dat haar huiswaard hare zakken betastte. Zij geloofde zich verloren te zijn. Doch na verloop van eenigen tijd hoorde zij hem en zijne vrouw slapen, en zoo sliep zij ook zelve in. Des morgens nam zij afscheid van de oude lieden, die haar beter behandeld hadden, dan zij des avonds denken kon, want toen zij op eenigen afstand van de hoeve haar geld overtelde, vond zij in hare beurs honderdtwintig kopekken, in plaats van de tachtig, die zij vroeger had.
Het jaargetijde vorderde. De sneeuw was in zoo groote menigte gevallen, dat de wegen voor voetgangers onbruikbaar waren. Het geluk wilde, dat een trein van sleden, die voorraad bragten naar Ekaterinenburg voor de Kerstfeesten, het dorp passeerde, waar prascovia zich bevond. De voerlieden gaven haar eene plaats. Doch in spijt der zorgen, welke deze goede lieden voor haar droegen, had zij groote moeite om het geweld der koude te verduren, daar zij slechts gewikkeld was in eene der stroomatten, waarmede men de waren bedekt had. Aan het einde van den vierden dag, toen de trein stil hield, had de verkleumde reizigster geene kracht meer om van de slede te stappen. Men bragt haar in de kharstma, eene afgelegen herberg, waar de paardenpost zijn station had. De voerlieden bemerkten, dat het arme meisje eene bevrozene wang had, en wreven haar daarom met sneeuw. Zij weigerden haar verder meê te nemen, wegens het groote gevaar, dat zij naar hun zeggen liep, door te reizen zonder pels in eene

{==206==} {>>pagina-aanduiding<<}
zoo vreeselijke koude. Prascovia weende bitter, vooruitziende dat zij niet weder eene zoo goede gelegenheid, noch zulke goede leidslieden vinden zou om haar verder te helpen. Deze menschen werden eindelijk bewogen door haren toestand. Elk droeg zijn aandeel bij om voor haar een schapen-pels te koopen; ongelukkig was er op die plaats geen te koop. In dit ongeval stelde een der jongste voerlieden een zeldzaam middel aan zijne makkers voor. ‘Laat ons,’ zeide hij, ‘onze pelzen beurt om beurt aan de jonge dochter leenen; of wel, zij kan den mijnen behouden, en dat wij elke werst elkander aflossen.’ Allen namen genoegen in dit voorstel. De reizigster, wèl gewikkeld in een pels, werd op eene slede geplaatst. De jonge man, die hem haar afgestaan had, bedekte zich met de mat, die haar vroeger tot mantel had gediend, daarop zette hij zich aan hare voeten, begon met alle magt te zingen, en opende den afmarsch. De verwisseling van pelzen geschiedde geregeld bij elken werstpaal, en de trein kwam zeer spoedig en zeer voorspoedig te Ekaterinenburg. Gedurende de geheele reis hield prascovia niet op God te bidden, dat de gezondheid harer leidslieden niet mogt lijden door hun goed werk.
Te Ekaterinenburg werd zij in huis genomen door eene dame, milin, die haar tot de lente toe bij zich behield, voor hare reeds zeer geschokte gezondheid zorgde, en haar leerde lezen en schrijven. Na voorzien te hebben in alle behoeften van de belangrijke reizigster, nam de weldadige dame voor haar eene plaats op een veerschip, en vertrouwde haar aan de hoede van een man, die zich om zijne zaken naar Nisjney Novogorod begaf. Ongelukkig werd deze man ziek, en was verpligt achter te blijven op den oever der Khama. Prascovia was nu weder aan zich zelve overgelaten, en beroofd van allen steun. Bijna was zij door een toeval verdronken, toen zij de Wolga in eene boot opvoer. Ofschoon van den dood verlost, vatte zij evenwel eene hevige verkoudheid, en hare gezondheid had op nieuw veel geleden.
Te Nisjney Novogorod aankomende, waar zij niemand kende, ontdekte zij tegenover de aanlegplaats, eene kerk en een nonnenklooster. Zij ging naar de kerk om hare gebeden te doen, zich voorstellende ergens in de stad een vriendelijk dak te zoeken. Maar toen zij uit de kerk kwam, en die groote stad om zich heen zag, gevoelde zij met alle kracht hare verlaten-
{==207==} {>>pagina-aanduiding<<}
hied te midden der menschen, en werd voor de eerste maal geheel ontmoedigd. De herinnering van haren vader, dien zij misschien nutteloos verlaten had, vervulde haar met spijt en schrik. Doch welhaast verweet zij zich zelve haar gebrek van vertrouwen op God, en ging de kerk weder binnen, waar zij door bemiddeling der deurwaarster, die de kerk sloot, eene toevlugt in het klooster verkreeg. Het verhaal van hare geschiedenis en hare vurige vroomheid wonnen haar de gunst der abdis en der geestelijke zusters, en daar hare gezondheid nog altijd lijdende was, hield men haar zoo lang, tot dat de opening der sledetogten haar toeliet met minder vermoeijenis te reizen.
Eerst in het midden van Februarij, 17 maanden na haar vertrek uit Siberië, kwam zij eindelijk in de hoofdstad. Zij trad haar binnen met evenveel moed en hoop, als zij gehad had den eersten dag harer reis.
Zij werd wel ontvangen door enkele personen, aan welke zij gerecommandeerd was; maar hoe veel tijd moest zij nog doorkwijnen, flaauw geholpen als zij werd door zorgelooze of vergeetachtige beschermers, die er altijd velen zijn in de groote steden! De goede en natuurlijke prascovia begreep niets van hetgeen zij om zich heen zag, en de wereld begreep haar niet. Zij deed poging op poging om een smeekschrift aan den Keizer te overhandigen. Zij dwaalde op de trappen en de antichambres, en werd overal verstooten als eene lastige. Zij werd zelfs het voorwerp van spot in de salon eener vorstin, aan welke men haar aanbevolen had. Doch niets schrikte haar af.
Mevrouw v..., de echtgenoot van den secretaris der Keizerinne-moeder, was de eerste, welke door het verhaal van prascovia zoo getroffen werd, dat zij terstond besloot te handelen ter gunste eener zoo moedige en bewonderenswaardige smeekeling.
Wanneer goede zielen elkander voor het eerst ontmoeten, dan maken zij geene kennis. Men kan zeggen, dat zij elkander herkennen als oude vrienden, die slechts gescheiden waren door den afstand of de ongelijkheid hunner toestanden.
Mijnheer v... deelde de gevoelens zijner vrouw; hij beloofde haar nog denzelfden dag over het Siberische meisje met Hare Majesteit te zullen spreken, en hield haar ten eten om terstond het antwoord te vernemen.

{==208==} {>>pagina-aanduiding<<}

De Keizerinne-moeder gaf bevel, dat men denzelfden avond ten zes ure prascovia voor haar brengen zou. Zonder iets te veranderen aan de eenvoudige kleeding van het meisje, besteedde men toch eenige zorgen aan haar toilet, en Mijnheer v... geleidde haar ten hove. Toen zij het keizerlijk paleis naderde, dacht zij aan haren vader, die haar den toegang zoo uiterst moeijelijk had afgeschilderd. ‘Indien hij mij nu eens zag!...’ zeide zij aan haren leidsman: ‘mijn God, voltooi uw werk!’
De Keizerinne-moeder ontving haar met goedheid; zij wilde van haar zelve in bijzonderheden hare geschiedenis hooren. Zij prees hare kinderhefde, en voorzag terstond in hare eerste behoeften. Eenige dagen later stelde zij zelve haar voor aan den Keizer en de Keizerin. Prascovia verkreeg een jaargeld, en er werd last gegeven om het proces van haren vader te herzien.
De jonge Siberische werd eerlang het voorwerp eener algemeene opmerkzaamheid, ja, ook eener algemeene nieuwsgierigheid. Elk wilde haar zien, en ten minste eenig blijk zijner belangstelling en welwillendheid geven. Echter veroorzaakte de gunst des publieks haar nooit den minsten zweem van ijdelheid.
Terwijl men toebereidselen maakte tot den terugkeer van haren vader, vergat prascovia de beide ballingen niet, die bij haar vertrek van Isjim haar hadden aangeboden hun geld met haar te deelen. Toen de beslissende ukase, welke de vrijlating van haren vader beval, naar Siberië gezonden werd, gelastte Zijne Majesteit den Minister, die deze gelukkige tijding aan prascovia mededeelen moest, haar tevens af te vragen, of zij niets verlangde voor zich zelve. Zij antwoordde, dat, indien de Keizer haar nog eene genade wilde bewijzen, zij hem smeekte dezelfde gunst te schenken aan twee ongelukkige medgezellen van hare ouders. Haar verlangen werd vervuld, en het bevel tot hunne terugroeping vertrok te gelijk met dat van haren vader.
Toen zij te Nisjney Novogorod uit het schip aan wal gegaan was, en de kerk binnen getreden, had zij door het rasterwerk het gezang der nonnen gehoord, die hare avondgebeden verrigtten, en zij had deze omstandigheid als een goed voorteeken beschouwd. ‘Wanneer God mijne wenschen vervult, had zij bij zich zelve gezegd, ‘dan zal ik ook met den

{==209==} {>>pagina-aanduiding<<}
sluijer bekleed zijn, en mij eeniglijk bezig houden met het danken der Voorzienigheid wegens hare gunst.’
Nu, terwijl zij al wat zij verlangde verkregen had, dacht zij welhaast aan de vervulling harer stille gelofte. Na eene bedevaart naar Kiew, kwam zij terug te Nisjney-Novogorod. Aldaar gekomen wierp zij zich voor de voeten der abdis, die zich aan de poort van het klooster met alle hare nonnen bevond om haar te ontvangen.
‘Heeft men nog geene tijdingen van mijn vader?’ vroeg zij terstond.
‘Kom, mijn kind,’ zeide de abdis, ‘wij hebben er goede; ik zal ze u zoo terstond in mijne kamer overgeven.’
Zij geleidde haar de lange kloostergangen door, zonder iets er bij te voegen. Eindelijk eene kamer openende stelde zij prascovia voor haren vader en hare moeder, voor welke men insgelijks hare aankomst verborgen had. In het eerste oogenblik van verrassing, toen zij hare geliefde dochter in geestelijk gewaad zagen, vielen zij voor haar op de knieën, beurtelings overweldigd door een gevoel van erkentelijkheid en droefheid. Prascovia gaf een gil van smart, en zich mede op de knieën werpende, zeide zij; ‘Wat doet gij toch, mijn vader? Het is God alleen, die alles gedaan heeft.’
De teederste omhelzingen volgden op deze uitstorting van vroom gevoel, maar de moeder weende bitter op het gezigt van den sluijer harer dochter. ‘Wat helpt ons nu die zoo lang begeerde vrijheid?’ zeide zij. ‘Al de voorspoed van ons kind moest dan alleen daarop uitloopen, dat zij voor altijd uit onze armen werd gescheurd! Ach, waren wij nog maar met haar in Siberië!’
Die arme moeder! Zij zag hare dochter niet meer sedert deze hare gelofte had uitgesproken, niet lang na deze ontmoeting. Prascovia, al meer en meer lijdende, kon het klimaat van Nisjney-Novogorod niet verdragen, en stierf in het klooster van het andere Novogorod, waarheen men haar vervoerd had, en waar naauwlettende zorgen haar leven nog verlengden tot den 8sten December 1809.





{==210==} {>>pagina-aanduiding<<}

Het Ngami-meer (*).

Bij den aanvang dezer eeuw vermoedde men het bestaan van een groot meer in het midden van Zuid-Afrika; maar dit meer is nog langen tijd een geheim geweest. Bestond het of bestond het niet? Menigmalen deed men zich deze vraag. Reizigers en jagers besteedden vruchteloos hun geld en tijd om dit groote vraagstuk op te lossen.
Men verklaart de geringe vrucht der eerste nasporingen uit het woeste en ongastvrije land, 't welk, onder den naam van Kalahari, zich wijd uitstrekte tusschen het veronderstelde meer en de reizigers. Maar op het einde van 1849, toen men reeds alle hoop begon te verliezen om den doortogt door dien vreeselijken slagboom te vermeesteren, werd het doel getroffen door de volhardende inspanningen der Heeren oswell, livingston en murray, en het bestaan van een prachtig zoet-water-meer in het hart van Zuid-Afrika is thans niet meer een aardrijkskundige mythe.
Deze zwaarwigtige en belangwekkende ontdekking opende een nieuw veld voor de nasporingen van den aardrijks- en den natuurkundige, en gaf een nieuwen prikkel aan den ondernemenden en speeulerenden geest der Zuid-Afrikaansche kolonisten. Het meer werd hun voorgesteld als een onmetelijke waterkom, bevolkt door visschen en rivierpaarden, te midden

{==211==} {>>pagina-aanduiding<<}
eener landstreek, wier plantengroei verbazend was, en waar de olifanten en alle soorten van groot en klein wild in grooten overvloed voorhanden waren. De verbeelding hield zich reeds druk bezig met het uitwerken van dit bekoorlijk landschaps-idée. Het werd tijd om het te zien en te beschrijven zoo als het is.
De benamingen van het meer Ngami zijn verschillend en meer of minder ontleend aan zijne gedaante of zijne natuur. De inboorlingen geven het den naam Inghâbé (de giraffe); noka ea Botlêtle (meer van Botletle); noka ea Mokorôn (meer der vaartuigen); en eindelijk Ngami of de wateren. Onder dezen naam hebben de Europeanen er het meest van hooren spreken; ik zal daarom ook dien naam gebruiken in deze mijne beschrijving.
Toen ik dit meer voor de eerste maal zag, werd ik te leur gesteld ten aanzien zijner schoonheid. Niet te min is het ontegenzeggelijk eene zeer schoone waterkom; maar men vergroot eenigzins zijne uitgestrektheid, daar men het, althans in het eerst, eene lengte gaf van 100 Eng. mijlen op 15 of 16 breedte. Hoe moeten wij deze valsche raming verklaren? Vooreerst deed niemand, die eerst van het meer sprak, den geheelen omtogt langs den oever; vervolgens zijn zijne oevers, behalve ten Zuiden en Westen, laag en zandig, en kunnen naauwelijks verkend worden in eene nevelachtige lucht; eindelijk ben ik geneigd te gelooven, dat verscheidene reizigers de lengte voor de breedte genomen hebben: want tooly verhaalt ons, dat ‘de reizigers met wellust het gezigt genoten, dat de schoone rivier en het meer, 't welk zich naar het Noorden en het Westen in de kimmen verloor, hun boden.’ Ook de Heer frederick green, die het meer zeer kort na de ontdekking bezocht, verhaalt aldus den indruk, dien hij er van ontving. ‘Des morgens na onze aankomst in de stad Batavane stegen wij te paard om het meer te bezoeken. Van den zuidelijken oever konden wij op tien of twaalf (Eng.) mijlen afstand de tegen over liggende kust zien, maar van den West-kant kon men zelfs met behulp van een goeden verrekijker geen spoor van land ontdekken; het water formeerde den gezigteinder. Gedurende mijne tweede reis bespeurde ik echter, dat wij ons bedrogen hadden, en dat men altijd den tegenover liggenden

{==212==} {>>pagina-aanduiding<<}
oever onderscheiden kan. Wij hadden het meer in de lengte gezien en niet in de breedte.’
Het Ngami-meer heeft ongeveer 60 of 70 geogr. mijlen (80 à 95 Holl. uren gaans) in den omtrek. Het is zeer lang en is daarom in de breedte nergens uitgestrekter dan 9 (Eng.) mijlen en krimpt op de smalste plaatsen tot 7 mijlen breedte in. Zijne gedaante is naauw in het midden en breidt zich naar de einden wat meer uit, zoodat de eerste berigten van de inboorlingen, die ons den vorm beschreven als overeenkomende met onze brillen, wel naauwkeurig waren. De Noordkust van het Ngami-meer is laag en zandig, zonder boom of struiken, men ontdekt er zelfs geen spoor van plantengroei, tenzij op eene halve en somtijds op eene mijl afstands. Achter deze vreeselijke woestijn en bijna geheel rondom het meer is het land met geboomte begroeid. Ik heb er alle Zuid-Afrikaansche soorten van acacia's gezien; de damara of ‘vader-boom,’ verscheidene boomen met wilde vruchten, en van tijd tot tijd een baobab, die zijn verheven kruin vol majesteit uitstak, ver boven de andere reuzen van het woud. De Zuidkust van het meer was aanmerkelijk rijzende, maar zoo zeer begroeid van riet en biezen, dat men er van het water niet aan land kon komen, dan langs de wegen, welke de beesten der inlanders gebaand hebben. De Westkust verheft zich ook eenigzins, hoewel het water aldaar niet zeer diep is; het wordt dieper naar het Oosten.
Het Ngami-meer heeft in verschillende tijdperken groote veranderingen moeten ondergaan. De inboorlingen hebben mij dikwijls plaatsen getoond, die thans bedekt zijn met frisch groen en waar zij voorheen het rivierpaard met hunne lansen geveld hadden. Even zeer kan men duidelijk bespeuren, dat het meer kleinere afmetingen heeft moeten hebben, dan thans, want overal ontmoet men in het water wortelvaste, maar bedolvene boomstammen. Ik geloof, dat men dit een en ander niet moet toeschrijven aan eene plotselijke ophooging of verlaging van den bodem, maar veeleer daaraan, dat bij den oorsprong, toen het meer zijne tegenwoordige grootte had, eene plotselijke en buitengewone overstrooming in zijn bekken eene menigte water heeft gestort, dat niet spoedig genoeg kon afstroomen of verzwolgen worden, wegens de effenheid van den

{==213==} {>>pagina-aanduiding<<}
bodem, en daarom lang genoeg de landen bedekte om het groeijend rijk te verstoren.
In den tijd, toen men het meer niet anders kende, dan uit de onzekere geruchten, spraken de inboorlingen figuurlijk, dat zijne wateren zich dagelijks terug trokken om te gaan weiden. Ik ben allezins geneigd om te gelooven, dat zij hiermede zinspeelden op een eigenaardig verschijnsel, hetwelk ik gedurende onze scheepvaart op het meer dikwijls heb opgemerkt en toen aan den wind toeschreef, maar nu veeleer houd voor een gevolg van de aantrekking der maan.
Toen wij het meer in kano's rond voeren, hadden wij de gewoonte om elken avond te landen ten einde op vasten bodem te bivouackeren, en wij droegen altijd zorg om de voorwerpen onzer bagage, die de meeste waarde hadden, te lossen. Men sleepte dan de kano's op den vasten grond, zoo ver als de geringe diepte van het water toeliet, en men liet ze staan op ongeveer 200 Ned. ellen van den oever. Op de aanmerkingen die ik mijne bootslieden maakte, omdat zij niet beter de kleine vloot verzekerden of vastlegden, antwoordden zij, dat het wel nutteloos zijn zou nog meer voorzorgen te nemen, naardien het water, dat reeds begonnen was te dalen, onze kano's welhaast op het drooge zand zou laten zitten. In 't eerst betwijfelde ik de zaak, doch liet hun toe te handelen, zoo als zij dachten best te zijn. Des nachts ging de wind, die den ganschen dag doorgewaaid had, liggen, en des morgens bleek het, hoe juist mijne bootslieden hadden vooruit gezien. De kano's waren even ver van het water, als zij des avonds te voren van het land verwijderd waren.
Zoodra de wind ophield, begon het water weder langzaam te klimmen. Om negen uur des morgens had het zijne gewone hoogte en de kano's dreven weder op de baren, zonder eenige inspanning van onze zijde.
Het meer wordt aan zijn uiterst Noord-West-einde gevoed door de Teoge, eene rivier, die evenwel nooit meer dan 40 Ned. ellen breedte heeft; maar zij is diep, en wanneer zij gezwollen is bevat zij eene groote massa water. Zij treedt gemeenlijk in de maanden Junij, Julij en Augustus buiten hare oevers en somtijds gedurende nog langer tijd. Haar bron is onbekend, maar wordt verondersteld zeer ver afgelegen te zijn. Deze bevindt zich ongetwijfeld op het groote plateau, van waar

{==214==} {>>pagina-aanduiding<<}
de Coanza en andere wijde waterstroomen afloopen. De Teoge stroomt van het Noordwesten, maar slingert met zulke bogten, dat ik haar opvarende en gemiddeld twee en een vierde (Eng.) mijl per uur makende, niet te min in 13 dagen vaart naauwelijks één breedtegraad ten Noorden van het meer gewonnen had (15 geogr. mijlen, 20 uren gaans regten afstand Noord en Zuid). Dat gedeelte der rivier, hetwelk ik onderzocht heb, was met booten en kano's bevaarbaar, want voor zoo ver ik mij herinner, vond ik slechts op drie plaatsen minder dan vijf voet water en over 't algemeen was de diepte voldoende. Ik moet er echter bijvoegen, dat de wateren op het hoogst waren.
Hoewel het door mij bezochte gedeelte van den loop de Teoge naauw was, verzekerde men mij, dat hij nader bij zijne bron aanmerkelijk breeder was (eene eigenaardigheid, die zich in de Afrikaansche aardrijkskunde vaak herhaalt), en dat, gedurende zijne menigvuldige overstroomingen, de landen, welke hij daar bespoelt, op een onmetelijk meer gelijken, bedekt met biezen en rietbosschen, in wier midden zich kleine eilandjes met boomen en kreupelhout verheffen.
Aan zijn uiterst West-einde loopt het Ngami-meer in de Zouga uit. Deze schoone en prachtige rivier heeft bij de stad Batavane, waar zij haren oorsprong uit het meer neemt, 200 Ned. ellen breedte. Haar loop is zoo zacht, dat haar water schijnt stil te staan, en men haar niet kan zien stroomen. De inboorlingen verzekeren zelfs, wat hoogst merkwaardig zou zijn, indien het zich bevestigde, dat de Zouga op zeker tijdstip des jaars het meer voedt, derwaarts teruggestuwd door een arm van den Teoge, die zich beneden het meer in den Zouga werpt, zoodat deze laatste rivier alsdan zijne wateren niet alleen van het Noord-Westen, maar ook van het Oosten in het meer zou storten, wat mij volstrekt niet ongeloofelijk voorkomt, wegens de zeer onvolkomene ontwikkeling der waterloopen in deze gewesten.
Van het Ngami-meer ‘loopt de Zouga omstreeks eene maand reizens naar het Oosten;’ dát beduidt, dat hij ongeveer 300 (Eng.) mijlen, daaronder begrepen al zijne kronkels, aflegt; vervolgens verliest hij zich in een uitgestrekt moeras, of liever eene zandige ondiepte, die men somtijds ‘het groote Riet-meer’ noemt, want zij heeft het voorkomen van

{==215==} {>>pagina-aanduiding<<}
eene biezen- of rieten-zee, waarin zich gedurende de hitte des dags ontelbare troepen buffels verschuilen.
Twintig mijlen voordat de Zouga zijnen loop besluit, vormt hij een meer van bijna drie (Eng.) mijlen breedte en 12 à 15 lengte. Wanneer het jaarsaizoen zeer droog is, dan zegt men, dat deze rivier niets meer is dan eene reeks van kleine water- en modderpoelen, wier zamenhang wordt afgebroken door zandige plekken. Zoo ver zijn loop reikt is het groeijend rijk afwisselend en overvloedig. Het landschap is zelfs in sommige oorden betooverend. Somtijds zijn de oevers tot aan den rand van het water bezoomd met prachtige en forsch-gekruinde boomen, onder welke de baobab de meeste aandacht wekt, daar zijn stam wel vaak een omvang bereikt van 60 of 70 voet. De Heer livingston spreekt over den Zouga op gelijke wijze in een brief aan een vriend: ‘Nooit hadden wij schooner stroom gezien, behalve misschien de Clyde in Schotland, aan sommige plaatsen. Hoe meer wij den stroom opreisden, hoe breeder de rivier werd. Dikwijls heeft zij eene breedte van 100 meters (Ned. ellen) tusschen de rietbosschen, die in hare ondiepte groeijen. Tot hare zeldzaamste eigenaardigheden behooren hare geregelde watergetijden. Sedert onze aankomst is zij drie voet gerezen, hoewel het nog het drooge saizoen is, en dat de regen hiervan de oorzaak niet is wordt bewezen door de helderheid van het water. Het wordt al helderder en smakelijker, hoe meer de stroom de plaats nadert, waar de Zouga den Tamakle opneemt, eene bijrivier, die haar alleen dezen geregelden aanwas verschaft. De inboorlingen geven aan dit verschijnsel der getijden deze uitlegging: ‘Een magtig opperhoofd in het Noorden, mazzekiva geheeten, werpt jaarlijks in de rivier een mensch, dien hij gedood heeft, en daaruit ontstaat de vermeerdering van het water.’
Voor ik mijne opmerkingen over de toevoeren van het meer besluit, wil ik de aandacht van den lezer wekken op een punt, dat misschien het meest afdoende is om in deze oorden den handel en de beschaving te vestigen. Twee dagreizen Westwaarts van den Teoge moeten volgens het verhaal der inboorlingen twee rivieren worden gevonden. De eene is een kleine arm van den Teoge, die, na de woestijn doorkruist te hebben ook nagenoeg twee dagreizen ver, zich in een moe-
{==216==} {>>pagina-aanduiding<<}
ras verliest. De tweede verdient echter veel meer onze opmerking. Zij is breed en diep, hoewel nabij hare bron slechts op geregelde tijden. Maar zij wordt, als vele stroomen in Afrika, gevoed door bronnen die haar een altijd durenden gang verschaffen. Op sommige tijden wordt zij een prachtige vloed, die statig vele negervolken bespoelt en zich eindelijk in de zee werpt. In 't eerst hoorden wij dit berigt van een troep Grikwa's, die in deze rigting reisden om olifanten te zoeken. Hun verhaal werd later bevestigd bij onderscheidene gelegenheden. Toen wij Ovambo bezochten, deden wij onderzoek naar een nooit ophoudenden waterloop, en zonder eenige aarzeling deelde men ons mede, dat er op vier of vijf dagreizen van daar eene rivier bestond, met name Cumené, maar die niet te vergelijken was met eene andere, de Mukuru-Mukovanja, ontspringende in het land Oraljana (het land der Betsjoeanen) en die de Cumené als bijrivier opneemt. Ook de Berg-Damaras bevestigen deze belangrijke berigten.
Bij eene andere gelegenheid, toen de Heer gulton en ik ons maar acht of tien dagreizen van het meer bevonden, en wegens de buitengewone droogte genoodzaakt waren terug te keeren, vernamen wij van de Bosjesmannen, dat wij ten Noorden eene breede rivier zouden vinden, die uit het land der Betsjoeanen liep en naar het Westen stroomde. Zij voegden er bij, dat eene andere veel kleinere rivier dezelfde rigting nam, maar zich welhaast of in moerassen of in zandige ondiepten verloor.
Aldus, wanneer ten minste deze stroom geene bijrivier is van den Teoge, stemmen beide berigten geheel en al zamen. Ik ben dan ook zoo zeker overtuigd van het bestaan eener groote en welligt zeer ver bevaarbare rivier, dat ik niet geaarzeld heb haar op mijne kaart te teekenen. Aangenomen dan, dat, volgens het verhaal der Grikwa's, waarvan ik boven gesproken heb, de Teoge en de Mukuru-Mukovanja evenwijdig stroomen, hoewel in tegenovergestelde rigtingen, en op een afstand van drie dagreizen, dan heeft men toch in het hart van deze ontdekte landen een bevaarbaren weg, die verscheidene honderd mijlen lang is, en wiens nut om naar het zeestrand de voortbrengsels van een rijk en vruchtbaar land af te voeren, onwedersprekelijk is.
Eene groote verscheidenheid van dieren bezoeken de oevers

{==217==} {>>pagina-aanduiding<<}
van het meer, bijzonder waar de rivieren er in uitloopen. Men ziet er olifanten, rhinocerossen, buffels, giraffes, koedoes, pallah's en alle soorten van groot en klein wild. Twee nieuwe soorten van antilopen trokken mijne opmerkzaamheid; de nakong en de leché, van welke ik niet weet of zij wel bij de natuuronderzoekers bekend en juist beschreven zijn. De otters doorzwemmen de wateren van het meer en de rivieren in alle rigtingen. Zij schenen mij toe van dezelfde soort te zijn als de onze, maar hunne kleur is zeer onderscheiden; hun pels is schoon en zeer gezocht.
Indien echter de viervoetige dieren in grobten getale de boorden van het Ngami-meer verlevendigen, de klasse der vogels is er in niet minderen overvloed vertegen woordigd. Gedurende mijne eerste reis in het land der Damara's bragt ik eene zoo volledige collectie van vogels en insecten bijeen, dat ik meende niets nieuws of belangrijks meer te zullen vinden. Maar hier opent zich voor den natuurvorscher waarlijk een veld zonder grenzen en nog schier geheel ondoorzocht. De watervogels zijn er bovenal in tallooze verscheidenheden. Een vriend, die het meer bezocht heeft, verzekert mij, dat hij meer dan achttien nieuwe soorten van eenden en ganzen had gedood. Eene dezer laatste was niet grooter dan onze kruipeendjes, maar droeg een prachtig veder-kleed. De reigers en de waterhoenders wedijveren in getal en schoonheid met de zwemvogels. Op een togt langs den Teoge doodde ik meer dan tien verschillende soorten van reigers, en buitendien nog eenige verscheidenheden van ooijevaars en kraanvogels.
Het meer en zijne bijrivieren zijn vol van krokodillen. In het koude saizoen verschuilen zij zich in de diepten, waar zij in eene soort van ongevoeligheid dien tijd doorbrengen; doch zoodra de warmte wederkeert, keeren zij ook weer tot het leven terug, en men ziet hen zich volkomen onbewegelijk in de zon bakeren. Wanneer zij verrast worden, veinzen zij te slapen, maar zoodra men op hen mikt of de minste beweging naar hen maakt, werpen zij zich pijlsnel in het water. Men zegt, dat zij eene reusachtige grootte kunnen verkrijgen, maar ik heb hier nooit langere gezien, dan van 15 of 16 voet. Nogtans werd mij verzekerd, dat er twee maal zoo lange zijn.
De krokodil voedt zich met zoogdieren, die hij in hinderlaag afwacht, wanneer zij hun dorst gaan lesschen. Men ver-
{==218==} {>>pagina-aanduiding<<}
haalt, dat hij nooit zijne prooi verslindt, dan wanneer zij begint te rotten. Dit strijdt echter tegen de gulzigheid en het geheele verteringsstelsel van den krokodil, en verdient derhalve geen geloof.
Gelijk men wel denken kan, lokt de moerassige natuur van het meer vele slangen; maar ofschoon zij wel eens eene ontzaggelijke grootte verkrijgen, zijn zij weinig gevaarlijk, en worden gemakkelijk eene prooi der inboorlingen, die ze met graagte eten. Ik heb zelfs nooit grootere gezien, dan van zeven tot acht voet lang, maar ik heb slangenvellen gekocht die wel drie maal zoo lang waren. De Boschjesmannen zeiden mij, dat zij de slangen dikwijls slapende en haren maaltijd verterende verrasten, en dat dan een enkele slag van een goeden knuppel, op den kop toegebragt, voldoende was om ze te dooden. Deze slangen voeden zich voornamelijk met vogels en kleine zoogdieren.
De visschen vormen geene minder talrijke afdeeling van dieren in het meer en zijne wateren, maar mijn verblijf aldaar was te kort om stellige inlichtingen hieromtrent te verkrijgen. Ik zag en at talrijke verscheidenheden van visschen, wier smaak zeer aangenaam was. Maar die, welke ik mij herinner, kwamen overeen met onze noordelijke soorten, namelijk eene soort van baars en twee of drie van kwab-alen.
(Revue Britannique, uit de reis van ch.j. anderson naar het meer Ngami en in Zuid-Afrika.)




Herinneringen uit den tijd, dat ik nog gouverneur was.

Een verhaal van Oom Adam (Dr. C.A. Wetterbergh).

Uit het Zweedsch; door C. Eykman.

(Slot van bl. 200.)

Mijne tweede betrekking.

Ik was, toen ik weder aan de akademie kwam, in alle opzigten een rijk man. Ik had een goeden spaarpot en bovendien zeer fraaije geschenken in zilver en andere. Gelukkiger konde men niet zijn. Het duurde echter niet lang of ik was op dezelfde hoogte als vroeger.

{==219==} {>>pagina-aanduiding<<}

Mijne moeder, de eenige aan wie ik toebehoorde en die mij toebehoorde, woonde op een klein van den hemman (*) afgezonderd gedeelte; want mijn vader was comminister geweest (†). Het begon eene kwestie te worden of dit wettig was, en de nieuwe vruchtgebruiker van deze bosta̋lle (§) wilde eene ronde som hebben om de oude vrouw te laten wonen. Het gevolg was eene jeremiade op vier digt geschreven bladzijden van mijne moeder, die in hare armoede meende, dat haar zoon, de kandidaat, alles had, wat hij maar wilde. Ik kwam in een moeijelijken strijd - zond ik geld, dan gingen mijn geheele kapitaal en eenige jaren mijns levens weg - gaf ik niets, dan was mijne moeder zonder dak. Zeide ik ja, dan handelde ik dom; zeide ik neen, dan handelde ik laag. Als men tusschen deze twee zaken te kiezen heeft, dan is het altijd het verstandigste zich dom te gedragen, want laag te handelen is waarlijk het onverstandigste, dat men doen kan. Ik liet naar een en ander onderzoek doen; want ik had geen grooten lust in zulk een slecht weder op reis te gaan, en nam de noodige maatregelen, ten gevolge waarvan mijne moeder voor het vervolg niet meer bedrogen kon worden en zond mijn schat. Mij dunkt, dat ik mij geheel verligt
gevoelde toen de brief goed en wel op den post was, en zonder ter regter noch ter linkerzijde om te zien, ging ik naar professor ekeberg - klopte aan en trad binnen. De ernstige man lag op den grond en hielp zijn jongsten zoon, een tol opzetten. ‘Wees welkom, alexis!’ zeide hij, ‘geneer u niet, ga zitten.’ De professor stond op, zette zijn zoon op een stoel neder en zeide:
‘Nu, wat is er aan de hand? - Ik kan niet zeggen, dat gij er juist vrolijk uitziet.’
‘Om u de waarheid te zeggen - ik heb weder eene conditie noodig.’
‘Zoo - ja, men verkrijgt op deze wijze menschenkennis -
{==220==} {>>pagina-aanduiding<<}
het is eene ervaringstudie, die men niet uit de boeken halen kan. Dus wilt gij eene conditie hebben?’
‘Ja.’
‘Kom - gij zult een goed salaris willen hebben - en dat zult gij hebben - ofschoon de zaak niet van mij, maar van professor ljungqvist afhangt - hij vroeg mij eenige dagen geleden naar een geschikt persoon voor gouverneur bij een brukspatron (*) - - ik herinner mij niet meer hoe zijn naam is - patroon... enfin, gij moet de betrekking aanvaarden op den gewonen tijd dat de dienstboden verhuizen, den 24sten October, wij hebben nu September - komt goed - gij zijt goed geëquipeerd, alles in orde?’
‘Ja.’
‘Maar zeg eens, hebt gij niets overgehouden van Tra̋ska̋lla?’
‘Ja.’
‘En gij kunt goed huishouden, hoop ik.’
‘O, ja.’
‘Als gij zelf niet kunt huishouden of met geld en dergelijke omgaan, dan moet gij maar spoedig trouwen. - Mijne vrouw bezorgt dat alles; ik weet niet of ik geld heb dan niet - dit is het gemakkelijkste. Zie, zij zorgt voor alles - hm, daar zijn een paar nieuwe laarzen, die zij mij verschaft heeft - ik wist wel dat het mij koud aan de voeten was; maar niet dat de zolen van de oude stuk waren, dus de oorzaak - de oorzaak, daaraan dacht ik niet. Neen, doe zoo als ik, neem eene vrouw, die in uwe plaats denkt, die u als een kind verzorgt - dat is het gemakkelijkste.’
Ik kon niet nalaten te glimlagchen om den eenvoudigen man, die wezentlijk in het maatschappelijk leven zich zeer links gedroeg en zich volstrekt niet redden kon als hij niet door zijne echtgenoot geholpen werd.
‘Ik moet naar het consistorium,’ zeide hij, ‘gij zult mij niet kwalijk nemen, dat ik mij gaauw aankleed - terwijl gij hier zit?’
‘Volstrekt niet.’
‘Hei daar! (op den vloer stampende), zoo - zoo - 't ziet

{==221==} {>>pagina-aanduiding<<}
er mooi uit - ze hooren mij in de keuken niet eens (weder stampende).’ - Eene meid kwam haastig de trappen op.
‘Zal dan die oordeelsbazuin nooit tot uwe ooren doordringen?’
‘Professor!’
‘Zeg - is mijne vrouw t'huis?’
‘Ja, professor.’
‘Gelukkig - zeg haar, dat ik geene das heb.’
‘Die ligt daar op de tafel.’
‘Hm - nu, verzoek haar dan een oogenblik boven te komen.’
De vrouw van den professor kwam. - Er was iets vrolijks en tevens bedaards in haar geheele uiterlijk. - ‘Nu,’ zeide zij, na mij gegroet te hebben - ‘wat wilt gij?’
‘Zijt gij daar, hedda! kom dat is goed, hm - ik moet naar het consistorium.’
‘Ja, het is de gewone dag.’
‘Neen, het is niet de gewone dag; want wij moeten ons aandeel betalen voor het standbeeld van den vorigen kanselier - zijne excellentie - hoeveel was het ook weêr? drie en dertig zestig, zeide de pedel - lieve, doe het geld in mijn zak, anders vergeet ik het.’
‘Gij hebt het immers in uw bureau.’
‘Och!’ begon de professor op jammerenden toon - ‘denkt gij dat ik, die mij nog kleeden moet, tijd heb, om geld te tellen? - zestig - neen, drie en dertig zestig - of het rijksof banko geld was, heb ik niet gevraagd.’
De goede vrouw glimlachte en zeide, als om mij eene opheldering te geven:
‘Mijn man heeft ook zooveel aan het hoofd.’
‘Lieve hedda!’ viel de professor in, die nu de das omkreeg - ‘lieve, doe den knoop hier - piet laat mij met rust - zie nu eens, daar zit hij op mijn rok.’
‘Hartelijk dank, lieve vrouw! zie zoo, neem piet met u mede - zoo, nu is er niets meer te doen - ik moet met mijnheer spreken, die hier zit te wachten op antwoord aangaande - neen, wacht eens, hedda! - aangaande eene nieuwe conditie. - Mij dunkt, dat die van ljungqvist wel goed voor hem zijn zoude - wat dunkt u?’
‘Daarin kan ik niet raden - ik heb nooit noch over eene conditie noch over iets anders hooren spreken, mijn beste!’
‘O ja! nu herinner ik mij, dat gij er niet bij waart, toen

{==222==} {>>pagina-aanduiding<<}
ljungqvist bij mij was. Zie zoo, nu ben ik klaar,’ sprak eindelijk de professor en ging heen.
Er zijn menschen, die eene hooge vlugt op het gebied der gedachten nemen, maar die zich onmogelijk in zaken, die het dagelijksch leven betreffen, redden kunnen. - Er zijn zwaluwen, die van de poollanden naar de tropische gewesten vliegen, die zelfs het sterkst van allen vliegen - maar die geene el ver springen kunnen op het grasveld gelijk eene musch.

Een huwelijk uit liefde.

‘Zeer aangenaam,’ sprak de brukspatroon socius - dit was mijn nieuwe meester - nadat ik sinds veertien dagen in het bergwerk van Gyllebo, in mijne nieuwe conditie, geweest was. ‘Regt aangenaam, een man van studie in huis te hebben. Nu moet ik u zeggen, dat ik altijd smaak in boeken gehad heb - en zeer bevattelijk was - want zie, ik heb een speculatief hoofd - gij kunt er op aan, dat men mij in mijne jeugd vlugge piet noemde, en mijn peetoom, de kamerheer en ridder van de koninklijke noordstar-orde, en van die van st. jan van Jerusalem, graaf stjerneros - noemde mij kleine pierre. - “Pierre is niet dom,” zeide kamerheer zaliger, en gaf mij lekkers; want dit gaf hij altijd aan de kinderen. Mijn vader was inspecteur op Arpinge, gij weet misschien waar dit ligt?’
‘Neen, dat weet ik niet.’
‘Dat doet er ook niet toe, maar het is een fiksch landgoed; alleen is de grond wat hard, maar in gelijkmatige jaren - ik meen als het niet te veel regent, noch te veel droogt - dan werpt het goede winsten af. Gij hebt ons nu allen gezien - mij - natuurlijk, die heer des huizes ben, - mijn vrouwtje - zij is van eene zeer respectabele familie - mijne schoonmoeder - mijne beide schoonzusters - mijn zwager, welken gij onderwijzen zult.’
‘Het is zeer merkwaardig, dat ik - ik, die sinds mijne jongensjaren haast altijd praktisch ben werkzaam geweest, toch een en ander uitvind, dat voor het land nuttig kan wezen. Zoo onder anderen - hebt gij verstand van tegels?’
‘Neen, niet bijzonder.’
‘Dit is inderdaad iets zeer gewigtigs - eene uitvinding,

{==223==} {>>pagina-aanduiding<<}
die den prijs der tegels aanmerkelijk zal doen dalen, en welke maakt, dat men over vijftig jaar geene andere dan steenen huizen in Zweden hebben zal. Morgen gaat gij mede naar Trångskalla, alwaar wij, landeigenaars, in het kanton, eene vergadering uitgeschreven hebben, ter voorbereiding voor de vergadering van den landbouw. Mijn vriend, de dikke knottersten heeft eenen kunstigen ploeg uitgevonden - een ploeg, die tegelijk ploegt, egt en rolt - eene belangrijke uitvinding, als het slechts mogelijk ware, dien door het volk ingevoerd te krijgen - want hij verdrijft het onkruid totaal. Wij allen grondeigenaars moeten er heen - er zullen premiën voor ossen en andere beesten uitgedeeld, voorlezingen gehouden worden - ik zal er ook eene doen; kunt gij wel begrijpen waarover?’
‘Ja, over de tegels.’
‘Juist! over de tegels - en waarvan?
‘Van klei zeker.’
‘Ja, daarin zit juist het fijne van de zaak. Ik heb het middel uitgevonden om tegels van zure klei te maken, - de oogen van den mijnbezitter glinsterden van vreugde - van zure klei! hoort gij het wel! Maar spreek er geen woord van - want de dames - zij hebben geen verstand van onze zaken. - St, ik hoor mijne schoonmoeder in den gang hoesten.’
Mevrouw klementson kwam binnen. Het was een klein vrouwtje, ongeveer van dezelfde jaren als haar schoonzoon, de brukspatroon, en eene van degenen, die, zoo als men zegt, oogen in het hoofd hebben. - Een scherpe, dunne neus kliefde de lucht om eenen weg te banen voor een hoekig gelaat met dunne lippen, lange kin met eene wrat daarop.
‘Ja, gij zit daar maar, socius!’ zeide zij.
‘Lieve schoonzoon, uwe arme vrouw!’...
‘Wat, wat bel....? - is lina ziek?’
‘Ziek? moet eene gevoelige vrouw dan noodzakelijk ziek zijn, om den man belangstelling in te boezemen? - ja, zij heeft pijn in het hoofd.’
‘Hoofdpijn? Dan moet zij koude natte doeken op het hoofd leggen.’
‘Wilt gij mijn kind dooden?’
‘Neen, de Hemel beware mij! natte koude servetten, lieve mama!’

{==224==} {>>pagina-aanduiding<<}

‘Neen, zoo lang ik leef, zullen mijne kinderen aan zulk eene barbaarsche handelwijze niet blootgesteld worden - koude servetten op het hoofd eener gevoelige vrouw - het is verschrikkelijk - oef! Warme baden moet mijne arme lina hebben.’
‘Hm, ik zal haar wel eens gaan opzoeken.’
‘Nu niet, mijn lieve schoonzoon! - als men den geheelen dag...’
‘Ik ben op den steen-oven geweest.’
‘Wel mogelijk, maar herinner u, dat ik eene teedere roos in uwe handen gesteld heb - verzorg haar teederlijk - wees haar tot een vader.’
‘Ik ben toch haar man, dunkt mij,’ sprak de brukspatroon en ging naar boven.
Ik heb zijn persoon nog niet geschilderd. Nu dan: hij was een sterk gebouwd, breed man met hangende wangen, onderkin, een kleinen peervormigen neus, een paar grijze nieuwsgierige oogen, die ingenomenheid met zich zelven uitdrukten, een bolrond voorhoofd en weggekamd haar. - Overigens iets al te frisch van kleur en eene eenigzins heesche stem.
‘Ja, mijn beste schoonzoon! gij kunt toch zelf wel begrijpen, dat zulk een oud man eene zoo jonge vrouw beleefdheden - attenties - bewijzen moet - gij moet alleen voor haar leven. Zoo was het tusschen mijn man zaliger en mijdadelijk kon hij aan mijne oogen zien - ach! zulk een gelukkig paar werd er op de gansche wereld niet gevonden. En hij werd mij ontrukt - voegde zij er bij, terwijl zij zitten ging - ach! inwendig huiver ik nog - lieve socius! ga mijne flacon eens halen.’
‘Dadelijk, lieve mama - dadelijk’ sprak de heer socius blazende, en haastte zich de kamer uit.
‘Ach, mijnheer els! menigmalen betreur ik het, dat ik lina heb overgehaald. Gij kunt u de verantwoording niet voorstellen, die op het hart eener moeder rust - en ofschoon socius een edel en goed mensch is, moet men toch bedenken, dat hij ruim vijf en dertig jaar ouder is dan zijne vrouw.’
‘Zoo veel?’ zeide ik, om iets te zeggen.
‘Ja, inderdaad vijf en dertig jaar ouder - ach! socius was getrouwd toen mijne lina geboren werd, want dit is zijn derde huwelijk - en bovendien het onderscheid in opvoeding en beschaving! - Socius is een braaf man, maar hij weet niet,

{==225==} {>>pagina-aanduiding<<}
hoe een teeder sylphidisch wezen behoort behandeld te worden - als ik niet nu en dan tusschen beide kwam, dan mogt de goede God weten, hoe het gaan zoude.’
‘Mij dunkt, dat Mevrouw er gezond en sterk uitziet.’
‘Ja, mijnheer els! dat schijnt zoo volgens het uiterlijk - maar zij is inderdaad zeer zwak - zenuwachtig - als zij geene calmerende droppels had, dan stierf zij meer dan eenmaal in de week - die houden haar op de been. - En gij kunt niet begrijpen hoe zwak het kind was, toen zij klein was - zij at noch dronk, en klementson plagt dikwijls te zeggen: - lieve fanina! onze kleine lina zal weldra, in de natuurlijke beteekenis des woords, een engel worden - maar, Gode zij geprezen! zij werd in het leven gespaard, tot troost en vreugde harer moeder.’
Zoo sprak mevrouw de weduwe klementson.
Na al wat men gehoord heeft, zou men meenen, dat de lieve schoonmoeder slechts nu en dan hare lina en haar geliefden schoonzoon zag; maar dit was het geval niet; want eene visite van zes, zeven maanden achter elkander kan bijna als een vast domicilie beschouwd worden, en mevrouw klementson was reeds sedert Mei op Gyllebo - en nu was het November. Natuurlijk konde zij niet nalaten in de Kersvreugde der kinderen te deelen, en daarna werd het zoo koud, dat de beekjes in hunnen loop gestremd werden, en dat men er niet aan denken kon in den winter te reizen. - Zij had reeds met een woord gesproken, dat zij op raad van den doctor den volgenden zomer op het land de melkkuur zoude doorstaan, en waar zou dat beter schikken dan bij hare kinderen op Gyllebo?
De heer socius had dus alle mogelijke hoop zijne geliefde mama minstens een jaar - zoo niet voor altijd - te houden - daarbij kwamen nog zijne twee schoonzusters, mejufvrouwen alexandra en napoleona klementson - benevens zijn zwager, de jonge napoleon fiasco, mijn discipel.
Om de waarheid te zeggen, ik was heel wel met mijn napoleon fiasco ingenomen; ofschoon hij, even als de geheele familie, een gezond ligchaam bezat, had hij eene zeer delicate natuur en gevoelige zenuwen. Werken was iets, dat bijzonder zijn zenuwgestel aandeed - hij kreeg hoofdpijn van het lezen - kon de oogen beschadigen door op kaarten, enz. te turen. Meer dan eenmaal gedurende de eerste maand, dat ik daar in

{==226==} {>>pagina-aanduiding<<}
huis was, dreigde er een onweêr los te barsten tusschen mij en mama, die zich wel is waar niet met mijn werk inliet, maar die toch nu en dan zeer kort in hare antwoorden was, ja, mij somtijds met geen antwoord verwaardigde, als de jonge napoleon fiasco binnen geweest was, en over de te lange les geklaagd had.
Mevrouw klementson veranderde dikwijls van gedrag, en zoo gebeurde het, dat ik gedurende een paar dagen in werkelijke ongenade verkeerde, maar spoedig daarna werd ik het geheele vertrouwen deelachtig. Eene zeer interessante positie voor een opvoeder.
De heer socius kwam terug - hij scheen eenigzins verlegen. De post is aangekomen.
‘Ach, is er een brief van soresta? Mijne kinderen wedijveren in liefde jegens mij,’ - sprak Mevrouw klementson.
‘Neen, dat juist niet - maar, hm - als nu lina niet beter wordt - zij had eene verschrikkelijke hoofdpijn - ik kon haar niet tot spreken krijgen.’
‘En verder, mijn waarde schoonzoon?’
‘Ja, zie - hm, een zeer beleefde brief - en de heer socius nam den brief op, en las:
- ‘Waarde heer socius! (Het is van den heer thimjander - den lands-secretaris alhier.) Waarde heer socius! Aangezien de nieuwe hőfding der provincie (*), Graaf adlerstjerna, generaal en kommandeur, enz. mij heeft laten weten, dat hij den vierden (4den) December de grenzen zijner provincie zal binnentreden om het bestuur daarvan te aanvaarden, aangezien het te lang is voor gemelden hőfding en kommandeur, om op den bepaalden dag zijne residentie te bereiken, of hij moet op Groot-Grummelslunda overnachten, dat acht mijlen aan gene zijde van Gyllebo gelegen is; aangezien de ga̋stgifvare-gårdar (†) in dit deel der provincie in een ellendigen toestand verkeeren, welk gebrek (niettegenstaande alle pogingen der administratie) onmogelijk kan verholpen worden dan onder het

{==227==} {>>pagina-aanduiding<<}
bestuur van een krachtig hőfding, zoo maak ik gebruik van - hm - hm - van - van -’
‘Met één woord - hm - de landshőfding zal hier den nacht doorbrengen - hm.’
‘Mijn Hemel! de landshőfding met zijn gansche gevolg - laat mij den brief zien.’
De Heer socius gaf den brief over, maar beet zich, zigtbaar verlegen, op den nagel des duims.
‘Wat zie ik? Gij hebt hem uitgenoodigd - zoo maak ik (zegt de heer thimjander) gebruik van uw gunstig aanbod, en berigt u dus, dat ik den graaf en landshőfding geschreven heb, dat het UEd. tot eer verstrekken zoude, indien hij den 4den op het schoone Gyllebo soupeerde en den nacht over bleef.’
‘Ja - zoo eigentlijk niet - stamelde de heer socius - dat is eene vergissing - hm -’
‘Eene mooije vergissing - als gij nu, mijn waarde schoonzoon! zoo als ik u niet één-, maar tienmaal gezegd heb, eene huishoudster hadt!’
‘De ou-oude jufvrouw stafva, wa-wat is die dan?’
‘Is dat eene huishoudster? - De Hemel beware ons! ja, om koolmoes te koken, en aardappelen met peterselie te stoven, en vleesch te braden; maar, mijn waarde schoonzoon! met eene huishoudster bedoelt men iemand, die eten opbrengen kan - eten, dat niet boerenkost alleen is - spijs, die op 's konings tafel prijken kan. - Nu hebt gij het - als gewoonlijk, vergeef mijne opregtheid - mooi gemaakt met mijne arme lina. - Zij en niet gij krijgt er de schande van. - Hebt gij porselein genoeg, hebt gij zilver genoeg - hebt gij messen met zilveren hechten? Hebt gij iets anders dan eene hoop servetten, die iedere week weêr gescheurd zijn - hebt gij wel eens een marmeren of porphyren botervloot? - neen, niets van dit alles!’
‘Maar, lieve mama!’
‘Hebt gij zilveren kandelaars, of wilt gij eene kantoorkandelaar op tafel zetten? hebt gij waslicht - hebt gij wel eens een mooijen snuiter? - van het snuiterbakje, waarvoor mijn arm kind met Kersmis nog stramien-werk gemaakt heeft, is het glas, dat wij er op hebben laten snijden, om het mooije patroon zindelijk te houden, gesprongen. - Wie zal u dienen? - hebt gij hier onder de boeren een enkelen lakei? -
{==228==} {>>pagina-aanduiding<<}
Lieve Hemel! in Stockholm behoeft men met den voet maar te stampen, om zoo veel lakeijen te hebben als men maar wil, van zessen klaar, gelaarsd en gespoord, zoo als men maar verlangt.’
‘Maar, ma-mama? hm, mij dunkt dat het wel eenvoudiger kan, de graaf zal zich wel vergenoegen met....’
‘Zoo als het hier is? - ik mogt het wel lijden - als maar mijne arme dochter niet van alles de schande kreeg. - Meent gij inderdaad dat gij mijne dochter ten huwelijk gekregen hebt - de dochter van den kammara̋ttsraad en ridder klementson, de gevierde, vergode lina, om door uwe huishoudkundige principes - uwe gierigheid - ja, het geeft wel geen pas op deze wijze in de tegenwoordigheid van een vreemde te spreken; maar de waarheid moet er uit - door uwe spaarzaamheid mijne dochter ten spot van de geheele wereld te stellen - en mij evenzeer; want wie heeft haar opgevoed? wie heeft haar onder het harte gedragen? - wie heeft haar “principes” ingegeven, haar godsvrucht geleerd, en de manier om zich onder de menschen behoorlijk voor te doen? - ik, mijn waarde schoonzoon! - ik.’
Met deze woorden verliet zij haastig de kamer.
De heer socius zat verslagen voor zich te staren - eindelijk vestigde hij zijn blik op mij.
‘Nu, wat dunkt u er van? - Eene vervl..... gekke geschiedenis.’
‘Maar - die storm zal wel voorbijgaan,’ sprak ik, die naauwelijks mijn lagchen inhouden kon, toen ik in de bolle oogen van den heer socius las, dat hij peinsde; want er zijn oogen, waarin zich eene ernstige gedachte niet vertoonen kan zonder die belagchelijk te maken. Deze droevige, welgemeende ernst, die zich nu in de gezigts-organen van den heer socius vertoonde, scheen mij even als of plotseling een eekhoorn den kop uit een vestjeszakje stak. - Een kluchtig gezigt!
‘Eene vervloekte geschiedenis, vindt gij ook niet?’ riep de heer socius uit. ‘En dat mama ook den brief in handen moest krijgen - nu is het daar binnen een spetakel van geweld.’
De eerste, die zich vertoonde, was mijn discipel, de jonge napoleon, een roodharige jongen van zestien jaren, grof, breedgeschouderd en sterk - met een onbeschaamd uiterlijk.

{==229==} {>>pagina-aanduiding<<}

‘Nu,’ zeide hij tot zijn ouden zwager, ‘nu hebt gij het mooi gemaakt met zuster lina, - zij viel in flaauwte, toen mama haar zeide, wat gij gedaan hadt.’
‘Viel zij flaauw? - hm -’
‘Ja, maar mama gaf haar droppeltjes.’
‘Zoo - dat was goed.’
‘Maar toen kreeg zij stuiptrekkingen.’
‘Wat bel....? stuiptrekkingen?’
‘En dan lacht zij allerakeligst.’
‘Ja’ - mij aanziende - ‘dat ziet er nu mooi uit - nu krijg ik nog een hospitaal op den koop toe.’
Naauwelijks had hij deze woorden gesproken, of wij hoorden een vrij hevig gesprek in de andere kamer.
‘Gij moet den onwaardige niet zien!’ riep er een.
‘Hij verdient uwe liefde niet!’ zeide een ander.
‘Arm kind! sla ten minste een shawl om,’ verzocht Mevrouw klementson hare dochter.
De deur ging open, en nu trad de geheele familie binnen.
Mevrouw socius, die er werkelijk goed uitzag als zij gekleed was, was nu in négligé. Haar bleek gelaat, hare bevende lippen, verrieden den aard van hare gewaarwordingen.
‘Gij hebt,’ begon zij, terwijl zij schijnbaar bedaard zocht te blijven, ‘gij hebt hier vreemden verzocht zonder mij iets daarvan te zeggen.’
‘Lieve...’
‘Laat mij spreken - zonder mij in de rede te vallen - ik dank u - ik dank u, edele echtgenoot! - Goeden nacht.’
En met deze woorden verliet zij ijlings en met een schaterenden lach de kamer.
‘Aanschouw nu, wat gij gedaan hebt - zij wordt krankzinnig - zij heeft het verstand verloren - gij zijt een lompert!’ - riep mevrouw klementson buiten zich zelve.
‘De arme lina,’ zeide napoleon - en daarmede trokken zij af.
Daar stond de arme brukspatroon, nog meer vernietigd dan te voren - als het hem mogelijk geweest ware, tot stof te vervallen, hij zou het zeker gedaan hebben.
Hij zag mij aan, zonder een woord te zeggen; eindelijk sprak hij:
‘Zie zoo, nu is de duivel losgebroken, ik verhang mij nog liever.’

{==230==} {>>pagina-aanduiding<<}

‘Laat dat blijven, zwager!’ sprak eene stem, en eene magere hand vatte de zijne.
Het was mejufvrouw alexandra, de mismaaktste, de eenige ongelukkige van allen.
Alexandra was een klein schepseltje, dat niemand verdragen kon - zij stond onophoudelijk ten doel aan de satyren harer zusters; want zij was gebogcheld - en werd op Gyllebo, als men onder elkander was, nooit anders dan het ‘bultje’ geheeten.
Zooals gewoonlijk had mevrouw klementson eene lange historie aangaande eene min, die het kind had laten vallen - de gewone verontschuldiging als mama zelf haar kind verwaarloosd heeft, en, zooals het gewoonlijk met zulke gaat, moest dat kind op velerlei wijze haar ongeluk misgelden. En om dit alles de kroon op te zetten, werd de nalatigheid door hardheid vergolden.
Alexandra was dus, niettegenstaande haren fraaijen naam eene verschoveling van hare moeder en zusters en broeder, een wezen, voor hetwelk hare moeder dagelijks God bad, het tot zich te nemen - want zij zelve had volstrekt geene vreugde van ‘hare arme stumpert.’ Gewoonlijk wil men Gode toezenden, wat men het slechtste heeft - dat is goed genoeg. Zoo bad de heer socius Gode menigmalen, dat Hij zijne geliefde schoonmoeder tot zich nemen wilde. Zelfs was hem reeds voor het altaar een vlugge gedachte door het hoofd gevaren, dat het niet onmogelijk ware, dat God zijne bruid wegname - met één woord - allen wilden bevrijd worden van iets onaangenaams en dienovereenkomstig baden zij. Dit heet niet Gods naam misbruiken - maar wat is het? ‘Laat dat blijven, zwager,’ zeide het arme meisje en trachtte haar tusschen de schouders ingedrukt hoofd op te heffen. ‘Het ongeluk is zoo groot niet - mama en de zusters zullen zich wel beraden - sluit de geldkist maar eens open: overigens moet er maar geleend worden, wat er in de kamer te kort komt. - Kom, zwager! - ik zal u helpen. - Mijnheer els zal ook wel medehelpen, daar ben ik zeker van,’ zeide zij, zich tot mij wendende. - ‘Zoo als het nu is kan het niet blijven.’
Het kleine mismaakte figuurtje kwam mij zoo edel voor, dat het mij haast toescheen, dat alles, de bogchel, het oude-
{==231==} {>>pagina-aanduiding<<}
vrouwen gezigtje, de stokkerige handen, eene vermomming waren, en dat daarbinnen een jong, lief, schoon kind zich verborgen had.
‘Mejufvrouw alexandra heeft gelijk,’ sprak ik, die tot hiertoe, om zoo te zeggen, gedwongen geweest was een stomme getuige te zijn. - ‘Mejufvrouw alexandra heeft gelijk - wij zullen elkander helpen - ik zal doen, wat gij verlangt mijnheer! opdat wij de zaken in orde krijgen.’
‘Goed zoo, mijnheer els! ga nu met mijn schoonbroeder naar zijne kamer en wacht daar tot de storm bedaard is - en morgen, zwager! zullen wij wat anders te bedenken hebben. - Wanneer zou Zijne Excellentie ook weêr komen?
Den vierden.’
‘Nu, dan hebben wij nog acht dagen tijd. - Goeden nacht, zwager! - en met deze woorden verdween de goede ziel.’
‘Waarachtig het welmeenende “bultje” is de beste,’ zeide de heer socius meer gerustgesteld - ‘laat ons op mijne kamer een partijtje gaan dammen. -’
‘Ja,’ vervolgde de heer socius, welke dien avond zijne gedachten maar niet bij het spel hebben kon, ‘gij moet weten, dat ik driemaal voor het altaar gestaan heb. De eerste maal huwde ik met eene weduwe - het was eene fiksche huishoudster, maar zij bezat niets ter wereld. Dit huwelijk was bewerkt door mijne moeder - en, het ging goed, maar de Heer riep haar tot zich. - Toen dacht ik: neen, socius, nu moet gij geld hebben en daarom trouwde ik met mijne tweede vrouw. Ik was wel niet verliefd op haar, maar toch slim - dunkt mij, hm - inmiddels gingen de jaren voorbij, wij bragten een aardig stuivertje te zamen, en ik kocht dit bruk. - Nu stierf mijne vrouw, en ik dacht: Gij hebt nooit uit liefde kunnen trouwen. Daar keek ik rond onder de dochteren des lands, maar niet eene viel in mijnen smaak, behalve eene majoorsdochter - betty genaamd - een allerliefst meisje. Ik meldde mij aan, maar zij zeide opregt: ik wil geen brukspatroon hebben, ik ben te jong en gij te oud - gij zoudt toch ongelukkig met mij worden. God zegene haar voor dit woord.
Ik kwam als revisor bij de hypotheekskas der bruksbezitters te Stockholm en kreeg kamers bij bakker david. Daar

{==232==} {>>pagina-aanduiding<<}
ontmoette ik mijne tegenwoordige vrouw, die toen een mooi meisje was van 23 jaar.
‘Nu dan, ik werd met hare familie bekend - werd op thee en op muziekpartijtjes verzocht, - ik noodigde hen weder uit naar de opera, naar Gripsholm - ik werd bij alle gelegenheden gevraagd; ik werd tot over de ooren verliefd. Toen zeide mama op zekeren avond: “Mijnheer socius! gij schijnt zoo alleen in de wereld te zijn.”
“Ja, wel ben ik eenzaam, sedert mijne huisvrouw zaliger stierf.”
“En, zult gij niet naar eene andere uitzien?”
“Maar niemand wil mij hebben.”
“Niemand - gelooft gij, dat een edel man geene vrouw zou kunnen krijgen.”
“Maar, ik ben zoo oud.”
“Dat doet er niets toe - een braaf meisje ziet niet naar ouderdom of uiterlijk - zij ziet alleen naar het hart. - Zoek eene edele vrouw, die u past - en gij zult er zeker eene vinden.”
Dit gezegde bragt mij tot nadenken en veertien dagen daarna deed ik aanzoek naar de hand van jufvrouw lina. Zij begeerde tijd om met zich zelve te overwegen; zij wilde met haar hart raadplegen. - Zij had nooit de liefde gekend, zij had nooit gedroomd de echtgenoot van een man te zullen worden, enz. Acht dagen daarna verkreeg ik het jawoord, weldra hielden wij bruiloft, en daarop reisden wij hier heen, namelijk nadat zoowel mama als lina bij het afscheid flaauw gevallen waren. Het is verschrikkelijk met die zenuwen, maar vroeger hoorde ik niets van die dingen - 't is zeker iets van later vinding.’
‘En gij kwaamt hier?’
‘Ja - met mijn zwager napoleon fiasco.’
‘Van waar heeft hij den naam fiasco?’
‘Ja, de vrolijke hjortsberg was zijn peet en had dien naam op het briefje geschreven, zoodat de knaap, tot verwondering zijner ouders, fiasco gedoopt werd.’
‘Dat was mooi.’
‘Ja - nu, zoo leefden wij gedurende vijf maanden als een paar tortelduiven; maar toen begon lina naar mama te verlangen, en schreef brief op brief, en toen kwam mama en de geheele sleep mede - en sinds is zij hier, en met elken dag

{==233==} {>>pagina-aanduiding<<}
wordt het erger. Dit zeg ik u - opdat, wanneer gij eens trouwt, en vrouwlief naar mama verlangt, laat haar dan naar mama gaan, maar niet mama bij haar komen - spiegel u aan mij. Mogt onze lieve Heer mama maar tot zich roepen, zij heeft hier toch niets anders te doen dan kwaad te stichten.’
Zoo als het ‘bultje’ gezegd had - den volgenden dag was alles weder rustig. Er werden boden gezonden naar alle kanten, om met alle dames uit het kerspel te raadplegen. Des namiddags stond de achterplaats vol wagens, en de eene dame na de andere trippelde het huis in.
Als er in Londen een brand losbarst, neemt het bestuur van het brandwezen het huis in bezit - de eigenaar heeft geen woord te zeggen - zijn inboedel wordt door vreemde handen gered - hij mag zelf niets medenemen. Zoo was nu de toestand op Gyllebo. Men koos kamers, men regelde alles, zonder zelfs den schijn aan te nemen of er een man in huis was.
Men kan zich, zonder het zelf gezien te hebben, zulk eene verwoesting van Jeruzalem niet voorstellen, als er nu plaats had. Alle meubelen, die ouderwetsch waren, werden naar de mangelkamer, of het koetshuis, of naar den zolder gebragt, en de buren lieten er eene menigte nieuwe, fraaije heen brengen, maar die niet bij elkander pasten. Dagelijks gingen expressen naar de stad, er kwam eene kokkin, er werd geslagt, gebakken, gebrouwen, alles te gelijk; want men zoude een groot gala-feest aanrigten, om te toonen wat de grondbezitters der provincie doen konden als zij wilden. Met één woord: gedurende acht dagen was er rust noch duur - vooral toen de modiste gekomen was, en het geheele vrouwelijke gedeelte der familie nieuwe kleederen kreeg.
Eindelijk in den namiddag van den derden was alles rustig, alle oneenigheden waren geslecht, alle twist was voorbij. Mijn discipel was den ganschen tijd weg geweest, hij bedierf alles in de keuken, zat aan de zultpotten, proefde van de confituren, en bragt alles in de war; maar werd ook door de meiden dikwijls op zijne plaats gezet.
‘Gode zij lof en dank!’ zeide mevrouw klementson, ‘nu zouden wij zelfs Zijne Majesteit wel kunnen ontvangen - de uitnoodigingen zijn gedaan - spijs en wijn hebben wij, Gode zij dank! genoeg.’

{==234==} {>>pagina-aanduiding<<}

Wij waren als in een Arcadia. - Mevrouw socius beklaagde haar lieven, goeden man, die zoo veel bezwaren had gehad, en hij zelf was louter vreugde, niettegenstaande dit alles eene vreeselijke bres in zijne geldkist gemaakt had.
‘Een brief, zwager!’ zeide napoleon, binnentredende, terwijl hij een brief op tafel wierp.
‘Een brief van den heer thunjander,’ sprak de heer socius, ‘zeker eene uitnoodiging.’
Hij brak den brief los.

‘HoogEdele Heer!

Met den post van heden heb ik het treurige berigt ontvangen, dat de heer graaf en landshőfding, door het plotselijk afsterven van zijne schoonmoeder, de reis uitgesteld heeft, en naar alle waarschijnlijkheid aanvrage doen zal, eerst in de lente zijne nieuwe betrekking te aanvaarden. Ik hoop, dat UEd. zich niet al te veel moeite zal gegeven hebben, en blijf, enz. enz.’
Het gelaat van den heer socius, anders rond en goedhartig, werd ongeveer zoo lang als men dit waarneemt, wanneer men zich spiegelt in een zilveren lepel - zijne ronde oogen waren beurtelings op zijne schoonmoeder, zijne vrouw, zijne schoonzusters en mij gevestigd.
Niemand onzer kon in den beginne een woord uitbrengen. Wel een half uur lang heerschte er eene diepe stilte.
Eindelijk begon mevrouw klementson:
‘Dus heeft de goede vriend van onzen waarden schoonzoon ons eens aardig bij den neus gehad. - Mijn waarde schoonzoon heeft eene bijzondere manier om zich aan zijne dames van eene voordeelige zijde voor te doen. Nu hebben wij het geheele huis vol spijzen en wijnen, geleende meubelen, geleend zilver, geleend tafelgoed, eene kokkin - eene modiste - vreemden uitgenoodigd - ach! lieve Hemel! waarom, lina! heb ik u overgehaald een man te nemen, dien gij moest haten! - Ach, vergeef mij, lina! vergeef uwe moeder!’
Een hoogst treffend tooneel had er plaats, gedurende hetwelk moeder en dochter elkander omarmd hielden, en hare tranen met elkander mengden.
De heer socius, die meende, dat hij toch iets doen moest, stond op, en zeide:

{==235==} {>>pagina-aanduiding<<}

‘Dat beteekent niets, de duivel hale mij! dat beteekent niets - kosten zijn het; maar dit moet gaan, zoo als het kan - bedaar nu, mama! - bedaar nu, beste lina!’ voegde hij er bij, en wilde haar van elkander scheiden.
‘Laat af, monster! wilt gij eene moeder verhinderen hare eigene dochter aan haar kloppend hart te drukken? - Gij zijt geen mensch, gij zijt een wezen uit de hel. - Gij verblijdt u, gij verlustigt u in onze smart.’
‘Maar,’ zeide ik, ‘mijne lieve mevrouw klementson!’....
‘Zoo, zal ik misschien ook nog eene zedepreek van de bedienden van mijn schoonzoon moeten aanhooren!’ schreeuwde de oude, schuimbekkende van woede.
Ik was tamelijk bedaard gebleven, maar nu toch op het punt boos te worden - het woord ‘bedienden’ krenkte mijne ijdelheid - maar ik koos de verstandigste partij, nam den arm van den heer socius, en zeide: ‘Mijnheer! het is het best dat wij beiden maar gaan.’
De heer socius liet zich geleiden als een kind - en zoo bleef de heilige synode weder met hare smart alleen.
‘Nu ziet gij,’ zeide hij, toen wij weder op zijne kamer zaten, ‘hoe vervl.... dom men doet, als men uit liefde trouwt. Wat ik u raden mag, doe dat toch nooit - neen, zeg liever: is het meisje mooi of leelijk - dat is hetzelfde, goed of slecht - ook bijna hetzelfde; maar zie toe - primo of de ouders geld hebben - is dit zeker - zijn zij oud of erg ziek - of liever dood, dan is dit het beste - maar huw nimmer uit liefde.’
‘O, dat kan toch wel, als men maar uit zijne oogen ziet.’
‘Zag ik niet uit mijne oogen? - is lina geen goed vrouwtje? en toch heeft hare moeder haar bijna woedend gemaakt.’
De heer socius sprak lang, maar het werd niet beter.
De ergste dag was de vierde December. Nooit vergeet ik dien, - het was St. Barbara. Terwijl de Bricolisten (*) hun feest vierden, waren wij ook niet zonder. Waren wij ooit met onze houding verlegen, dan was het toen de eene wagen na den anderen kwam, en de gasten achtereenvolgens vroegen:

{==236==} {>>pagina-aanduiding<<}
‘Is de landshőfding gekomen?’ En de heer socius, die hen ontving, moest de nederlaag verhalen. De dames moesten zich goedhouden, maar zij bemerkten met kwalijk verholen misnoegen, hoe het ongeluk, dat het huis getroffen had, eene innerlijke vreugde verwekte bij de geïnviteerde dames, die eenige dagen te voren zoo behulpzaam geweest waren, maar nu op hare beurt meenden, dat het juist goed was voor de ‘noblesse van bakker david’ (zoo als het vrouwelijk personeel in de streek genoemd werd) dat het mislukt was. De oude dames konden daarom niet genoeg uitweiden over het verdrietelijke, dat den lieven vrienden op Gyllebo overkomen was, en hoopten, dat de graaf te een ofte anderen tijd wel komen zou. Intusschen lieten zij allen het zich wèl smaken - het feestmaal was uitgezocht. Het eenige, dat gespaard konde worden, waren de wijnen, die men genomen had op conditie van teruggezonden te kunnen worden, alsmede de waskaaren, die voor een gedeelte door smeerkaarsen vervangen werden.
De volgende week verliep met inpakken en verzenden van het geleende. Er werd meer dan ééne aanmerking gemaakt op beschadigde glazen, en er moest menig dozijn geslepen glazen besteld worden om dezelfde weder te hebben, als die welke gebroken waren. De poot van eene tafel, die aan de vrouw van den proost behoorde, was gebroken - een canapékussen van de echtgenoot van den brukspatroon op Kråkhvila was bevlekt - een servet met de letters S.S. was op eene plaats gekomen alwaar al het linnen met F.S. gemerkt was, enz.
Met één woord: het gala-feest had eene verbazende omwenteling te weeg gebragt.
De heer socius, die vroeger het roer in handen had, had al zijne magt verloren.
Mama gebruikte het cachet zonder er om te vragen. Van alle ex is waarlijk een ex-man het beklagelijkste.

Een minnaar.

Even als een vulkaan, nadat hij zijne lava uitgestort heeft, van uitputting niets anders meer kan uitwerpen dan asch en puin, en eindelijk geheel tot rust komt, zoo verminderde allengs de gloed des toorns, en alles kwam weêr in het oude spoor. Het onderwijs ging verbazend slap, ofschoon napoleon, even als

{==237==} {>>pagina-aanduiding<<}
zijn naamgenoot, alles behalve dom was. Hij had integendeel een hoofd, dat het eigenlijke weten niet opvangen kan, maar daarentegen rijkdom van vinding heeft, en gewoonlijk zich uitsluitend bepaalt tot het veroorzaken van onrust en verwoesting. Hij was een van dezulken, die niets willen opnemen, maar des te meer naar buiten werken willen, en de gevolgen daarvan waren dikwijls gevoelig genoeg voor de knechten en meiden van Gyllebo, die napoleon tot mikpunt verstrekten.
Nu eens had napoleon, als spook, de melkmeid een doodelijken schrik aangejaagd - dan weder had hij eene kat een blaas met erwten aan den staart gebonden, zoodat ze als razend rondvloog; of een ekster een met vogellijm bestreken papieren zakje over het hoofd getrokken, zoodat het arme dier zich dood vloog even als vele van ons menschen, die, met het dekkleed der vooroordeelen voor de oogen, het hooge luchtruim trachten te bereiken - dan weder was eene trede van den trap los, zoodat de een of ander gevaar liep den hals te breken - of hij hechtte met naald en draad de kleederen van eenige oude vrouwen aan elkander, als zij met elkander zaten te praten, of de mouwen aan een manteljas - of een beetje vogellijm in een hoed - of iets dergelijks; - zijn rijkdom van vinding was zonder grenzen. Ik beproefde hem teregt te brengen, maar onmogelijk; want zijne grootmoeder nam hem onder hare bescherming - en ik werd het moede.
Kort daarna bezocht ons een onzer buren, namelijk de koninklijke secretares stűtzer - een bedaagd man, die in zijne jeugd te Stockholm in betrekking geweest was, zich met litteratuur en kunst bezig hield, maar plotseling door den dood van een zijner bloedverwanten in bezit gekomen was van Harperyd twee geheele hemman, met eene fraaije woning, schuren, tuin, met vruchtdragende boomen, enz. - juist zoo als men de koopconditiën vermeld vindt.
De koninklijke secretaris stűtzer was nu een man van ruim vijf-en-vijftig jaren oud, lang en schraal, bijziende en met spille beenen. Iedereen zeide, dat de koninklijke secretaris op een zwakken voet stond. Overigens was hij een man, die vast en zeker geloofde, dat men humor vergaderen konde uit eene menigte boeken in allerhande vreemde talen. Hij beschouwde het geestrijke als eene soort van mozaik - terwijl

{==238==} {>>pagina-aanduiding<<}
anderen daarentegen meenen, dat het slechts oorspronkelijk en uit één stuk bestaande, hoe ruw en ongeslepen het ook zijn moge, aangetroffen wordt. Zijne boekenplanken waren alzoo opgevuld met de belles lettres van alle volken, en zijne meeningen, zijne geestige invallen, zijne wilde producten zouden overal en te regt met renvooi-teekens kunnen voorzien worden. Hij had geen begrip van iets oorspronkelijks, iets individuëels.
Hij was ongehuwd, en scheen veel belang te stellen in het gezelschap van Mejufvrouw napoleona.
Napoleona klementson was een zeer geestig meisje, ofschoon ik vroeger van deze eigenschap geen gewag gemaakt heb; - zij was twee-en-dertig jaren oud, en had dus juist den ouderdom bereikt, waarop men gevoelens begint te beschrijven welke men vroeger tevreden was, te bezitten. Wanneer de eene verwachting na de andere mislukt, de eene bloem na de andere verwelkt, en geene nieuwe meer uitspruiten wil, dan legt men ze in een boek. Dit had napoleona wel niet gedaan, maar zij had hare gevoelens in verzen uitgestort, die op lange na niet gering waren.
Als ik het tooneel niet gezien en niet toegeluisterd had, toen de ontvangst van den gouverneur beraamd werd, dan had ik ze schoon gevonden; maar gelukkig kende ik den mensch al te goed om de dichteres te kunnen waarderen.
Dit was het geval niet met den koninklijken secretaris.
Op zekeren dag kwam de heer socius, vrolijk en opgeruimd, mijne kamer in.
‘Ziet gij,’ zeide de goede man, ‘nu zal het beter worden.’
‘Hoe zoo?’
‘Wel, stűtzer heeft aanzoek gedaan om de hand van mijne schoonzuster - Gode zij dank! nu kan mama daar de eene helft van het jaar blijven - wij moeten elk de helft van den last dragen.’
‘Stűtzer - maar zal hij gelukkig worden?’
‘Gelukkig? wat duivel, wie spreekt daar van; maar hij doet, zoo als gij laatst zeidet - hij hecht aan de ziel - hij is verliefd op de ziel, en blijft niet aan het vergankelijke uiterlijk hangen; want onder ons gezegd is mijne schoonzuster juist niet mooi - wat dunkt u?’
‘Ja, zij ziet er niet -’
‘Zoo razend mooi uit. - Intusschen, Gode zij dank! -
{==239==} {>>pagina-aanduiding<<}
ja, ja - mijne vrouw is een goed mensch, als ze maar niet opgestookt wordt - maar zij, napoleona, hm, dat zult gij eens zien - ronduit gesproken - zij gelijkt hare mama op een haar. Het zal mij waarlijk benieuwen hoe onze vriend stűtzer het met zijne boeken maken zal -’
‘Maar als gij dat weet, dan diendet gij hem te waarschuwen.’
‘Waarschuwen? denkt ge, dat ik razend ben? En bovendien, hij stelt zoo veel vertrouwen op zijne eigene wijsheid, dat alle moeite te vergeefs zoude zijn. - Neen, ik dank u!’
Na dien tijd was de ‘geestige stűtzer’ in alles de hoofdpersoon. - Mama streelde zijn eigenliefde, lachte om zijne geleende bon mots, bewonderde zijne kennis - werd getroffen, verrukt door zijne verzen - en de koninklijke secretaris nam alles voor goede munt aan. Hij had menschen gevonden, die hem waarderen konden.

Droefenis.

De lente was gekomen.
Mevrouw klementson was aanhoudend huiverig, en kreeg eindelijk koortsen. - Zij werd al zieker en zieker. De doctor kwam en de doctor ging - en het duurde geen veertien dagen of hij verklaarde, dat de kunst haar geheelen voorraad uitgeput had. - Met één woord - in het begin van Mei blies zij den adem uit; God nam haar tot zich, zeide ten minste haar schoonzoon. Zeker was het een treurig geval, en bitter ook; maar het was dragelijk. Wat mij aangaat, ik wenschte den heer socius en de kleine alexandra geluk; want beiden konden nu gelukkig leven. Sinds dien stormachtigen dag hield de brukspatroon veel van alexandra, en als er iemand was, die op verzoening bedacht was, dan was zij het.
Dewijl de huwelijks-afkondiging voor den koninklijken secretaris en napoleona reeds geschied was, lieten zij zich, zoo wel wegens het treurige voorval, als omdat de koninklijke secretaris origineel wezen wilde, in alle stilte op een zondag namiddag in de consistorie in het huwelijk inwijden; aan de armen werd geld uitgedeeld, en het jeugdige paar reisde af.
Dit ging zoo in stilte, dat de brukspatroon zijn geluk niet kende, vóór dat een vrachtwagen van Harperyd kwam om

{==240==} {>>pagina-aanduiding<<}
de latafel en andere zaken van mejufvrouw napoleona te halen.
‘Het is,’ zeide de heer socius, ‘als of ik een slag voor het hoofd gekregen heb. - God heeft zijne ondoorgrondelijke wegen, dat heeft Hij.’
Dit geluk duurde ongeveer veertien dagen; maar de post kwam, en de heer socius kreeg berigt, dat het handelshuis foxlieu en zonen zijne betalingen gestaakt, dat de cessionant a. foxlieu zich uit de voeten gemaakt had, en er letterlijk niets te halen was.
Al wat de heer socius bezat, was bij foxlieu en zonen geplaatst, en bovendien was hij voor aanzienlijke sommen borg gebleven.
Het was een slag, die hem bijna vernietigde; maar alexandra, het ‘bultje’, trachtte hem te bewijzen, dat men gelukkig kan zijn zonder rijk te wezen. Mevrouw socius, die gedurende haar gansche huwelijk in het rijk der verbeelding geleefd en romans gelezen had, geraakte buiten zich zelve van schrik - maar zij kreeg het niet op de zenuwen, en viel niet in zwijm. Nu stond de nood voor de deur. Ik hielp den heer socius het grootboek afsluiten om den staat zijner zaken na te gaan, en er werd bevonden, dat Gyllebo kon behouden blijven, maar met zulke zware hypotheken, dat het jaarlijksch inkomen gering zoude worden.
Dien overeenkomstig werd gehandeld - men nam geld op en stopte zoo de gaten.
In den familie-raad besloot men ‘voor den schijn’ Gyllebo te behouden - het mogt kosten wat het wilde.
Mijn jaar liep ten einde. Ik, die de eenige vriend van den brukspatroon was, had juist daarom van den kant zijner echtgenoot nooit het minste vertrouwen noch de minste vriendschap ondervonden. Het gemeenschappelijk ongeluk bragt ons nader tot elkander, even als de rampen twistzieke, van elkander gescheiden menschen tot elkander brengen. Mevrouw socius werd evenwel zachter gestemd - zij was gebonden aan haren man, bezat zelve geen vermogen, en ontbeerde den moederlijken raad van mama. - Zij hoopte maar, dat haar man de zaken zoude kunnen gaande houden - en om dat te doen, moest zijn geest, vroeger genoeg gedrukt, opgevrolijkt worden. Zij moest dus haar gedrag jegens hem veranderen - zij moest

{==241==} {>>pagina-aanduiding<<}
achtereenvolgens hare bedienden, hare keukenmeid en een groot gedeelte van het personeel ontslaan. Zij was bijna wanhopig.
De jonge napoleon kon niet langer eene kostbare en over het geheel genomen, nuttelooze opvoeding ontvangen. Hij wenschte zelf ook, zoo spoedig mogelijk van zijne boeken in het praktische leven te komen, hij wenschte naar zee te gaan, als het meest passend voor zijnen geest, die zich zelven onmogelijk gelijk kon blijven, en even grillig was als de zee en de winden, die er over heen strijken.
Toen ik in den herfst vertrok, was alles stil in huis. - Mevrouw socius bezorgde het huishouden, ofschoon het traag ging. Haar echtgenoot zat op zijn kantoor, ofschoon het ook traag ging - maar hij was toch verheugd, dat hij vrede in huis had; het kwam hem voor als of hij nog geheel in den tijd van zijn eerste huwelijk was. ‘Men moet arbeiden om er boven op te komen,’ zeide hij, ‘om zich zelven te troosten. - Zes-en-zestig jaren oud, en dan weder op nieuw te beginnen - dat is hard, dat is hopeloos.’
Toen ik afscheid nam, drukte de goedhartige socius mijne hand.
‘Zie,’ zeide hij, ‘met de steenbakkerij ging het niet - die speculatie kan door gebrek aan kapitaal niet verwezenlijkt worden; nu ben ik eigenlijk een arm man op het Gyllebo mijner crediteuren - maar Gode zij dank! - mijne vrouw is verstandig en lief geworden, en houdt zich zeer goed. - Als uw weg u deze kanten heen voert, dan legt gij hier aan - daar reken ik op!’

Acht jaren waren voorbijgaan, toen mijn weg mij naar het Gyllebo-bruk voerde. Ik maakte een kleinen omweg om den goeden heer socius weder te zien, en zijn geluk te aanschouwen, als hij het ten minste deelachtig geworden was.
Toen ik aankwam, was hij vóór eenige dagen afwezig, maar zijne echtgenoot ontving mij. Zij was vriendelijk, en, naar het scheen, vrolijk, en had dat treffend uiterlijk gekregen, dat de stempel des vredes en der werkzaamheid, die kenmerken eener echte huismoeder, uitmaakt.
Ik zag duidelijk, dat er voorspoed in het huis heerschte - ofschoon het er stil was - immers, er waren geene kinderen die de levendigheid vermeerderen konden.

{==242==} {>>pagina-aanduiding<<}

Ik betuigde mijne vreugde daarover, dat ik het oude Gyllebo even schoon en aangenaam als vroeger weder zag, en kon niet nalaten een paar woorden te uiten, die zinspeelden op het vermogen van Mevrouw socius waardoor rust en blijdschap in haar huis heerschten.
‘Ja, Mijnheer els!’ zeide zij, ‘wat zal ik beter doen? Mijn brave man is oud, hij kan het zoo lang niet meer maken. - God spare hem nog lang in het leven! Wij kunnen wel niet veel van onze schulden afbetalen, maar toch iets - en als mijn echtgenoot komt te sterven en ik weduwe word, dan is het weinige, dat er misschien overschiet, mijn geheele vermogen. Als men op zoo iets zijne gedachten gevestigd moet houden, dan moet men zich er doorwerken, zoo goed men kan. Moge God mijn goeden oude nog langen tijd in het leven sparen, hem opgeruimd en vlug laten, dan is er geen gevaar.’
Het was dus het egoïsmus, dat de jonge met den oude verbond, even als het vroeger het egoïsmus geweest was, dat hen gescheiden had.

Ik trof den Heer socius in de naburige stad.
‘Wel, wel, zie ik goed, is dat niet mijn ouden magister! - kom, dat is braaf! nu naar Gyllebo!’
‘Daar ben ik al geweest.’
‘Zoo - nu, was het niet in orde en is mijn wijfje geen engel?’
‘Dat kan ik niet ontkennen.’
‘Kom, hier op den hoek bij den confiturier, moeten we een lekker glas punch drinken - het gebeurt niet alle dag, dat men een ouden vriend ontmoet.’
Dit geschiedde, en terwijl wij zamen in een klein kamertje zaten, plaatste de Heer socius zijne beide ellebogen op de tafel en terwijl zijne wangen op zijne handen rustten, zag hij mij aan met zijne uitpuilende oogen, die van vreugde glinsterden.
‘Ik had nooit gedacht, dat het zoo goed gaan zoude - gij meendet dat een oud en een jong... alle maal gekheid, vriendje, gekheid! Mijne vrouw is zoo verliefd op haar oudje als het maar zijn kan. Zij verwent mij. Ben ik verkouden, dan is zij dadelijk met droppeltjes en vlier en thee bij de hand; 't is

{==243==} {>>pagina-aanduiding<<}
haast te gek zoo veel als ze van mij houdt - het was alleen hare mama, God hebbe hare ziel! - die alles in de war bragt en hare liefde verkoelde.’
‘Van harte geluk!’
‘Ja, daar drinken we eens op. - Lieve Hemel! wie had het kunnen denken? zij jong en ik oud - hé - zie ik er ouder uit dan toen, hé?’
‘Neen, gij zijt geheel dezelfde gebleven.’
‘Zie, dat is nu het geluk eener wederkeerige liefde - wij leven als een paar engelen. Ik zorg voor mijne zaken, zij voor de hare, en des avonds leest zij mij iets voor - uit Gods woord of iets anders! dat doet mij zulk een genoegen, en dan bidt zij iederen avond tot God en eindigt altijd met: “God bescherme mijn lieve, beste oudje!” - is dat niet lief gezegd, hé?’
De Heer socius was, in één woord, de gelukkigste der mannen. Hij was vast overtuigd dat zijne echtgenoot hem even zeer beminde als hij haar.
Goede oude! geniet lang uw denkbeeldig geluk - het is zoo goed als eenig ander.





Kasjmîr.

De vallei van Kasjmîr is ten zuiden en ten Oosten begrensd door de bergketen Pir-Panjal, eene der groote vertakkingen van de Himalaya; ten Noorden en Westen heeft zij de bergen van Thibet, met eeuwige sneeuw bedekt. Hare grootste lengte bedraagt 140 mijlen (kilometers) en hare gemiddelde breedte 40 tot 50. Haar uiterlijk voorkomen is gelijk dat van schier alle groote valleijen in de Himalaya. Het is een vlak land, volmaakt beschut tegen wind en winter, zeer vruchtbaar, voortbrengende alle vruchten van Europa, appelen, peren, watermeloenen, druiven, abrikozen, perziken, kweeën, walnoten, hazelnoten, pruimen, enz. enz. alles in overvloed, en over 't algemeen van zeer goede hoedanigheid. De granen, de rijst, de saffraan, de haver, worden in grootere hoeveelheid ingeoogst, dan noodig is voor het verbruik des lands. Alle grondslagen zijn er aanwezig om eene zeer rijke landstreek te worden; maar ongelukkig hebben verscheidene eeuwen van afschuwelijke regering het zoo diep mogelijk onderdrukt en voor langen tijd verwoest. Ook het tegenwoordige bestuur van ghoelab singh

{==244==} {>>pagina-aanduiding<<}
doet nog niets tot opbeuring. Het beginsel der regering van het koningrijk Kasjmîr was gedurende eeuwen en is nog heden, om zoo veel geld mogelijk aan het volk af te persen door alle middelen van zachtheid, geweld of verraad.
Deze groote vlakte is volmaakt besproeid. De Dsjelum, een der voornaamste toevloeijende stroomen van den Indus, doorsnijdt haar in hare geheele lengte. Hij ontspringt aan het uiterste Z.Z.O. der vallei en neemt zijne rigting naar het Noord-Westen. Na het Walar-meer doorloopen te zijn, keert hij zich plotselijk naar het Westen, dringt hij Baramoela in het gebergte en verandert zich in een onstuimigen bergstroom. Van Islamabad tot Baramoela is hij volmaakt bevaarbaar en wordt beploegd door eene ontelbare menigte schuiten (*).
De geheele vallei blijkt eertijds een groot meer geweest te zijn. De inboorlingen hebben eenige zonderlinge overleveringen omtrent hare droogwording bewaard. Zoo verzekeren zij, dat een fakir door de kracht zijner gebeden twee bergen bij Baramoela heeft gescheiden en een wijden doortogt geopend voor het water, dat terstond afliep. Van toen af droogde het land op en werd vruchtbaar, zoo als het nog is.
Het droogde evenwel niet volkomen op, te oordeelen naar de meeren en moerassen, die er nog over zijn. Zoo is er achter Kasjmîr, of Serinagoer, op eenige honderd ellen afstands van den Dsjelum een meer van 8 mijlen lengte en 4 breedte, waarvan sommige deelen meest op een moeras gelijken, andere integendeel ongeloofelijk helder zijn en verwonderlijk de hooge bergen terugkaatsen, wier voeten zij bespoelen. Onder de zonderlinge verschijnselen van het meer van Kasjmîr behoort de menigte van drijvende eilandjes, die men er aantreft. Het zijn kleine stukjes land van 5 tot 10 Ned. ellen lengte en 2 breedte, die als midden in het meer zwemmen en van elkander door kleine kanalen gescheiden zijn, die juist genoeg breedte laten voor scheepjes om er tusschen te varen en deze tuintjes te bebouwen. Ik weet niet, tot welk tijdperk de formatie der oudste dezer eilandjes opklimt, maar men schept ze nog he-
{==245==} {>>pagina-aanduiding<<}
den. De inboorlingen vlechten van de biezen des meers eene soort van grove en dikke mat, bedekken ze met een weinig teelaarde, leggen daarop weder eene mat als de eerste, hierop weder aarde en gaan alzoo voort tot dat zij eene dikte hebben van 60 à 70 Ned. duimen, wanneer zij de uiteinden aan elkander verbinden en hun eilandje daarmede gereed is. Zij zaaijen er voorts meloenen op of peulvruchten, laten het drijven in het water, zonder verder er iets aan te doen, en oogsten op den tijd er overvloedige vruchten van in. Deze eilandjes, die nergens aan den oever vastgemaakt zijn, drijven op het meer aan de genade der winden prijs gegeven, en dikwijls is een hevige orkaan voldoende om ze alle aan elkander te hechten, wanneer het zelfs voor den scherpst ziende bezwaarlijk wordt zijn eigendom te herkennen.
Het grootste meer der vallei van Kasjmîr is dat van Walar, nabij Baramoela, het is vijf en twintig Ned. mijlen lang en de Dsjelum doorloopt het in zijne geheele lengte.
Serinagoer of Kasjmîr, zoo als men haar in Europa meest noemt, is de hoofdstad en de voornaamste van het koningrijk Kasjmîr. Zij telde vroeger 100, à 120,000 inwoners, thans wel niet meer dan 40,000, en is gebouwd aan de beide oevers van den Dsjelum, doch strekt zich in de lengte zeer ver uit. Het is een doolhof van houten hutten, de eene armoediger dan de andere en voor het grootste deel gebouwd op palen over de talrijke kleine kanalen, die de stad doorkruisen en door de rivier met het meer zamenhangen. Dit geeft een bijzonder schilderachtig voorkomen aan de straten. - Men vindt er schier geene steenen gebouwen. Men heeft aanvankelijk moeite om zich te gewennen aan het gemis van rijkdom en weelde, die men elders in Indië zoo overvloedig vindt ten toon gespreid. Maar moge Kasjmîr thans niets meer zijn, dan eene stad van hutten, toch getuigen hare talrijke ruïnen, dat zij het niet altijd geweest is. Menigvuldige en zeer sterke aardbevingen hebben haar meermalen geheel vernield, en voornamelijk om in de toekomst dergelijke zware rampen te voorkomen, bouwt men sinds jaren slechts huizen van hout.
Wanneer men de stad doorvaart, ziet men haar besloten achter twee geduchte steenen muren, wier grove en ruwe blokken, allerlei gedaanten hebben, een 80 tot 100 Ned. ellen langs de rivier. Men ziet overal in zeldzame wanorde de overblijfsels van Hindosche gedenkteekenen uit allerlei tijdvakken ver-
{==246==} {>>pagina-aanduiding<<}
strooid en opeengehoopt. Kapiteelen en stukken van kolommen, en kroonlijsten zijn op elkander gestapeld en formeren aan den Dsjelum eene onbeklimbare barrière. Want hoewel hij in gewone tijden hier zeer langzaam loopt, rijst hij echter niet zelden in een nacht twee of drie Ned. ellen. Dan wordt hij een hevige en woedende stroom.
Het grootste gedeelte der bouwvallen van Kasjmîr zijn grafteekenen. Het best bewaarde van deze is een achthoekige toren, bedekt met een grooten koepel en omgeven van vier kleinere koepeltorentjes. Het geheel is van baksteen gebouwd en versierd met eenig lief beeldhouwwerk. Oude opschriften wijzen aan, dat het de tombe is van een Muzelmanschen koning, die geleefd heeft omstreeks 1442.
Eene andere belangrijke ruïne is de moskée van sjah-jehan, tusschen de rivier en het fort Hoeri-Poerbot, 't welk de stad beheerscht. Van binnen gezien, herinnert zij grootelijks de moskeën van Kaïro met hare plafonds, die rondom met schitterend geverwde lampgaten versierd zijn, terwijl reusachtige Perzische opschriften hare muren bedekken. Deze moskée, die langen tijd de voornaamste van Kasjmir was, is thans verlaten en vervangen door die van sjah-hamadan, welke van hout aan den oever der rivier gesticht is. Inwendig ziet deze moskée er even armoedig uit als uitwendig. Niets herinnert den beschouwer die oude Mohammedaansche praalgebouwen in Indië, tenzij misschien eenig beeldhouwwerk, maar van een zoo verbasterden stijl, dat het veel meer Hindoosch, dan Moorsch werk gelijkt.
Naast de moskée, nog digter bij de rivier is een kleine Hindosche tempel, door zekeren dweepzuchtigen aanbidder der zon met het opzettelijk doel gesticht om de Muzelmannen te kwellen.
Het fort Sjer-Gari, dat het paleis des konings bevat, is ongeveer 400 Ned. ellen lang en 200 breed. Eene der zijden ligt aan de rivier. De drie andere zijn omgeven door eene gracht van 10 Ned. ellen breedte en 7 diepte. Dit fort wordt gedeeltelijk ingenomen door morsige winkels, die niet te min de voornaamste zijn van Kasjmîr; vervolgens door eene kazerne voor artillerie en infanterie, en eindelijk door het paleis van den Maharadja ghoelab singh den tegenwoordige koning van Kasjmîr (*).
Het koninklijk paleis is echter ook al niet veel meer, dan eene opeenhooping van hutten, even morsig en walgelijk, als het overige deel der stad. Geen rijkdom van versiering, van

{==247==} {>>pagina-aanduiding<<}
binnen noch van buiten. Het is een zoo ellendig mogelijk paleis. En toch is deze zoo jammerlijke toestand geen gevolg van gebrek aan geld, want ghoelab singh bezit een onmetelijk fortuin, en de inkomsten en belastingen van den staat worden direct opgenomen in zijne particuliere geldkisten om er nooit weer uit te gaan. Zoo veel men kan te nemen, en niets ooit te geven, dat is zijne leus. Naardien hij overigens, even zoo wel voor zich zelven als voor anderen eene buitengewone gierigheid openbaart, moet men zich niet verwonderen, dat hij een hoop hutten bewoont, die wij in onze landen aarzelen zouden als paardenstallen te gebruiken.
De hoofdgevel van het paleis ziet op de rivier uit. Van binnen is een groot plein, waar altijd eene groote menigte officieren en dignitaristen des rijks in beweging zijn, gekleed in het schoone en schilderachtige uniform der Seiks.
Aan het Noord-eind is een kleine Hindosche tempel van wit marmer, gedekt met een sterk verguld koperen koepeldak. Deze tempel is het eenige gebouw, dat de tegen woordige maharadjah heeft gesticht. Daarachter staat een hooge paal, veel gelijkende op eene galg, waaraan des nachts eene lantaren hangt. Dit kleine schijnsel is de eenige verlichting, welke de maharadjah voor zijne hoofdstad over heeft.
De trap van het paleis is bijzonder, en gelijkt het meest op een kippen-laddertje. Hij geleidt door eene kleine poort, of liever eene achterdeur, naar een klein, onzindelijk, diep gelegen kabinet en van daar naar de eerezaal des konings.
Overigens bestaat thans van dit paleis maar een klein gedeelte meer. De geheele linker vleugel, de groote receptiezaal, de magazijnen van sjaals en kleedingstukken, van juweelen, edelgesteenten en kostbare wapenen, enz. het is alles voor omstreeks anderhalf jaar door een vreeselijken brand vernield. De schade bedroeg, zeide men, ongeveer 30 lak ropijën, of f 3,700,000. Dit gansche gedeelte van het paleis was bewoond door mihan pinoe singh, den oudsten zoon des maharadjah en vermoedelijken erfgenaam der kroon.
(Illustration.)




Zielzucht des ouderdoms.

(Naar Johann Heinrich Voss.) Door Johs. Hk. Jonckers.


Lieflijk is 't daar buiten 
Voor mij ouden man! 
Blad en bloeisel spruiten 
Dat men 't speuren kan! 
k Strompel moeizaam henen 
Waar het zonlicht gloort; 
Want mijne oude beenen 
Willen niet meer voort! 

{==248==} {>>pagina-aanduiding<<}

'k Moet u, bruine knopjens, 
Van digt bij bezien, 
Die me uw groene topjens 
Zwellend aan komt biên; 
Hier, naauw doorgebroken, 
Komt de bloesem uit, 
Ginder, vol ontloken, 
Spelt hij edel fruit. 
 
Vaak heb ik 't genoten - 
Vaak met dank ontwaard 
't Groen der jonge loten, 
't Geel van 't welk geblaêrt. 
Menig zwaar vermoeide 
Ging in 't graf mij voor, 
't Zij de boomgaard bloeide 
Of zijn loof verloor! 
 
Zoo 't den Heer geviele, 
Gaarne ontsliep ik meê: 
't Hulsel mijner ziele 
Wordt zóó mat en wee! 
'k Voel de leên mij beven, 
Ach zóó huiverig koud! 
Wen een wolkje in 't zweven 
Mij de zon onthoudt! 
 
Wat het bietjen rustloos 
Bij zijn arbeid zingt! 
Daar mij, leêg en lustloos, 
Grijsheids onmagt dwingt! 
Nooit voor arbeid schroomend, 
Deed geen last mij pijn: 
Sluimrig thans en droomend, 
Leef ik slechts in schijn! 
 
O hoe zou 'k u danken, 
Heilge kerkklokstoon, 
Wen uw doffe klanken 
Mij ten grave ontboôn! 
Moê van 't aardsch gewemel, 
Wensch ik weg te spoên: 
Geef me in uwen hemel, 
Vader, iets te doen! 
 
Heteren, 1852. 






{==249==} {>>pagina-aanduiding<<}

Mengelwerk.

Een heksenproces, uit de eerste helft der zeventiende eeuw.

Een beeld des tijds.

Door A.T. Reitsma, predikant te Groningen.

Een heksenproces!!.... De naam alleen reeds doet ons denken aan eenen lang verleden tijd. Het geloof aan hekserij en tooverij moge ook nog in onzen tijd, onder het onbeschaafd en ligtgeloovig volk, in het donker voortleven, het heeft, God dank! bij het beschaafde publiek zijn aanzien verloren, en is eens voor altijd veroordeeld voor de regtbank van het gezond verstand en gebrandmerkt als een verfoeijelijk bijgeloof.
Maar dat is niet altijd zoo geweest. Het geloof, dat de mensch met den Duivel een verbond kon aangaan en daardoor in staat gesteld worden om bovennatuurlijke werken te verrigten - altijd in den geest des Boozen, om kwaad te doen, om zijne medemenschen te plagen, te kwellen en te pijnigen - dat geloof was in een nog niet zoo lang verleden tijd, in den volsten zin des woords, algemeen volksgeloof. Het werd niet alleen gevonden bij de lagere volksklassen, maar ook bij aanzienlijken en geleerden, bij mannen zelfs die op het gebied der wetenschap eene uitstekende plaats innamen. Het gold als eene zoo ontegensprekelijke waarheid, dat hij die het mogt wagen daartegen eenigen twijfel in te brengen, voor een dwaas, een scepticus, een atheïst gehouden werd. Beroemde hoogleeraren schreven lijvige en met veel geleerdheid pronkende boekdeelen, om dat vreeselijke kwaad in zijn ontstaan en uitwerking in het licht te stellen. De hoogste regterlijke collegiën, door de adviezen der schranderste regtsgeleerden voorgelicht, gaven regels en voorschriften om dat Duivelswerk te ontdekken en naar verdienste te straffen.

{==250==} {>>pagina-aanduiding<<}
Hekserij en tooverij maakten een belangrijk gedeelte uit der criminele regtspleging, en golden als gruwelen, welker beteugeling en uitroeijing een der eerste pligten was van elke wijze en zorgvuldige regering.
Welken noodlottigen invloed dit volksgeloof oefende, tot welke wreede onregtvaardigheid het aanleiding gaf, welke bloedige menschenoffers het eischte, dat is meestal verborgen gebleven in de vergetene archieven der regtspleging. Slechts enkele daadzaken zijn er uit duizenden tot kennis van het nageslacht gekomen. Maar dat weinige, wat de geschiedenis daarvan heeft opgenomen, is voldoende om ons met huivering te vervullen. Het heksenproces was de vloek der volkeren: te onregtvaardiger nog, omdat hij inzonderheid hen trof, die zulks vaak het minst verdienden, de meest onschadelijke wezens, bij voorkeur bejaarde vrouwen. Wee dezen, zoo zij door een ongunstig, somber of terugstootend voorkomen eenigen argwaan wekten. Dit alleen was vaak grond genoeg om de ongelukkigen op de pijnbank te brengen en aan den vreeselijken vuurdood prijs te geven.
Men denke niet, dat de Hervorming in de zestiende eeuw in dit opzigt eene merkelijke verandering in het volksgeloof bewerkte. Hoe veel licht door de Hervorming over vele andere punten van het godsdienstig geloof verbreid werd, welk eene nieuwe krachtsinspanning door haar op elk gebied des geestes werd opgewekt, zij liet het volksgeloof aan hekserij en duivelswerk geheel onaangetast. Luther, de man van wien de reformatorische beweging in Duitschland was uitgegaan, hield zich van eene persoonlijke inwerking des Duivels zoo vast overtuigd, dat hij met geene mogelijkheid de ongerijmdheid van dat heksenbedrijf kon inzien. Het geloof aan hekserij bleef ook na de Reformatie, zoo wel bij Protestanten als bij Roomschen, volksgeloof, door kerkgezag gestaafd en boven allen twijfel verheven.
Wij hadden voorgenomen om aan de lezers van dit Tijdschrift het verhaal te geven van een zeer merkwaardig heksenproces uit de eerste helft der zeventiende eeuw. Het zal ons eenen diepen blik doen werpen in het eigenlijke volksleven van dien tijd. Het inwendige, stille en verborgene leven van een volk valt doorgaans minder helder in het licht bij de groote staatkundige gebeurtenissen, welke de algemeene ge-
{==251==} {>>pagina-aanduiding<<}
schiedenis vermeldt, dan bij die naauwelijks opgemerkte voorvallen, welke slechts in beperkten kring de aandacht trekken, maar niet waardig gerekend worden eene plaats in de geschiedenis te beslaan. Juist in die verschijnselen spiegelt zich het volksleven vaak in de sprekendste trekken af.
Het heksenproces, waarmede wij onze lezers wenschten bezig te houden, trok vooral om twee redenen onze aandacht in het bijzonder tot zich: vooreerst omdat de proees-acten, langen tijd onder het stof der archieven verborgen, maar later aan het licht gekomen, ons volledig bekend maken met den geheelen gang der procedure; maar meer nog omdat één van de grootste mannen van zijnen tijd daarin eene voorname rol heeft gespeeld. Johan keppler, de man, die het eerst de eeuwige en onveranderlijke wetten, volgens welke de almagtige Schepper de hemelligchamen in hunne banen doet voortbewegen, ontdekte en aan het menschdom openbaarde; de groote en geniale man, die aan de verhevene wetenschap der sterrekunde de baan geopend heeft, waarop zij in volgende tijden zulke verbazende vorderingen heeft gemaakt; de man, die, door zijne tijdgenooten miskend en vervolgd, bij alle volgende geslachten zich een onsterfelijken roem heeft bereid - die man zag zich in den laatsten tijd zijns levens genoodzaakt zijne eigene oude moeder, van hekserij aangeklaagd, voor het gerigt als verdediger bij te staan.
Het verhaal, hetwelk wij van dit heksenproces aan onze lezers wenschen te geven, is getrokken uit een werkje, getiteld: Johan keppler's Leben und Werken, nach neuerlich aufgefundenen Manuscripten bearbeitet von j.l.c. Freiherrn von breitschwert, in 1831 te Stuttgart uitgegeven. De Schrijver heeft uit de acten, die hij vond, het eerst deze merkwaardige, maar vergeten geschiedenis weder aan het licht gebragt.

Katharina guldenman, de dochter van eenen waard te Eltingen, nabij Leonberg, eene stad in Wurtemberg, was den 31sten Mei 1571 in het huwelijk getreden met heinrich keppler, een zoon van den burgemeester van de rijksstad Weil. Dit huwelijk was verre van gelukkig te zijn. Heinrich was een man van onrustigen aard, geheel ongeschikt voor het huiselijk leven. Reeds korten tijd na de geboorte van zijn eerste kind

{==252==} {>>pagina-aanduiding<<}
ging hij in krijgsdienst en streed, hoewel hij Lutheraan was, onder den Hertog van alva in de Zuidelijke Nederlanden. Zijne vrouw gaf het kind ter verpleging aan de grootouders en trok haren man na. Toen zij van den veldtogt in 1575 naar het vaderland terugkeerden, gingen hunne zaken meer en meer achteruit. Eindelijk verliet heinrich in 1589 zijn gezin voor altijd, trad in Oostenrijksche krijgsdienst, maakte de veldtogten tegen de Turken mede en vond waarschijnlijk daarbij zijnen dood. Wanneer en waar hij aan zijn einde gekomen is, werd nooit met zekerheid aan zijne betrekkingen bekend.
Het schijnt dat katharina er niet geheel onschuldig aan was, dat haar man haar en zijne kinderen verliet. Zij was eene vrouw van geringe beschaving, van ruwe zeden en van een eigenzinnig karakter. Zij kon lezen noch schrijven. Toen nu door de ligtzinnige levenswijze van haren man het vermogen, dat zij hem ten huwelijk gebragt had, verkwist werd, deed zij hem daarover bittere verwijtingen. Zij werd daarom algemeen voor de oorzaak gehouden, waarom hij huis en hof verlaten had. Zij had bovendien in haar geheele voorkomen iets zonderlings. Zij zag de personen, met welke zij sprak, nooit regt in 't gezigt, maar was gewoon het oog ter zijde op den grond te vestigen, als of ze over het een of ander nadacht. Voorzeker eene gevaarlijke gewoonte in dien tijd. Bovendien werd zij door al wat wonderbaar en geheimzinnig was, sterk aangetrokken. Zij was geheel vervuld met al het bijgeloof van hare eeuw.
Het was dan waarlijk niet te verwonderen, dat bij dezen en genen het vermoeden kon ontstaan, dat het, zoo als men zeide, niet regt met haar was. Zij was onvoorzigtig genoeg door sommige vreemde en zonderlinge handelingen dat vermoeden gedurig te versterken. Zoo ging zij eens, in het jaar 1601, op het kerkhof, om een klein gedenkteeken op een graf te plaatsen. De doodgraver was juist aan zijn werk, digt bij het graf van haren vader. Daar valt haar in, dat zij eens in eene preek had hooren verhalen van volkeren, welke de schedels van hunne afgestorvene naastbestaanden als drinkbekers gebruikten, en dat dit eene loffelijke herinnering aan eigene sterfelijkheid was. Nu vraagt ze den doodgraver, of hij haar wel den schedel van haren vader wilde bezorgen, dan zou ze

{==253==} {>>pagina-aanduiding<<}
dien met zilver laten beslaan, en haren zoon, den mathematicus, ten geschenke zenden. Zij liet echter dit voornemen varen, toen de doodgraver antwoordde, dat hij dit zonder voorkennis der overheid niet durfde wagen. Maar hoe onvoorzigtig was het, dat zij zich dien wensch ontvallen liet: want zij wist toch ook wel, dat men het er algemeen voor hield, dat heksen en toovenaars zich bij hun werk van menschenbeenderen bedienden.
Bij eene andere gelegenheid zag zij, dat eene vrouw, met welke zij in geene de minste betrekking stond, haar kranken voet verbond. Begeerig om haar met raad te dienen, gaat zij naar haar toe, bevoelt den voet en belooft haar te helpen. Zij zendt haar daarop een geel stuk goed, met de aanwijzing, dat dit goed zich in water tot eene zalf zou oplossen, waarmede zij haren voet bestrijken moest. Maar dat goed loste zich niet op; misschien wel omdat die vrouw koud in plaats van warm water gebruikte; - en de voet werd erger en weldra ongeneselijk. Dat betasten en dat gele goed kreeg naderhand voor de verbeelding dier vrouw het aanzien van een heksenmiddel, dat haar verderf had aangebragt.
Nog meer stelde zij zich aan dergelijke vermoedens bloot, nadat hare dochter margaretha, in het jaar 1608, met george binder, predikant te Heumaden bij Stuttgart, gehuwd was. Het scheen, als of haar goede geleigeest haar sedert dien tijd geheel had verlaten. Daar zij nu de dienst harer dochter miste, was zij gewoon wijn in tinnen kannen, gemakshalve, in voorraad gereed te zetten, om degenen, die haar bezochten of diensten bewezen, terstond een dronk te kunnen aanbieden. Kwam die gelegenheid niet spoedig, dan kon het lood, dat met het tin vermengd is, zich in den wijn oplossen, en dien voor de gezondheid schadelijk maken. Zoo had eens een barbier, na van haren wijn gedronken te hebben, hevige hoofdpijn met braking gekregen. De schoolmeester, die voor haar de brieven van haren zoon las en schreef, en ook wel eenig werk in den tuin voor haar verrigtte, en die dan altijd van haar een dronk wijns kreeg, kwam aan het sukkelen, en eene werkvrouw, die in hare dienst was, kreeg de tering en stierf.
De oude vrouw kon zich moeijelijk in de huiselijke eenzaamheid schikken. Zij liep gaarne bij dezen en genen in huis, en bemoeide zich dan met zaken, die haar niet aangingen.

{==254==} {>>pagina-aanduiding<<}
Toen zij eens aan het huis van eenen kleêrmaker, daniël schmid, een kind aantrof, dat de engelsche ziekte had, knielde zij bij de wieg neêr en sprak een zegen over het kind uit. Het werd kort daarop veel erger en stierf.
Zeker voorval versterkte omstreeks dezen tijd de kwade vermoedens, die men reeds van haar begon op te vatten. Haar jongste zoon heinrich, een ruwe en woeste knaap, was het ouderlijke huis ontloopen, in keizerlijke krijgsdienst getreden en tot de Roomsche Kerk overgegaan. Toen hij in 1614 weêr bij zijne moeder in huis kwam, verweet zij hem met scherpe woorden, dat hij het Evangelisch geloof verlaten had. Zij wilde hem ook de lekkere kost, waarop hij aandrong, niet geven. Om haar daartoe te dwingen, doorstak hij een kalf in haren stal. Daarover ontstond een hevige twist tusschen moeder en zoon. Hij liep, in toorn ontstoken, naar den bakker, en klaagde dat zijne moeder hem honger liet lijden. ‘Dat behoefde toch zoo niet te wezen,’ zeide de bakkersvrouw, ‘uwe moeder heeft nog zoo even een kalfsgebraad in onzen oven gebragt.’ - ‘Dat gebraad moge de duivel met haar vreten!’ riep heinrich uit. Dat onbezonnen woord van den zoon gaf aanleiding, dat men na zijn kort daarop gevolgden dood verhaalde, dat hij gezegd zou hebben, dat het met zijne moeder niet regt was, dat zij een kalf dood gereden, en het vleesch hem had willen voorzetten, dat hij dit geweigerd had met te zeggen: ‘zij mogt dat gebraad zelve met haren duivel opeten.’
Er leefde te Leonberg zekere vrouw reinbold, met welke katharina op vriendschappelijken voet verkeerde. Bij gelegenheid dat deze vrouw haar een bezoek maakte, had zij nevens de wijnflesch voor haren gast, een kruidendrank voor zich zelve geplaatst. Uit nieuwsgierigheid proefde vrouw reinbold dezen drank, maar zette dien terstond neder met den uitroep: ‘Wat heb je daar? dat is zoo bitter als gal!’ Zij vatte toen echter nog geene kwade vermoedens op en zette hare bezoeken voort.
Eenigen tijd later werd zij ongesteld. Door het gebruik van een geneesmiddel, haar door haren broeder, den lijfmedicus van prins achilles van wurtemberg, voorgeschreven, verergerde de kwaal zoo zeer, dat ze nu en dan vlagen van krankzinnigheid kreeg. Om zijne eigene onkunde te bemantelen,

{==255==} {>>pagina-aanduiding<<}
gaf haar broeder voor, dat zijne zuster eene onnatuurlijke krankheid had, die niet voor natuurlijke middelen wilde wijken, en dat zij dus alleen geholpen kon worden door den persoon die haar dat kwaad had aangedaan. Nu eerst valt het vrouw reinbold in, dat die bittere drank, welke zij vóór jaren bij vrouw keppler geproefd had, een tooverdrank geweest mogt zijn. Zij sprak daarover met anderen, welke haar in die opvatting versterkten. Toen dit praatje katharina ter ooren kwam, verweet zij aan vrouw reinbold, dat hare ziekte voortkwam uit een middel, dat zij vroeger eens had ingenomen, om de gevolgen van haar zedeloos leven bedekt te houden. Zij zou nooit beter worden; zij mogt gebruiken, wat zij wilde.
Door dit verwijt steeg de verbittering van vrouw reinbold ten top. Zij verhaalde nu aan iedereen, dat katharina keppler haar een tooverdrank had gegeven, die haar onverdragelijke pijnen veroorzaakte. In de vlagen van haren waanzin schreeuwde zij dit verwijt onder jammerklagten en verwenschingen luide door de vensters van hare woning over straat uit. Zij beleed het haren biechtvader, en ontving tot bevestiging van hare verklaringen het Heilige Avondmaal uit zijne handen.
Nu was katharina's goede naam onherstelbaar verloren. Niemand wilde haar meer in zijn huis ontvangen. Alle ongelukken, die er voorvielen, werden aan haar toegeschreven. Daar zij wist, dat de onlangs te Leonberg gekomene onderschout (Untervogt), luther einhorn, haar tegen was, durfde zij ook van hem geene hulp tegen deze lasterlijke aantijgingen vragen.
De familie reinbold besloot daarentegen haar van hekserij geregtelijk aan te klagen. Men trachtte daarom allerlei bewijzen bijeen te brengen, waartoe de schout einhorn ijverig in de weer was. Hij had verscheidene vrouwen uit zijn district, die van hekserij verdacht waren, laten vatten. Uit ééne van deze trachtte hij door de pijnbank de bekentenis af te dwingen, dat ook katharina tot het heksengezelschap behoorde. Maar zelfs de gruwzaamste pijnen konden haar deze onwaarheid niet afpersen. De gevangenisbewaarder strooide echter uit, dat katharina voor de gevangenis was gekomen, en de gevangenen vermaand had om toch niets te bekennen.
Omstreeks dien zelfden tijd gebeurde het, dat katharina

{==256==} {>>pagina-aanduiding<<}
gedurende een onweêr op het vrije veld eenen naastbestaande van reinbold, een bijzitter van het geregt, tegenkwam. Hij vroeg haar, wat zij toch bij zulk een weêr op het veld te doen had. Men meende namelijk, dat heksen, als zij onweêr verwekken wilden, zelve zich in 't opene veld begeven moesten. Zij gaf daarop onbezonnen genoeg ten antwoord, ‘dat zij hem dat woord betaald kon zetten’. Zij meende er meê, dat zij ook wel naastbestaanden van hem kon noemen, die wegens hekserij gestraft waren. Maar hij vatte het op, als of zij gedreigd had, hem schade aan te doen. Hij verklaarde, dat hij terstond daarop een pijnlijk gevoel in zijn regtervoet gekregen had, en voegde er bij, dat die pijn plotseling was opgehouden, toen hij kort daarna katharina in de kerk ziende, driemaal binnen 's monds gezegd had: ‘Katharina! help mij om Gods wil!’ Dit dwaas verhaal werd als een gewigtig bewijs beschouwd van de waarheid der vermoedens, die ten haren opzigte in omloop waren.
Kort daarop had er een voorval plaats, hetwelk aan de zaak eene meer ernstige wending gaf. Prins achilles was den 14den Augustus 1615 met zijn lijfmedicus te Leonberg op de jagt, en gebruikte het middagmaal bij den houtvester, die tot de familie reinbold behoorde. Onder tafel werd het plan gesmeed om de oude vrouw keppler door goedheid of geweld daarheen te brengen, dat zij de betoovering, waarmede zij vrouw reinbold bevangen hield, weder ophief. De onderschout einhorn, die mede ter maaltijd genoodigd was, werd verzocht daartoe de behulpzame hand te bieden. Na den maaltijd begaven de onderschout en de lijfmedicus, wèl beschonken (zoo als in de proces-acten staat), zich naar het regthuis, waar de familie reinbold en vrouw keppler ontboden waren. De lijfmedicus verzocht de vermoedelijke heks, in naam van den drieëenigen God, dat zij aan zijne zuster, vrouw reinbold, hare verlorene gezondheid weder mogt teruggeven. Hij duwde deze daarop driemalen tegen vrouw keppler aan. De schout beloofde, dat zij dan niet verder vervolgd zou worden. Maar zij antwoordde, dat zij vrouw reinbold de gezondheid niet ontnomen had, en bij gevolg ook niet wedergeven kon; dat men van haar iets vorderde, dat duivelsch was; dat men, als men meende iets tegen haar te hebben, het dan maar voor het gerigt brengen moest. Daarop dreigde de schout, dat hij

{==257==} {>>pagina-aanduiding<<}
haar in den toren zou opsluiten. De lijfmedicus dreigde, terwijl hij zijn zijgeweer trok, haar te doorsteken, als zij niet oogenblikkelijk zijne zuster genas. Katharina herhaalde daarop haar antwoord en ging heen.
Toen haar schoonzoon, de predikant van Heumaden, en haar zoon christoph, die als tinnegieter te Leonberg gevestigd was, dit voorval vernamen, meenden zij niet te mogen zwijgen, nu hunne moeder door den schout openlijk als eene heks betieht was. Zij dienden daarom eene aanklagt van aangedane injurie bij het stadsgerigt te Leonberg in, die wel tegen reinbold en zijne vrouw gerigt was, maar toch het aandeel, hetwelk de schout en de lijfmedicus in deze zaak genomen hadden, niet verheelde. Daar dezen daarbij zeer gecompromitteerd werden, wendden zij alle moeite aan om deze aanklagt bij het hof, de kanselarij, en het gerigt in de geboorte te smoren.
Toen eerst schreef margaretha aan haren broeder, johan, den beroemden sterrekundige, die destijds te Linz als leeraar aan het Gymnasium geplaatst was, en gaf hem berigt van al wat er was voorgevallen. Hij had vóór 20 jaren zijne moeder als eene onbesprokene vrouw verlaten, en wist niet, hoe zij zich door hare onvoorzigtige handelingen had blootgegeven. Hij meende door zijn aanzien en naam een einde aan de zaak te kunnen maken, en schreef daarom aan de magistraat van Leonberg den volgenden brief:
‘Met onuitsprekelijke droefheid heb ik vernomen, dat mijne lieve moeder, welke met eere haar zeventigste jaar bereikt heeft, alleen door de sterke inbeeldingskracht van eene vrouw, die voorheen ligtzinnig leefde, en daarop met haar hoofd in de war raakte, onder de treurige verdenking gebragt werd, als of zij die vrouw door eenen tooverdrank van haar verstand beroofd zou hebben; ja, dat men zich van den duivel, den God van alle onverstandig bijgeloof en duisternis, zoo verblinden liet, dat men, God vergetende, bij den duivel en zijne vermoedelijke werktuigen hulp zocht, en, door den verdachten persoon angst aan te jagen, eene ingebeelde betoovering door onttoovering wilde laten opheffen. Men schrijft mij, dat deze duivelbanners zich van den woedenden duivel, die de vervolging van onschuldige personen beoogt, zoo zeer laten berijden, dat zij mijne zwakke moeder zonder bijstand voor de overheid stelden, het vorstelijk gezag misbruikten,

{==258==} {>>pagina-aanduiding<<}
haar eerst met gladde woorden, dan met bedreigingen, en eindelijk met wapenen, derhalve langs alle mogelijke duivelsche wegen drongen, eene vrouw te helpen, aan wie zij geen kwaad deed, en die zij dus ook niet helpen kon. Daardoor hebben zij mijne lieve moeder aan het hoogste gevaar blootgesteld, en haren goeden naam als met een mes afgesneden: want had zij die vrouw, zoo als men van haar begeerde, geholpen, zoo zou zij de op deze duivelskunsten gestelde pijn en smadelijke straf hebben moeten dulden; maar nu, daar zij, God zij dank! dit niet vermogt, staat zij nog in gevaar, dat men haar nageeft den eenen duivel door den anderen verbannen te hebben, als God zich over die ongelukkige vrouw ontfermen en haar wederom gezondheid geven mogt. Juist daarom zijn, naar het oordeel der regtsgeleerden, diegenen, welke die duivelsche kunstgreep beproefden, zelven te beschouwen als met den duivel in verbond staande; en er is genoegzame grond voorhanden, tegen hen de pijnbank aan te wenden, en hen de op dergelijke heksenstreken gestelde smadelijke straf te doen lijden. Men wil zelfs hier en daar voorgeven, dat ik zelf wegens verbodene kunsten getuchtigd ben. Daar ik dus een dubbel belang bij de zaak heb, zoo verlang ik, dat mij onverwijld afschrift van hetgeen er verhandeld is, worde toegezonden door den post van Cantstadt naar Praag, waarheen ik terstond reizen zal, om bij den Keizer verlof naar huis aan te vragen, daar ik mijne moeder met achterstelling van lijf en goed, met hulp van mijne vrienden en begunstigers denk te verdedigen, en niet eerder rusten zal, eer ik de zaak op geregtelijken weg ten einde gebragt zal hebben.’
Het is ligt te denken, dat de schout en de lijfmedicus door dezen regtstreekschen aanval in woede geraakten. Maar keppler liet het daarbij niet berusten. Hij was er tevens op bedacht om zijne moeder buiten het bereik harer vijanden te stellen. Hij noodigde haar daarom uit om bij hem te komen, en hare laatste dagen bij hem door te brengen. Maar zij wilde de plaats niet verlaten, eer het proces wegens de haar aangedane injurie ten einde gebragt was. Toen echter de schout haren zoon christoph, den tinnegieter, voor het geregt beval, er voor te zorgen, dat zijne moeder niet zoo veel bij de menschen uiten inliep, en daardoor het slechte vermoeden, dat men van haar had, nog meer versterkte, vond zij het toch geraden bij

{==259==} {>>pagina-aanduiding<<}
haren schoonzoon, den pastor te Heumaden, haar intrek te nemen.
De schout einhorn beijverde zich nu, zoo veel hij kon, om de aanklagt wegens aangedane injurie te onderdrukken, en, ware het mogelijk, haar een formeel heksenproces aan te doen. Dan zou zij in plaats van aanklaagster de aangeklaagde zijn, en haar zou niets anders overblijven, dan zich op de pijnbank te zuiveren. Daartoe was noodig, dat de verdenking tegen haar zoo algemeen mogelijk verbreid wierd, en zelfs bij de getuigen, die tot hare verdediging zouden optreden, ingang vond, en dat er ook nog van eene andere zijne eene regtstreeksche aanklagt van hekserij tegen haar werd ingebragt. Hij liet daarom een geheel jaar voorbijgaan, eer zelfs de dag voor het getuigenverhoor bepaald werd. En gedurende dezen tijd vervulde vrouw reinbold de geheele stad met hare jammerklagten.
Toen eindelijk de 21ste October 1616 tot het getuigenverhoor bepaald was, begaf de oude vrouw zich van Heumaden naar Leonberg. Toen zij daar een tigchelwerk voorbijging, waar vele meisjes met het dragen van steenen bezig waren, verhaalde het elfjarig dochtertje van zekeren haller, dat die vrouw haren broeder behekst had. Alle meisjes jouwden haar uit en zetten het op een loopen. Een uur later zeide dat zelfde meisje, dat die heks haar in het voorbijgaan een slag op den arm gegeven had, zoodat ze geen vinger meer verroeren kon. De moeder valt daarop openlijk op straat vrouw keppler met een mes aan, terwijl ze uitroept: ‘Waarom heb je mijn kind zulk een slag gegeven? je moet het weder herstellen, of sterven!’
Katharina beklaagde zich bij den schout wegens deze openlijke beschimping en moorddadigen aanval. Hij stelde de meisjes en hare ouders tegen haar over. Ofschoon zij standvastig ontkende het kind van haller geslagen te hebben, en slechts twee onmondige kinderen tegen haar getuigden, verklaarde de schout echter, dat de misdaad genoegzaam bewezen was. ‘Het is een regte heksengreep,’ zeide hij, terwijl hij de hand van het kind beschouwde, ‘ik zal de zaak aan de kanselarij berigten.’ Hij stelde daarop het bepaalde getuigenverhoor uit, ofschoon zij en haar zoon, de tinnegieter, er met allen ernst op aandrongen, dat het zijnen loop mogt hebben. De oude

{==260==} {>>pagina-aanduiding<<}
vrouw kwam toen zelfs op den ongelukkigen inval om den schout eenen zilveren beker te beloven, als hij het proces wegens injurie een ongehinderden loop liet. Dit werd echter, gelijk vooruit te denken was, door hem afgeslagen, en naderhand aangewend als een middel om den argwaan tegen haar te verzwaren.
De schout gaf van het voorgevallene berigt aan het landsgerigt. Dit collegie, hetwelk uit ridders en burgerlijke doctoren bestond, had de opperste leiding van de voor de stadsgerigten gevoerde criminele processen. Daar de zaak aan dit regterlijk collegie in een voor katharina hoogst ongunstig licht door den schout was voorgesteld, verkreeg hij verlof om de beschuldigde in verzekerde bewaring te nemen, en haar over de zaak, en ook waarom zij de procedure trachtte te ontwijken, gestreng te examineren, met andere woorden, om haar het gruwzame heksenproces aan te doen.
Nu het zoo ver gekomen was, drongen hare kinderen er bij haar op aan, om van de uitnoodiging van haren zoon, den sterrekundige, gebruik te maken en zich onder zijne bescherming te stellen. Tegen haren zin ging zij op reis, omdat zij vreesde, dat haar vertrek den schijn van een slecht geweten op haar zou werpen. Reeds te Ulm keerde zij weder terug. Maar toen op aandrang van den schout bevel gegeven was, om aan de kinderen van haller eene schadeloosstelling uit het vermogen van de weduwe keppler te geven, en om haar goed te dien einde te doen inventariseren, toen verklaarde christoph, dat hij met zijne moeder naar Linz wilde gaan, om bij zijnen broeder raad in te nemen, wijl men den loop van het regt hinderde en geweld gebruikte.
Toen zij te Linz aankwamen, was johan keppler juist bezig met eenen brief te schrijven aan den vice-kanselier sebastiaan faber over dezelfde aangelegenheid. ‘Tot hiertoe,’ schreef hij, ‘heb ik met onbesproken naam door het leven gezeild, toen in het vorige jaar een plotselijk losgebarsten onweêr mijn scheepje tegen de gevaarlijkste klippen wierp. Deze storm trof niet zoo zeer mij zelven, als mijne ongelukkige moeder; van welke echter alle schade op den zoon nederkomt. Terwijl ik, van alle hulpmiddelen verstoken, naar alle kanten om hulp uitzie, waag ik het mij aan uwe welwillendheid aan te bevelen. Men zal zich aan den Vorst moeten wenden. Daar

{==261==} {>>pagina-aanduiding<<}
echter dergelijke bezwaren niet tot den Vorst zelven komen, maar aan de gewone beambten worden overgelaten, zoo verzoek ik u zorg te dragen, dat deze aangelegenheid niet weder met een koud hart aan diegenen worde overgegeven, welke de schout van Leonberg tegen ons heeft vooringenomen.’
Zoo ver was hij met schrijven gekomen, toen zijne moeder en broeder binnentraden. Nadat hij van hen al het voorgevallene vernomen had, gaf hij daarvan breedvoerig berigt in den aangevangen brief, en voegde er bij: ‘Mijn broeder ontziet den schout; mijn zwager vreest zijn ambt te verliezen; ik zelf ben ver af, door inhouding van mijne bezoldiging van middelen ontbloot, en door geleerde bezigheden, van welke mijn inkomen, mijn naam en mijn geluk afhangen, teruggehouden. Intusschen heb ik mijne moeder onder keizerlijke jurisdictie geplaatst, en zaakwaarnemers te Leonberg, Stuttgart en Tubergen besteld, daar ik niet toelaten kan, dat eene snapachtige, van ouderdom ter neêr gebogene vrouw aan eene zuivering op de pijnbank onderworpen wordt, die onregtvaardig, gruwzaam en met den hoogsten graad van onderdrukking verbonden is, waaronder zij noodzakelijk bezwijken moet.’
Te gelijk wendde hij zich aan den hertog johan frederik, met de smeekbede ‘om zijnen goeden naam te beveiligen tegen spot en beschimping, waarmede bevooroordeelde berigten en gevaarlijke kanselarijbevelen dien bedreigden.’
Zijn zwager en broeder waren echter van andere meening. Zij vreesden, dat de afwezigheid van hunne moeder hare zaak mogt benadeelen, en men haar verblijf te Linz mogt opvatten als een bewijs van een beschuldigend geweten. Zij namen dus op zich om het daarheen te leiden, dat hunne moeder zich voor het gerigt stelde.
Intusschen had ook reinbold zich aan den hertog gewend met de bede, dat hem regt verleend en schadeloosstelling toegestaan wierd. Welligt had dit verzoek ook het doel getroffen, zoo niet johan keppler en de vice-kanselier faber tusschen beide gekomen waren. Het landsgerigt zelf zag wel geen kans haar gehouden gedrag voor den hertog geheel te regtvaardigen, maar drong er toch op aan, dat katharina, zoo als haar zoon en schoonzoon hadden aangeboden, voor het gerigt gesteld werd, om uit haar te vernemen, of en waarom zij het meisje van haller aangetast, waarom zij den schout

{==262==} {>>pagina-aanduiding<<}
een zilveren beker beloofd had, en waarom zij uit het land gegaan was.
Men ziet er uit, dat het hooge geregtshof nu gezind was met bedachtzaamheid in deze zaak voort te gaan. Het had dan nu ook verstaan, dat de aangeklaagde invloedrijke verbindtenissen had. De vice-kanselier had immers zelf zich voor haar geïnteresseerd.
Maar tegenover de partij in de regtbank, die tot voorzigtigheid en zachtheid ried, stond eene andere partij, die door het hof werd ondersteund. De broeder van den regerenden hertog, prins achilles en zijne werktuigen, de lijfmedicus en de schout, mogten niet gecompromitteerd worden. Daarom drongen ze er op aan om het heksenproces door te zetten. De schout einhorn verklaarde later, dat hij reeds vóór zijn berigt aan de kanselarij bevel had ontvangen om katharina te vervolgen. Hij had dus volgens geheime instructiën gehandeld, die echter met zijn eigen belang volkomen overeenstemden.
Door dezen strijd van inzigten ontstond eene gedurige vertraging in den loop van het proces. De oude vrouw zelve, haar zoon christoph en zijn zwager, de pastor van Heumaden, werkten vaak de plannen van johan keppler en zijne vrienden tegen, en vermeerderden daardoor de verwarring. Terwijl de laatste verlof had aangevraagd om zijne moeder zoo lang bij zich te houden, tot dat hare regtvaardiging ten einde gebragt was, keerde zij naar Wurtemberg terug, en bragt hem in de noodzakelijkheid haar na te reizen. Hij verkreeg wel het verlof om haar met zich terug te nemen; maar zij weigerde met hem te gaan, en bleef in een land, waar zij haren goeden naam verloren had, midden onder hare verbitterde vijanden, alleen maar om niet den schijn van een slecht geweten op zich te laden.
In weerwil van herhaalde bevelen stelde de schout het verhoor der getuigen, die reeds in 1615 gereed stonden om hare onschuld te verklaren, tot in 1618 uit. In dien tusschentijd hadden de slechte geruchten, die van katharina verbreid werden, veld gewonnen. Sommige getuigen legden nu eene ontwijkende verklaring af. Zelfs een, die vroeger voor haar was, trad nu tegen haar op, en bevestigde alles, wat vrouw reinbold tegen haar inbragt. Intusschen verklaarden negen achtingwaardige getuigen, dat zij vóór de nu ingebragte be-
{==263==} {>>pagina-aanduiding<<}
schuldigingen altijd een onbesproken naam had gehad. De schout berigtte echter slechts de haar ongunstige verklaringen aan het geregtshof, en drong er op aan, dat tegen haar als heks geprocedeerd werd. Hem werd echter bevolen met het proces wegens injurie, waarin katharina als aanklaagster tegen de familie reinbold optrad, voort te gaan.
De schout deed dit echter niet. Hij hield de zaak slepende, en vatte ze eerst weêr aan toen de politieke omstandigheden hem gunstig toelachten. Ferdinand, de aartshertog van Oostenrijk, was in 1619 Keizer van Duitschland geworden. De schout meende nu den sterrekundige, die om zijn Evangelisch geloof den Keizer een doorn in het oog was, niet meer te vreezen te hebben. Bovendien was deze door den oorlog, die hevig woedde, van Wurtemberg afgesneden, en verhinderd zijne moeder bij te staan. Linz zelf, waar hij zijn verblijf hield, werd in dien tijd belegerd.
Het was juist in dien tijd, dat de schout einhorn aan vrouw reinbold toestond, eene tegenaanklagt van tooverij tegen katharina keppler in te dienen. In deze aanklagt werden haar, behalve de zaken, waarvan in den loop dezer procedure reeds gesproken is, allerlei soort van wandaden te last gelegd, en wel de zwaarsten die ooit door heksen bedreven zijn. Zoo zou ze een meisje de zwarte kunst hebben willen leeren, en twee kinderen van eenen burger gedood hebben.
Besold, een vriend van den sterrekundige, schreef hem in dezen tijd: ‘De aanklagt wordt door de sterkste bewijzen ondersteund, welke den schijn van waarheid hebben. Waarheid is er wel in deze geheele zaak, mijns inziens, niet; maar als er slechts waarschijnlijkheid aanwezig is, laten onze regtsgeleerden eene aanklagt toe, en vonnissen, die in dergelijke gevallen in mijne tegenwoordigheid werden uitgesproken, geven reden tot bezorgdheid.’ Hij ried hem daarom aan, om den raad van den vorstelijken raadsheer bidenbach in te nemen.
Ingevolge diens raad beweerde de verdediger van katharina, dat de geheele aanklagt niets anders bevatte dan juist die lasteringen, waarover zij zich reeds sedert langen tijd bezwaard had. Hij eischte dus, dat het proces wegens injurie voortgezet werd. Dit werd dan ook door het landsgerigt geboden; maar de schout begunstigde alleen de tegenaanklagt, en eischte, dat daarop door partij geantwoord zou worden.

{==264==} {>>pagina-aanduiding<<}
Haar zoon christoph, die in afwezigheid van zijnen oudsten broeder de verdediging zijner moeder bestuurde, deed dit op eene zeer onhandige wijze. Daar hij wanhoopte zijne moeder te redden, liet hij aan zijne wraakzucht vrijen teugel tegen degenen, welke dit smadelijk vermoeden tegen zijne familie hadden uitgestrooid. Doch door dergelijke uitvallen werd de verdediging zijner moeder niet bevorderd.
Haar schoonzoon, de pastor, schijnt ook in dezen tijd minder gunstig over zijne schoonmoeder gedacht te hebben. Hij stond haar wel toe in de pastorij haar verblijf te houden, maar verbood haar, hem onder de oogen te komen. Het was in dezen bijgeloovigen tijd zoo ver met de ongelukkige gekomen, dat haar oudste zoon johan en hare dochter margaretha nog de eenigste personen waren, welke het vaste geloof aan hare onschuld niet verloren hadden.
Hoe hoog de haat tegen haar geklommen was bij de partij die haar als heks beschouwde, kan blijken uit de volgende verklaringen van getuigen. De schoolmeester beutelspacher verklaarde: ‘Als ik eens op een zondag aan de weduwe keppler een brief van haren zoon, den Mathematicus, voorgelezen en het antwoord voor haar geschreven had, betooverde zij tot dank daarvoor, op aanhitsing van den booze en onder de toelatinge Gods, door eenen drank het merg in mijn gebeente, en vergalde daardoor mijne overige levensdagen met onverdragelijke smarten. De werkvrouw, die uitdronk, wat ik in den beker liet, begon terstond te sukkelen en stierf. Daarop wil ik leven en sterven.’
De kleêrmaker schmid getuigde: ‘Vóór tien jaren werden twee van mijne kinderen krank en stierven. Als zij op de pijnbank ondervraagd wordt, zal het aan den dag komen, dat zij die kinderen heeft omgebragt. Zij verdient hier levend verbrand en hier namaals eeuwig gepijnigd te worden.’ Verscheidene getuigen verklaarden, dat zij door geslotene deuren gegaan was, en tot hunnen schrik plotseling voor hen gestaan had.
De schout einhorn zond het protocol van het getuigenverhoor aan het geregtshof op, met de verklaring, dat hij zich verpligt gevoelde de zaak ter kennis van den regter te brengen.
Johan keppler zag nu vooruit, dat een heksenproces niet meer te vermijden was. Om zijne moeder van deze gruwzame

{==265==} {>>pagina-aanduiding<<}
procedure te redden, beschikte hij het zoo, dat zij bij zijne stiefdochter te Carlsbad in Boheme, waar zij veilig was, haar verblijf zoude nemen. Zij ging wel op reis, maar kwam ook nu weder niet verder dan in de omstreken van Ulm. Zij keerde toen weêr naar huis, omdat zij, zoo als zij zeide, ongesteld werd.
Nu kon niets meer het proces wegens hekserij verhinderen. Het zwart register der tegen haar ingebragte beschuldigingen en niet het minst dat heen en weêr trekken, dat als een teeken van een slecht geweten werd aangezien, gaven aan hare tegenpartijders het overwigt. Het geregtshof gaf bevel haar in verzekerde bewaring te nemen, wat in den nacht van den 7den Augustus geschiedde. Zij werd den schout te Leonberg toegezonden, met bevel om haar over de verklaringen der getuigen, onder bedreiging van de pijnbank, te examineren, en hare bekentenis, nevens de vermelding, hoe zij zich bij het verhoor gedragen mogt, aan het geregtshof te berigten.
Te vergeefs diende de dochter een verzoekschrift voor hare moeder in, waarin zij betuigde, dat deze haar in de vreeze Gods en in alle deugden onderwezen, en ook zelve eenen Christelijken wandel geleid had. Zij werd daarop met haren man in de kanselarij geciteerd. Waarschijnlijk werden zij er met nadruk opmerkzaam op gemaakt, dat zij, die zich het lot van heksen aantrokken, zelven als van God afgevallen beschouwd werden. Ten minste wendden zij na dien tijd niet meer in het openbaar pogingen aan tot verdediging van hunne moeder. In stilte was margaretha echter werkzaam om haar lot te verligten. Zij bestelde voor eigen rekening bij den bewaarder der gevangenis eijeren en vleesch voor haar. Zij bad haar om zich toch niet door martelingen te laten bewegen om te bekennen, wat men van haar begeerde, opdat niet haar zoon, de hoog beroemde sterrekundige en zijne kinderen tot schande gebragt werden.
Vergeefs toonde deze, in zijne afwezigheid, duidelijk aan, hoe de schout de aangelegenheid zijner moeder met opzet in de war gebragt en het hooge geregtshof van het plan had afgebragt, om vóór alle dingen het civielproces, de door zijne moeder ingebragte aanklagt van injurie tegen de familie reinbold ten einde te brengen. ‘Mijne onschuldige moeder,’

{==266==} {>>pagina-aanduiding<<}
schreef hij, ‘klaagt God in den hoogen hemel, dat zij, nadat twee burgerlijke processen tot in het zesde jaar verschoven werden, tegen de vroegere besluiten van den civielen regter, weggestooten en in harde gevangenis is geworpen.’
Tot regt verstand van den verderen loop der geschiedenis zal het noodig zijn, vooraf eenige nadere verklaring te geven aangaande de manier van procederen, die in zake van hekserij was voorgeschreven.
In het 44ste artikel van de lijfstraffelijke geregtspleging van karel V was bepaald: ‘Zoo iemand zich aanbiedt, om andere menschen tooverij te leeren, of iemand dreigt te betooveren, en den bedreigde zulks wordt aangedaan, of ook gemeenschap met toovenaars heeft, of zich met zulke verdachte dingen, gebaren, woorden en manieren, die aan tooverij eigen zijn, inlaat, dat geeft eene gegronde aanklagt van tooverij en eene genoegzame oorzaak van onderzoek door de pijnbank.’ De Wurtembergsche landsverordening van het jaar 1567 had bepaald, dat hij, die zich met den duivel in een verbond had ingelaten, edoch daarmede nog niemand schade had aangedaan, naar gelegenheid der zaak, maar dat hij, die door tooverij aan menschen schade had aangedaan, met den vuurdood gestraft zou worden. Zij beveelt verder de kerkedienaren het volk te onderrigten, wat eigenlijk tooverij is, en dat daartoe ook behoort, als men tot uitvinding van verborgene zaken, of tot afwending van eene krankheid zulke middelen gebruikt, welke God niet verordend heeft, die ook niet met de natuur overeenkomstig, die bij gevolg toovermiddelen en van den duivel zijn. De onderdanen moeten elk vierendeeljaars bij het geregt aangeven, wanneer iemand met tooverij omgaat.
Met welk eenen ijver zoo wel geestelijken als regtsgeleerden zich deze zaak aantrokken, blijkt uit tallooze voorbeelden. Theodorus thum, hoogleeraar in de godgeleerdheid te Tubingen, schreef in 1622 een boek over heksenlist en bedrog. Carcopius, hoogleeraar in de regtsgeleerdheid te Leipzig, gaf eene breede theorie der heksenprocessen. Oldenborger (*) getuigt van dezen man, dat hij 20,000 doodvonnissen zou hebben uitgesproken.
Dat de wet hem trof, die zich aanbood om anderen de

{==267==} {>>pagina-aanduiding<<}
zwarte kunst te leeren, of die iemand dreigde te betooveren, mogt nog gaan; maar door de onbepaalde woorden: ‘of die zich met zulke verdachte dingen, gebaren, woorden en manieren, die aan tooverij eigen zijn, inlaat’, bragten ook den onschuldigste in gevaar. Hierdoor was iedereen aan het bijgeloof of de boosheid van eenen aanklager of regter prijsgegeven. Ieder heimelijke vijand had daarin een zeker middel om zich te wreken. Een bloot vermoeden, op eene ongelukkige oude vrouw geworpen, kon tot een proces leiden. De verbittering van den aanklager verdichtte allerlei ongerijmde dingen, en de pijnbank perste van menige ongelukkige de bekentenis af van eene schuld, die nooit had bestaan. De wet liet het overigens aan de regtbanken, welke niet met regtsgeleerden bezet waren, vrij, of zij de pijnbank aanwenden en het vonnis uitspreken wilden, dan of zij eerst het advies van eene regtsgeleerde faculteit wilden inwinnen.
De heksenprocessen werden slechts mondeling gevoerd, en den aangeklaagde werd geen regtsbijstand toegestaan. Geschiedde dit in enkele gevallen, dan baatte het hoogst zelden, want de heksenhamer, het eigenlijke code van procedure in zaken van hekserij, sloot den verdediger den mond door de bepaling: ‘Wie zegt dat er geene heksen zijn, die wordt met regt als een van God afvallige gestraft. Als iemand eene heks al te veel verdedigt, zoo wordt hij billijkerwijze voor nog schuldiger gehouden dan de heks zelve.’ Wat was er met zulke wetsbepalingen van het gerigt te wachten!
Wie op de pijnbank bekende, dat hij door tooverij iemand schade had aangedaan, werd met den vuurdood gestraft: wie echter die vreeselijke martelingen doorstond, zonder zich eene bekentenis af te laten persen, werd als van schuld gezuiverd vrij gelaten.
Van zulk een aard was de regtspleging, aan welke de ongelukkige zeventigjarige vrouw zou worden blootgesteld. Zoo traag de schout einhorn geweest was om hare aanklagte wegens aangedane injurie voor het gerigt te doen gelden, zoo haastig was hij thans om het heksenproces tegen haar aan te vangen.
Reeds den dag na hare aankomst te Leonberg werd katharina in het verhoor gebragt. Dit verhoor was boven alle beschrijving tegen alle wet en regel. Er werd zelfs geen behoorlijk protocol gehouden. Op de kladde stond bij de meeste

{==268==} {>>pagina-aanduiding<<}
klaagpunten aangeteekend: ‘de verontschuldiging van de beklaagde was ellendig: de getuige, dien men gelooven moet, heeft ze tegengesproken.’
Op het berigt van het verhoor, hetwelk door den schout naar het geregtshof werd opgezonden, kreeg hij het bevel: ‘om de gevangene nog eenmaal onder bedreiging van den beul te examineren, en wanneer ze nog niet bekennen wilde, alle bewijzen, en wel inzonderheid die van de onderscheidene dranken, waarvan sommigen deels krank werden, deels gestorven waren, als ook dat zij hem een drinkbeker aangeboden, en den schedel van haren vader van den doodgraver begeerd had, opeen te hoopen, van haar de pijnbank te eischen, en die, wanneer de bewijzen erkend werden, aan haar te voltrekken, en dan hare bekentenis te berigten.’
De ongelukkige, aan hare bitterste vijanden overgegeven, zou zeker binnen weinige dagen gefolterd zijn, als niet haar zoon, de tinnegieter, om verlegging van het proces gevraagd had. Hij deed dit echter op zulk eene wijze, dat er duidelijk in doorstraalde, dat hij zijne moeder tot de haar aangetijgde misdaad in staat achtte, daar hij alleen de schande, aan de pijnbank verbonden, als grond aangaf, waarop hij eene verplaatsing der regtspleging verlangde. Zijn verzoek werd toegestaan, en de beschuldigde werd door den schout van Leonberg aan aulber, schout van Guglingen, overgegeven. Alhoewel de eerste nu van de geheele zaak ontslagen was, bleef hij echter in den verderen loop van het proces ijverig deelnemen.
Op denzelfden dag, den 4den Sept. 1620, op welken het aan johan keppler gelukte te Stuttgart het bevel uit te werken, dat met de voortzetting van de procedure tot op zijne aankomst gewacht zou worden, was reeds de schout aulber voor het gerigt te Guglingen met den eisch der pijnbank te voorschijn gekomen. Op den 26sten Sept. kwam keppler te Guglingen aan. Op zijn verzoek werd de gevangene, die over de koude van haren kerker en over vervelende eenzaamheid klaagde, in de woning van den gevangenisbewaarder overgebragt, waar haar door den schout aulber twee bewakers werden toegevoegd. Alle klagten over deze noodelooze en kostbare voorzigtigheid, ten opzigte van eene geboeide, afgeleefde, zieke vrouw, bleven zonder gevolg.

{==269==} {>>pagina-aanduiding<<}

Keppler verzocht en verkreeg ook de vrijheid om het proces schriftelijk te voeren. Daar hij echter weinig hoop had zijne moeder van de pijnbank te redden, waarvan men in criminele zaken ruimschoots gebruik maakte, trachtte hij het in zijn eerste verweerschrift daarheen te brengen, dat de onderdrukte aanklagt wegens aangedane injurie op nieuw werd opgevat, en de zaak dus weder den loop van een civiel proces kon volgen.
Met dat oogmerk verklaarde hij, dat zijne moeder niet gehouden was, op de door hare tegenpartij ingebragte beschuldigingen te antwoorden; de lasterlijke aantijging van de familie reinbold was de grond der verdenkingen; de reinbold's konden dus in deze zaak niet als getuigen gelden; de onderzoeking van den civielen regter gaf eene grondiger kennis der zaak dan de gruwelijke pijnbank.
Door de magtige voorspraak, die nu voor de beklaagde in den persoon van haren wegens zijne ongemeene bekwaamheid beroemden zoon was opgetreden, zag de schout aulber zich in de noodzakelijkheid, van het hooge geregtshof eenen regtsgeleerde aan te vragen. Dien ten gevolge werd hem zekere hiëronymus gabelkofer als raadsman toegevoegd.
Daar de gang der procedure hierdoor vertraagd en de kosten aanzienlijk vermeerderd werden, achtte johan keppler het geraden zich met een verzoekschrift aan den vorst des lands te wenden. Hij zegt daarin: ‘Mijne moeder, wier schuld geenszins bewezen is, beschouwt hare reeds vier maanden durende gevangenschap op haar 74ste levensjaar als eene viermaandsche pijnbank, die zij zonder vonnis en regt doorstaat. Het is hoogt smartelijk, dat aan de beschuldigingen zulk een groot gewigt wordt bijgelegd, en dat hare handelingen in een valsch licht beschouwd worden. Zij heeft geen het minste onregt opzettelijk bedreven. Hare vijanden hebben lang genoeg den naam van den barmhartigen God tot hare vervolging misbruikt. Mogt echter uwe vorstelijke genade de naar het goed en bloed mijner moeder dorstende partij nog langer te wille moeten zijn, zoo moge het echter Haar ten minste behagen der gevangene, die zonder eenige wankeling hare onschuld blijft volhouden, eenen van de twee bewakers af te nemen.’
Den 11den December trad gabelkofer met zijne aanklagt

{==270==} {>>pagina-aanduiding<<}
te voorschijn. Hij spreekt van de tegen haar ingebragte beschuldigingen als onbetwistbare daadzaken, die alleen door de hardnekkigheid der aangeklaagde tegen beter weten aan geloochend worden. Hij voegde bij de reeds ingebragte punten van beschuldiging ook nog de volgende: De aangeklaagde had de getuigen niet aangezien, niet geweend, den stadsdienaar verzocht om de deur der gevangenis niet te sluiten; ook was er een mes bij haar gevonden.
Bij het verhoor, dat nu op deze aanklagt volgde, traden ook de schout einhorn en de deken johan burghard buk, die haar op het gerucht af reeds van het Heilig Avondmaal uitgesloten had, als getuigen op. Beiden legden er een groot gewigt op, dat de beschuldigde de getuigen weinig in het gezigt zag, en in het geheel niet weende. De ervaring leerde toch, zeiden zij, dat dergelijke personen niet weenen konden. Zij gaf het aandoenlijke antwoord, dat zij in haar leven reeds zoo veel geweend had, dat ze nu niet meer weenen kon.
In 't algemeen bleek uit dit verhoor, dat alle overheidspersonen van Leonberg, met de geheele bevolking der stad, katharina voor eene heks hielden. Niet weinig ergerde het hen, dat zij om de aanwezigheid van haren oudsten zoon meer omstandigheden met haar moesten maken, dan men anders gewoon was met zulke heksen in acht te nemen.
Het geregtshof gaf bevel, dat, tot besparing van tijd en kosten, het protocol van het getuigenverhoor terstond aan de partij zou worden ter hand gesteld, ten einde zij zich, òf zonder verderen tegenstand aan het vonnis onderwerpen, òf hare tegenbedenkingen inbrengen mogt. Dit bevel werd uit misverstand twee maanden lang niet uitgevoerd. In dezen langen tijd wachtten de advocaten van wederszijde op de mededeeling der acten, en de beschuldigde versmachtte intusschen in den kerker. Nadat eindelijk dit stuk was opgemaakt en medegedeeld, vervaardigde de verdediger een breedvoerig verweerschrift. Het is zeker eene allermerkwaardigste oorkonde aangaande de manier, waarop in dien tijd van bijgeloof eene van hekserij beschuldigde persoon kon verdedigd worden.
Het bestaan van heksen, en het vermogen om bovennatuurlijke ziekten voort te brengen, wordt daarin volkomen erkend. Er wordt zelfs toegestaan, dat verscheidene handelingen van katharina keppler de door de wet aangegeven kenteekenen

{==271==} {>>pagina-aanduiding<<}
van tooverij aan zich dragen. De verdediging wordt dus eenig en alleen beperkt tot het bewijs, dat geen openbaar corpus maleficii, zoo als men zegt, aanwezig was, maar dat die kenteekenen van tooverij slechts tot de meer verwijderde behoorden, en dat dus de beschuldiging niet van genoegzaam gewigt was om deswege tot het onderzoek op de pijnbank voort te gaan. De verdediger beijvert zich derhalve aan te toonen, dat bij geene van de krankheden, welke katharina verwekt zou hebben, de teekenen van eene bovennatuurlijke krankheid aanwezig waren. Dit alleen komt hem voor met het gezond verstand te strijden, dat een mensch in staat zoude zijn een anderen zonder aanraking te betooveren. Hij verklaart de getuigenis van beutelspacher, dat katharina door geslotene deuren bij hem gekomen zou zijn, slechts daarom voor ongeloofwaardig, omdat hij naderhand nog met haar at en dronk. Eindelijk beroept hij zich zelfs op de omstandigheid, dat geene van de te Leonberg onderzochte heksen haar als tot het heksengezelschap behoorende had aangegeven. Tot zulke fijne distinctiën moest de verdediger zijne toevlugt nemen, omdat hij het heksengeloof onaangeroerd liet.
Ofschoon de openlijke aanklager nu gewonnen spel had, liet hij echter zeer lang op zijn antwoord wachten. Eindelijk verklaarde hij, dat in dit geval alle mogelijke gronden aanwezig waren om de pijnbank te eischen. Als men nog zwarigheid maakte om in dit geval daartoe over te gaan, dan kon hij niet inzien, in welk geval men dan ooit daartoe zou kunnen komen. Het was wel meer gebeurd, dat eene, die als heks beticht werd, eene actie wegens injurie had ingesteld tegen degenen, die haar daarvan betichtten, en ook in deze civiele zaak de overwinning behaald had, en toch later, crimineel vervolgd, als eene veeljarige heks veroordeeld en verbrand werd. Hij eischte derhalve de proef door de pijnbank.
Haar zoon johan, die bij de behandeling van dit punt aanwezig was, drong er op aan, dat aan de aangeklaagde het laatste woord gegund werd, hetwelk de aanklager haar met list ontnemen wilde. Men zag den moedigen verdediger van de onschuld zijner moeder zoo ongaarne haar ter zijde staan, dat men in het protocol van deze regtszitting opteekende: ‘De gevangene verschijnt, helaas! met bijstand van haren zoon, den mathematicus, johan keppler.’ Door zijn ijverig aanhouden

{==272==} {>>pagina-aanduiding<<}
verkreeg hij echter voor zijne moeder het laatste woord, en stelde zich in staat om reeds na twee dagen een uitvoerig verweerschrift in te leveren. In dit stuk werd het ongenoegzame van de bewijzen en getuigenissen, waarop de aan zijne moeder te last gelegde feiten werden aangenomen, duidelijk aangewezen. ‘Als nu bij een gebrekkigen toestand der bewijzen,’ wordt daarin onder anderen gezegd, ‘alleen om hun groot aantal de proef op de pijnbank aangewend zou worden; als de bewering, dat bij dergelijke heimelijke misdaden ook onvolkomene bewijzen voor genoegzaam geacht worden, doorgaat; als de regter zulke beschuldigingen voor zoo verschrikkelijk aanziet: hoe veel verschrikkelijker is het dan niet, met zulk eene beschuldiging eene onschuldige aan te vallen en in lijfsen levensgevaar te brengen. Als wegens de afschuwelijkheid der hekserij de gewone regtsregelen en meeningen der doctoren niet op dergelijke onzekere dingen kunnen worden toegepast; als ook de getuigenis van geheel onbevoegde en verwerpelijke getuigen wordt toegelaten; als ligte vermoedens bij Godbeleedigende misdaden genoegzaam en tot het aanwenden der pijnbank voldoende zijn; als de willekeur des regters bij verborgene dingen, zelfs wanneer slechts bloote vermoedens aanwezig zijn, die door de beschuldigde standvastig tegengesproken worden, zoo onbeperkt kan zijn, dat hij zelfs niet door het lijfstraffelijk wetboek van Keizer karel gebonden is, dan kan men niet begrijpen, welke oude weduwe, die van den een of anderen snooden vijand wordt aangevochten, in weerwil van alle onschuld, de pijnbank meer zou kunnen ontgaan.’
Met hoe veel nadruk dat stuk ook gesteld was, zoo was het echter niet in staat de mannen van het gerigt tot eene vrijspraak der aangeklaagde te bewegen. De schout aulber oordeelde, dat het niets bevatte dan eene bloote herhaling van de oude uitvlugten, waardoor de regter in deze zonneklare zaak op den dwaalweg gebragt moest worden. De verdediger wist echter uit te werken, dat er nog geen eindvonnis uitgesproken, maar dat besloten werd om vooraf nog het advies van de regtsgeleerde faculteit van Tubingen in te nemen.
In het daarop ontvangen advies wordt gezegd: ‘dat de in de proces-acten voorkomende bewijzen van schuld in regten niet geheel voldoende zijn: dat in aanmerking genomen moet worden, dat de beklaagde in haar 74ste jaar is; dat echter tot

{==273==} {>>pagina-aanduiding<<}
de werkelijke aanwending der pijnbank voldoende bewijzen van schuld gevorderd worden; dat derhalve eene zoo hoog bejaarde persoon niet werkelijk en met der daad op de pijnbank moet worden gebragt; maar dat van de andere zijde de door de beklaagde ingebragte verklaringen deels even weinig gewigt hebben, deels onbewezen zijn, zoodat nog eene zware verdenking van schuld op haar blijft rusten; dat het bij gevolg onverantwoordelijk zijn zoude haar onbepaald vrij te spreken.’ Derhalve adviseerde de faculteit: ‘dat haar van regtswege het vonnis zou worden medegedeeld, om tot uitvorsching der grondige waarheid op de pijnbank ondervraagd te worden; doch dat dit vonnis niet werkelijk ten uitvoer gebragt zou worden, maar dat zij, om ware het mogelijk door den schrik de waarheid uit haar te krijgen, op de voor de pijniging bestemde plaats gebragt zou worden; dat de scherpregter daar tegenwoordig moest zijn, en zijne instrumenten haar toonen, en haar daarmede ernstig bedreigen moest; maar dat zij verder door hem niet aangegrepen, veel minder gebonden, opgeheschen, of op eenige andere wijze gemarteld zou worden.’
Dit advies werd gevolgd. Den 28sten Sept. van het jaar 1621 verscheen katharina weder voor hare regters. De schout aulber las haar het vonnis voor, dat zij op de pijnbank gemarteld zou worden. De scherpregter toonde haar de verschrikkelijke foltertuigen, en verklaarde haar in alle bijzonderheden, hoe ieder van die werktuigen aangewend werd, en welke onbeschrijfelijke pijn daardoor werd veroorzaakt. De regter vermaande haar daarop met ernstigen aandrang, om liever vrijwillig eene bekentenis der waarheid af te leggen, en zich daardoor die vreeselijke martelingen te besparen.
Toen katharina dit alles gezien en gehoord had, antwoordde zij: ‘Men moge met mij doen, wat men wil, ik weet toch niets te bekennen. Zoo ik eene heks ware, zoude ik het reeds lang bekend hebben. Ik wil liever sterven, dan onwaarheid spreken: mogt ik ook door marteling en pijn iets bekennen, zoo is het toch geene waarheid. Wie van die hier aanwezig zijn wil de zonde op zich nemen, mij te dwingen, dat ik mij zelve onregt aandoe? Ik sterf er op, dat ik met de hekserij niets te doen gehad heb. God, aan wien ik alles overlaat, zal de waarheid na mijnen dood aan het licht brengen. Hij zal mijn bijstand zijn, en zijnen Heiligen Geest niet

{==274==} {>>pagina-aanduiding<<}
van mij nemen.’ Daarop knielde ze neder, riep God aan, dat Hij een teeken aan haar doen mogt, als zij eene heks was, en bad daarna het ‘Onze Vader’.
Zoodra de schout van de uitwerking, die de bedreiging der pijnbank op haar had gehad, kennis had gegeven aan het geregtshof, kwam al spoedig de volgende uitspraak: ‘Nadat de weduwe van heinrich keppler bij de doorgestane verschrikking zich van de tegen haar ingebragte beschuldiging gezuiverd heeft, zoo is zij van de tegen haar ingestelde aanklagt vrij te spreken, en zoodra hare familie wegens de kosten borgstelling gegeven zal hebben, op vrije voeten te stellen.’

Dit heksenproces mag met regt gehouden worden voor een van de belangrijkste, welke tot de kennis van het nageslacht gekomen zijn. Een van de helderst denkende mannen van zijnen tijd trad daarin als de verdediger zijner moeder op. In de beide regterlijke collegiën te Stuttgart en Tubingen zaten mannen, die althans voor een deel tot de verlichtsten en minst bevooroordeelden behoorden, en die voor keppler alles deden, wat de geest van den tijd met mogelijkheid toeliet. Van de andere zijde spanden persoonlijke haat en blind fanatismus alle krachten in om te overwinnen. Daaruit ontstond de vinnige kampstrijd, die zes jaren lang met afwisselende kans gevoerd werd, en door de volharding en het beleid van den verdediger nog met veel moeite een gunstigen uitslag had. Wij leeren er ook uit, wat zelfs de verlichtsten over tooverij en hekserij dachten, en wat er voor iemand, die ongelukkig van hekserij verdacht werd, met mogelijkheid gedaan kon worden. Het geheele onzinnige stelsel, dat men volgde, treedt in dit proces meer dan in eenig ander in het klaarste licht te voorschijn.
En wat zien wij nu? De helderziende, scherpzinnige, diepdenkende keppler, de man, die met zijn genialen blik de wetten van de beweging der hemelligchamen had ontdekt; de vrijmoedige man, die zoo vele dwalingen en vooroordeelen van zijnen tijd moedig aangreep en bestreed, laat het geloof aan tooverij en hekserij geheel onaangetast. Ofschoon hij de wreedheid en onzedelijkheid van de manier, waarop men tegen heksen proeedeerde, met de sterkste kleuren afschilderde, erkende hij toch het bestaan van heksen en het vermogen, dat zij

{==275==} {>>pagina-aanduiding<<}
hadden, om bovennatuurlijke krankheden te verwekken; ofschoon door die erkentenis het sterkste wapen tot verdediging zijner moeder ongebruikt bleef. Niet alleen voor de regters, en in geschreven verweerschriften, maar in zijne vertrouwelijke briefwisseling over deze zaak tast hij het bestaande heksengeloof zelfs niet van verre aan.
Maar hoe is het mogelijk, vragen wij, dat een man die zulke diepe blikken in den bouw des heelals geworpen had, zulk een onzinnig bijgeloof niet verre van zich wierp? De eenige grond daarvan ligt daarin, dat het geloof aan tooverij in dien tijd algemeen kerkgeloof was. Het stond bij Roomschen en Protestanten, bij geleerden en ongeleerden eenmaal als eene onomstootelijke waarheid vast. Het werd voor onverstand, ja, voor goddeloosheid gehouden daaraan te twijfelen.
Als wij de zaak uit dit oogpunt beschouwen, dan was zeker de uitspraak van het geregtshof het zachtste vonnis, dat geveld kon worden. De verklaring van gabelkofer: ‘dat hij, als tegen katharina keppler de pijnbank niet aangewend werd, niet inzag, in welk geval zij dan ooit in dergelijke zaken kon plaats hebben’, was volkomen in overeenstemming met de beschouwingswijze van zijnen tijd. Maar geheel redelijk was daarentegen ook keppler's antwoord: ‘Als regtsweldaden, die openbare misdadigers ten deele vallen, dengenen, die van zulke onzekere dingen beschuldigd worden, niet te goede komen; als halve en onvolkomene bewijzen in zulke zaken voldoende geacht worden, om den aangeklaagde op de pijnbank te brengen, dan is niet in te zien, hoe eene oude vrouw, die van eenen doodsvijand vervolgd wordt, in weerwil van alle onschuld, de pijnbank meer ontkomen kan.’
De vrijmoedige schildering van den hopeloozen toestand van hen, die het ongeluk hadden in verdenking van tooverij te vervallen, en van het gevaar, waaraan de regter blootstond om de onschuld te veroordeelen, bleef niet zonder gevolg. Het belangrijke aandeel, hetwelk de beroemde keppler in deze zaak genomen had, gaf aan dit geheele proces grooter bekendheid en gewigt. In hetzelfde jaar, waarin het ten einde gebragt werd, werd aan alle schouten eene zoogenaamde Manuduction of handleiding, hoe zij zich in de criminele procedure ter zake van tooverij te gedragen hadden, uitgevaardigd. Het

{==276==} {>>pagina-aanduiding<<}
werd in 1656 onder den naam van Instructie nog verder toegelicht en uitgebreid. In deze instructie worden de in het proces tegen katharina keppler begane fouten berispt. De ontwerpers van die instructie schijnen de acten van dit proces onder oogen gehad te hebben. Men mag dus met regt beweren, dat dit proces heeft bijgedragen om den geheelen loop van dergelijke procedures te verbeteren, en de gestrengheid daarvan althans eenigermate te verzachten. Het bleef voor lateren tijd, vooral voor onzen landgenoot balthazar bekker bewaard, om het gedrogtelijk heksengeloof tot in den grond te verstoren, en daardoor aan heksenprocessen voor altijd een einde te maken.
Vóórdat katharina op vrije voeten gesteld kon worden, moest dus eerst nog borgstelling gegeven worden voor de kosten van het proces. Haar zoon verklaarde, dat zijne moeder geen penning vermogen bezat, waarop hij niet sedert lang wettige aanspraak had. Dit werd door het opmaken van haren inventaris volkomen bevestigd. Zij werd daarom van deze voorwaarde ontheven. De proceskosten, die in allen gevalle betaald moesten worden, werden voor een goed gedeelte verhaald op de stad Leonberg. Ook Guglingen moest daartoe bijdragen. Reinbold, die de gevangenneming had bewerkt, moest 10 gulden, en christoph keppler, die de verlegging van het proces geëischt en daardoor de kosten van proces aanmerkelijk vermeerderd had, moest 30 gulden betalen. Als een proefje van de gebrekkige uitvoering des regts in die dagen moge strekken, dat de overheden van Leonberg aan de hooge landsregering hunne onderdanige bewondering te kennen gaven, dat zij voor eene zoo verdachte persoon de regtskosten moesten betalen, hetwelk hun en hunnen nakomelingen tot eeuwigdurenden smaad zou worden aangerekend. Zij dreigden zelfs, dat die verdachte persoon zeker doodgeslagen zou worden, als men haar toestond langer in hunne stad haar verblijf te houden. Er bestonden toch zeer vele voorbeelden, dat heksen, die de pijnbank hadden doorgestaan, en nu, als van de aangetijgde misdaad gezuiverd, op vrije voeten gesteld waren, door het volk waren doodgeslagen. Het geregtshof bleef echter bij zijn besluit, zonder die onbehoorlijke taal in het minst te bestraffen. Later trok de schout einhorn eigenmagtig deze som af van de kooppenningen, die na den dood der oude vrouw

{==277==} {>>pagina-aanduiding<<}
aan hare dochter margaretha uit den verkoop van het huis harer moeder wettig toekwamen.
Toen zij zich daarover bij het geregtshof beklaagde, kreeg zij tot antwoord: dat zij nog maar tevreden moest zijn, dat het met hare moeder zoo goed was afgeloopen. De familie moest het dus nog als eene genade aanmerken, dat de oude vrouw, niet het minst uit ontzag voor haren beroemden zoon, de pijnbank was ontkomen.
De vreeselijk geplaagde vrouw overleefde niet lang het doorgestane heksenproces. Zij werd den 13den April 1622, op 75-jarigen leeftijd, door den dood van alle verdere vervolging en smaad verlost.

Wij hebben het verhaal van dit merkwaardig heksenproces ten einde gebragt. Het heeft ons een treurig beeld voor oogen gesteld van eenen tijd, dien velen, zonder te weten wat zij zeggen, wel eens gewoon zijn den goeden ouden tijd te noemen. Men moge ook op den regtstoestand van onzen tijd vele gegronde aanmerkingen kunnen maken en met regt klagen over gebreken, die er ook nog in dit opzigt bestaan, wij mogen het als een voor de menschheid onwaardeerbaar geluk rekenen, eenen tijd te beleven, waarin een dergelijk heksenproces, als wij boven beschreven hebben, in beschaafde, Christelijke landen althans, tot de onmogelijkheden behoort.

De hoop des vaderlands.

Ging het u als mij, waarde lezers! dan zaagt gij vóór weinige dagen vreemd op, toen gij in de courant dit berigt uit Hongkong kondet lezen:
‘Sir michel seymour heeft het raadzaam geacht zijne stelling bij het fort Dutch Folly en de tuinen der factorijen te verlaten en zich in stellingen, lager op de rivier van Canton gelegen, versterkt.’
In de eerste plaats toch hadden wij nooit kunnen denken, dat de Chinezen, die tot hiertoe slechts met stank, sluipmoord en brandstichting den strijd der bloodaarts voerden, er werkelijk in slagen zouden de magtige Engelsche vloot, ware het ook maar voor korten tijd, terug te dringen. Doch, hoe geneigd

{==278==} {>>pagina-aanduiding<<}
gij ook zijn moogt, om dien ganschen oorlog tegen het Hemelsche Rijk, dien onze te Groningen honoris causa gedoctoreerde vriend Sir john bowring wat roekeloos schijnt begonnen te hebben, ‘an English folly’ te heeten, wij willen thans niet komen op de verrassende energie, welke het verachte China in dezen wederstand tegen ‘het geweld der barbaren’ vertoont.
Maar in de tweede plaats: dat fort ‘Dutch folly’, of ‘Hollandsche gekheid’, door john bull welligt sedert kort aangelegd, om voor de Chinezen, ja voor de gansche wereld, die thans op de affaire van Canton het oog geslagen houdt, ons een voeg te geven, dat fort verraste mij daar met zijn hatelijken naam. Moet john bull dan altijd zijn ouden spitsbroeder janmaat, dien hij voor zich vechten laat, als hij hem noodig heeft, maar dien hij de vuisten laat zien, als er van 't verdeelen der winst gesproken wordt, tot zelfs in China toe als een goeden sukkel uitlagchen? Is dat de dankbaarheid voor de heldhaftige wijze, waarop onze Leeuw in 1622 en 23 in diezelfde wateren zijnen Luipaard leerde den klaauw te slaan op de eilandjes met goede havens, en daarmede sleutels te hebben van den Chineschen handel? Heeft daarom onze kloeke cornelis reijersz. ten voorganger gestrekt aan den Engelschman in het blokkeren van Amoy en andere havens van China, moge het reeds lang geleden zijn in de dagen van vader bontekoe, opdat zijne taktiek in 't bestrijden van 't Hemelsche Rijk na jaar en dag zou worden overgenomen en ter eere daarvan een fort gebouwd: ‘Dutch folly’?
Zoo dacht ik bij mij zelven onder 't lezen van het berigt, dat in dubbele mate den Engelschen niet tot eer strekt.
En toch geloof ik, mijne vrienden, dat wij in der daad eene ‘Dutch folly’ begaan zouden, wanneer wij er ons aan ergerden. Onze rug is breed geworden van het dragen der zware lasten van schimp en bespotting, die de vreemdelingen ons hebben laten dragen, en wij kunnen dit gewigtje er nog gemakkelijk bij meêslepen. Wij zijn het immers reeds lang gewend om in 't gezelschap der natiën voor zondenbok te spelen, en uitgelagchen te worden met onze trekschuiten, met onze tuintjes, bergjes, fonteintjes en alle onze miniatuur-weelde, maar vooral ook met onze lange Goudsche pijpen. En hoe goed ware het voor den Franschman zoo bedaard te zijn, dat hij een Gouwenaar zonder breken kon leêg rooken; den Duitscher, dat hij

{==279==} {>>pagina-aanduiding<<}
hem zoo zindelijk kon behandelen als wij; den Engelschman, dat hij hem wat meer hanteerde, dan zijn glas met grog en ale!
Laat ze dan maar praten, laat ze maar lagchen wie wil. Wij weten wel, dat wij in onze eeuw, wier opkomende geslachten oneindig veel wijzer zijn dan de afgaande, de grootste dwaasheid begaan zouden om der wereld de diensten te herinneren, die onze vaderen haar bewezen hebben. Anders zouden wij zeggen, dat geen Duitscher van zijn Westfaalschen godsdienst-vrede, geen Engelschman van zijne ‘Bill of Rights’, den grondslag zijner constitutie, geen Amerikaan van zijn New-York, geen Rus van zijn Petersburg kan bluffen, of hij moest zich dankbaar te binnen brengen, hoe onze vaderen hen daaraan hebben geholpen. Maar dankbaarheid is in de materiële woordenboeken van onzen tijd gelijkluidend met domheid, en wij houden ons liever stil, denkende bij ons zelven: wie 't laatste lacht, lacht het beste! Wie weet of wij het nog niet beleven, gij vijf groote magten van Europa! die zoo een razende pret hadt, toen wij ons half dood spartelden in het dure negenjarige statu quo, omdat wij de Belgen, onze stam- en taalbroeders van ouds, met al hunne gebreken, niet gaarne uit ons huis missen wilden, - of wij het nog niet beleven, dat wij op onze beurt u in stilte kunnen uitlagchen? Gij hebt ons, ach, zoo klein gemaakt, en ons zoo veel moedveêren uitgeplukt, en nu roept gij onophoudelijk: ‘Ei, waarom zingt gij niet beter: Schep vreugde in 't leven’? of: ‘Hoe blijft gij zoo ten achter? Waarom onderneemt gij niets en gaat met den tijd niet mede?’ Begrijpt gij dan niet, dat onze oude wonden nog bloeden, zoodat het lagchen ons zeer doet, dat wij weltevreden zijn met ons nederig deel, maar toch niet best jubelen kunnen over ons groot geluk? Begrijpt gij tevens niet, dat wij, nadat gij ons de beurs hebt leêg geklopt, voorzigtig maken moeten, dat zij weêr vol komt, en dat wij daarom wat bang, welligt te bang zijn, om ons geld te wagen in crediet-ondernemingen, die zoo ontzettend veel verslinden, en die in uw
Londen en Parijs het failleren tot mode maken? Maar wie weet, of Engeland, dat jaarlijks nog de te-korten zijner Indische financiën moet dekken, dat geen vrede met de Kaffers sluiten kon, zonder met de Hollandsche uitgewekenen goed vriend te zijn, dat zijn Koh-i-noor door Amsterdammers moest laten

{==280==} {>>pagina-aanduiding<<}
slijpen; - wie weet, of Engeland nog niet eens weder een lesje bij ons moet gaan nemen, in plaats van uitdeelen?
Ik kan het niet laten, goede hoop te hebben op de toekomst des vaderlands. Wel is waar, wanneer daar straks de spoorwegen en telegrafen, de ijzeren monster-steamers van duizenden tonnen, de Panama- en Suez-kanalen ons in de dreunende machine van het stoomende Europa meê rondvoeren, dat wij niet weten waar wij blijven, dan zullen wij schier meenen geen eigen zin, geen zelfstandig karakter meer te kunnen behouden. Wanneer bovendien de noodzakelijkheid ons zal dringen, om, behalve onze moedertaal, schier dagelijks Fransch, Engelsch en Duitsch in onzen handel, in ons bedrijf, op onze uitstapjes te hooren en te spreken, zullen wij dan niet langzamerhand wel halve Franschen, Engelschen, Duitschers moeten worden? Ja, zullen wij dan niet afleeren ons goed Nederlandsch te spreken? - De tijd zal 't leeren, waarde lezers! maar ik geloof en hoop het nog niet.
Ik geloof het niet; want als ge eens de onverzettelijkheid van der Friezen aard bedenkt, die niet alleen zoo vele eeuwen hetzelfde landschap bewoond, dezelfde taal gesproken, denzelfden naam behouden hebben, maar nu zelfs met nieuwen ijver zich aangorden om voor het behoud van hun ‘Friezendom’ den ouden taaijen strijd te voeren, en niet zonder schrik zich de mogelijkheid voorstellen der eenmalige oplossing van het Friesche ‘volk’ in het Nederlandsche; - wanneer ge daarbij bedenkt, dat het Friesche bloed wel voor de helft ons ligchaam vervult en onzen geest drijft, en dat al ons ander bloed zeer na vermaagschapt is aan het Friesche; - dan weet ge ook, waarom die klanken zoo harmonisch onze ooren streelen, als wij zingen:

‘Wien Neêrlands bloed door de aadren vloeit, 
Van vreemde smetten vrij.’ 

Uwe Nieuw-Nederlandsche stamgenooten, die hun Nieuw-Amsterdam in het wijdvermaarde Nieuw-York moesten zien veranderen, hebben niet te min als Engelsche kolonisten, of Amerikaansche republiekeinen hunne oorspronkelijke taal en zeden tot in de laatste nageslachten kunnen overplanten. Uwe Zuid-Afrikaansche verwanten geven niet minder afdoende bewijzen van de onbezwekene kracht, waarmede Neêrlands volks-
{==281==} {>>pagina-aanduiding<<}
geest zijn eigen karakter weet te handhaven. Zoude het hier in 't moederland anders zijn? Ik geloof het niet.
Ook hoop ik het niet. Daar is nog wat in ons van die Batavieren, wier geestkracht (virtus) door tacitus ver boven die van andere Germaansche volken verheven werd, van die Friezen, die onder nero in het theater van pompejus te Rome uitriepen: ‘Geene stervelingen overtreffen ons in dapperheid en trouw!’ Wij behoeven 't niet te vergeten, dat onze voorouders, onder de Salische Franken gemengd, Gallië, en onder de Angelsaksen Brittanje hebben veroverd, en zoo mede de stichters zijn geworden dier groote mogendheden, die thans uit Parijs en Londen de beschaafde en onbeschaafde wereld aan den leiband houden. Ja, zij hebben Noord-Duitschland, Denemarken en de Oostzee-landen bevolkt en beschaafd door hunne nijvere koloniën en hunne zeevaart; zij hebben mede ten kruistogt gevaren en gestreden in het Heilige Land; zij hebben de volken geleerd de magt hunner vorsten te beperken; zij hebben aan Duitschland, even zoo wel als de Belgen aan het Oosten, een Keizer geschonken. Wat? zullen wij dan niet meer durven verschijnen in de vergadering der natiën, en bloô en bedeesd ons als 't ware schamen voor ons zelven of voor onze afkomst? Neen, dat behoeft waarlijk niet. Het zou wel ‘Dutch folly’ wezen, als wij gelijk de kikvorsch in de fabel ons tot een os wilden opblazen en van hoogmoed barsten. Wij zijn toch niets meer, dan eene natie van maar drie millioenen, en wat beteekenen deze onder zoo velen? Maar onze drie zijn niet minder dan drie andere in Engeland, Frankrijk of Duitschland door elkander genomen. Dat betuigen onze naburen zelve. Laat ons vooreerst met deze bewustheid tevreden zijn. En dan, als wij zoo de plaats, die ons toekomt, ingenomen hebben, dan moge men ons de schoone herinnering vrij betwisten, dat ons volkje zich verdienstelijk heeft gemaakt ten opzigte der ontwikkeling van den geest der beschaving van het nieuwe Europa. De geschiedenis
der wereld zal onze kostelijke uitvindingen en ontdekkingen, onze krachtige inspanningen en worstelingen tegen maatschappelijke en geestelijke tirannij in de zestiende en zeventiende eeuwen altijd bewonderen. Het ‘luctor et emergo (ik worstel met de baren en houd mij boven)’ van den leeuw in het Zeeuwsche wapen is waarlijk op ons geheele volk van zijnen aanvang af toepasselijk;

{==282==} {>>pagina-aanduiding<<}
wij hopen, dat het nog lang zoo blijven moge! In der daad, waarde landgenooten! die herinnering der vorige tijden is een deel van ons wezen, van ons karakter. Zonder haar zouden wij ophouden eene eigene nationaliteit, een eigen volksgeest te hebben. Men moge zeggen wat men wil, dit maakt ons tot Nederlanders. Of behoort het niet tot het karakter eener familie, dat zij zich herinnert, wat zij was als huisgezin? En wanneer zij hare opvoeding in waarde houdt, zal zij niet de beginselen dier opvoeding in haar volgend leven ontwikkelen en toepassen op hare tijden en omstandigheden? Eveneens kan men het ons niet kwalijk nemen, dat wij als volk aan onze antecedenten hechten. Hoe streng de tucht geweest moge zijn, onder welke wij tot een volk zijn opgegroeid, wij zijn het met dat al geworden, en wij zijn het tot op den huidigen dag toe allezins gebleven. Wij staan hier op, wij willen ons dit voorregt niet ontnemen, zelfs niet betwisten laten, of wij moesten het bloed en den arbeid niet tellen, waarmede onze vaderen zoo zuur ons erfdeel gewonnen hebben. Laat u dan niet verbluffen, mijne broeders! wanneer de Duitscher u verbasterde Westfalingers noemt, die met hunne harde keelen het ‘plattduudsch’ niet weten te plooijen naar hun Saksisch. De Franschman ligte u met zijn beleefden spot niet uit den zadel, wanneer hij u fijntjes laat voelen, dat hij u voor een gek houdt, omdat gij uwe vrouwen en meisjes nog in sommige streken het oorijzer toelaat te dragen, en haar niet allerlei kiesche zedeloosheden leert. De Engelschman zegge, dat gij uwen tijd niet begrijpt en uw voordeel niet weet te berekenen, omdat gij als leeuw alle zijne luipaard-streken niet weet na te volgen; gij moet er niet anders om worden. Gij zijt en blijft een volk met een karakter, eene geschiedenis, eene taal; en dit alles gaat bij een zoo taai volkje als het uwe, niet zoo haast verloren.
Gij hebt mij wel begrepen, vrienden! Zijn wij een volk, dan hebben wij ook als volk onze roeping in den tegenwoordigen tijd. Elk Nederlander zij overtuigd, dat hij juist omdat hij Nederlander is, met zijne eigenaardige karaktertrekken en talenten, goed ontwikkeld, goed aangewend, zijn nut in de wereld kan stichten. Vooral prente men dit onze jeugd, onze jongelingschap diep in 't harte, dat zij ‘de hoop des Vaderlands’ is, en dat het met ons Vaderland gedaan zal zijn,

{==283==} {>>pagina-aanduiding<<}
wanneer zij met eerbied knielt voor vreemde volken, maar de stijve manieren der ‘oude pruiken’ bespot, die hare eigene familiezalen als haar voorgeslacht doen kennen.
Toen wij jong waren, in de dagen der wijde mouwen bij de dames en der hooge rokskragen bij de heeren, toen wij met nationale en van speyk's-kleuren pronkten, meenden sommige vrienden des Vaderlands, dat de tijd daar was om voor goed zich te emanciperen van allen Franschen invloed. Het juk der Fransche modes moest verbroken worden; eene eigenbedachte nationale kleeding moest worden ingevoerd, en van kind af moest men zich gewennen aan de gedachte, uiterlijk en innerlijk Nederlander te zijn. Evenwel de proef mislukte; want die kleeding was nooit inheemsch geweest, en elk verstandige begreep ook, dat het Fransche kleed ons evenmin als de Engelschen of Russen tot Franschen zou maken. Ook dacht niemand er aan, zich te emanciperen van Franschen wijn, Fransche bonbons, Fransche zijde, Fransch porselein, Fransche taal en boeken, en men liet dus de gelegenheid overvloedig vrij om den Franschen invloed binnen te laten. Ook wij zelven hebben er om gelagchen, en geoordeeld, dat wij een raar figuur zouden maken in het buitenland, indien zulk eene nationale kleeding door de keur onzes volks werd aangenomen. Gelukkig is het niet geschied, en het is nog als vóór 200 jaren: de Parijzenaars heerschen over de gedaante onzer kleeding met eene onbeperkte magt. Dit doet ook weinig kwaad, als onze dames maar de vrijheid namen om hare Parijsche kleeding naar de behoeften van ons klimaat wat te wijzigen. Daar is meer wat wij van de Parijzenaars mogten leeren. Gelijk zij ook den toon geven in gracieuse manieren, in den beleefden, verpligtenden toon van gezellig verkeer, zoo mogten ook verscheidene honderd-duizenden van ons volk wel wat beleefdheid van hen overnemen, en fatsoenlijker zijn in hun taal en voorkomen. Bijzonder mogt de vreemdeling dit ondervinden en het nooit weêr gebeuren, wat mij eens verhaald is van een reiziger in eene der provinciën onzes Vaderlands, die, toen hij naar den weg vroeg, tot antwoord kreeg: ‘Wat doe je
hier te komen, als je den weg niet weet?’
Ik wil dan in 't geheel niet beweren, dat wij zelfs van de Franschen, een der minst respectabele volken van Europa, niet veel zouden mogen overnemen. Nog meer zou ons dit echter

{==284==} {>>pagina-aanduiding<<}
passen van de Engelschen en Duitschers, om van de kleinere of minder invloedrijke volken maar niet te gewagen. Bijzonder gaarne zou ik iets van die gulle breedsprakigheid onzer goedhartige naburen van het Oosten overgeplant zien in onze kringen, die dan door een onschadelijk enthusiasme verlevendigd zouden worden, al moest men soms daarbij ‘hinauf schwindeln in die hehre Regionen der Ideale.’ Doch, wie zou vreezen kunnen, dat met weinige jaren nog de meeste scherpe kanten der volkstypen zullen behouden zijn gebleven en hinderen in 't internationaal verkeer? Zij zullen afslijten, en zoo spoedig afslijten, dat er niet zonder grond bij velen de vrees ontstaat voor het geheel verlies onzer nationaliteit. En dit was het juist, wat mij dreef om u, waarde lezers! die op de toekomst invloed kunt oefenen, te doen bedenken: ‘wat er verandere, hoe wij ook veranderen, hoe wij ook toenaderen tot vreemden en het goede van de vreemden overnemen, laat ons altijd Nederlanders blijven, en de vastheid en degelijkheid van onzen volksaard behouden, des noods ten koste eeniger élégance van manieren.’
Veel kan er gebeuren, veel zoo spoedig veranderen. Hoe zal 't over twintig jaren wezen, wanneer wij aan 't afgaan zijn en onze jeugd in hare kracht? Het ‘Oost, West - t'huis best!’ dat wij altijd van onze vaderen moesten hooren, geldt bij het uitvliegen der tegenwoordige maatschappij niet meer. Wanneer de jonge vogels groot worden, dan is immers het nest te klein voor het fladderend gezin en moet het de wijde wereld in. Wij zijn nog maar half gewend aan dat gestoom en gespoor, waarmeê de tegenwoordige eeuw de volken door elkander schommelt; ons duizelt daarbij nog het hoofd, en het is ons wel eens regt pleizierig, een stil plaatsje te vinden, waar men van geen stoom weet. Maar voor onze jeugd, die aan de moederborst reeds met een stoomliedje in slaap werd gewiegd, voor onze jeugd, die in minder dan een jaar tijds eene reis rondom de wereld zal doen, die in een uur uit Amerika berigt hebben kan, en in vijf of zes dagen te Konstantinopel zijn, voor onze jeugd wordt Nederland te klein; haar geest zal veel te groot zijn om genoeg te hebben aan wat dit land geeft en biedt; zij mag hier toeven zoo veel zij wil, maar zij moet voorzeker ook evenzoo wel naar het buitenland om werk uitzien, als in 't ouderlijke huis. Wat er gebeuren

{==285==} {>>pagina-aanduiding<<}
zal, dat even veel als het reeds gebeurde de wereld moet veranderen, is alleen Gode bekend. Ik verwacht niet, dat in de eerste jaren, die volgen zullen, de Paus eene vrouw zal nemen, of de Sultan zich met ééne vergenoegen, dat New-Orleans een monument zal stichten voor de afschaffing van de slavernij, of de Japannezen ons hier in Europa met hunne stoombooten druk zullen bezoeken. Maar er zal wel veel gebeuren, waardoor het levenslot en de bestemming onzer kinderen anders moet worden ingerigt. En als ik dan onze zoo talrijke, kloeke, levenslustige schooljeugd aanzie, dan huiver ik vaak bij de gedachte, dat hare bestemming is in het kleine Vaderland, met weinig nut, met weinig werk honger te lijden, en dat alleen daarom, omdat wij te kleingeestig waren om hare bestemming te onderscheiden van de onze.
Wij moeten dan onze jeugd leeren het buitenland te exploiteren. Maar hoe dat? Ik heb reeds gezegd, dat wij twee punten moeten vasthouden: 1o. de jeugdige Nederlander moet Nederlander blijven, 2o. hij moet op zijn Nederlandsch werkzaam zijn tot den waren vooruitgang des menschdoms.
Ééne zaak is mij altijd voor onze jeugd voorgekomen wel aanbevelenswaard te zijn. Het overige laat ik aan den lezer over om daarover na te denken. Maar mijn welmeenend woord vinde ook zijne plaats.
Niemand betwist aan ons volk den aanleg voor studie, onderwijs en opvoeding. Het buitenland waardeert dien aanleg wel, en roemt onze verdiensten in deze drie elementen van beschaving zeer. Toen het Latijn en het Grieksch nog in achting waren, zijn wij daarin goede leermeesters geweest, en ons lager onderwijs werd immers door cuvier en cousin met den hoogsten lof geroemd. Zullen wij dan niet, mutatis mutandis, nog geschikt zijn voor het onderwijs en wat daarbij behoort, ook onder vreemden? Rekent eens na, hoe veel Zwitsersche en Fransche gouverneurs en gouvernantes, privaat-onderwijzers, enz. enz. door aanzienlijke familiën in Europa gevraagd en genomen worden. Ja, het blijft niet bij Europa: Amerika, de Indiën, Algerië, de Kaap, Australië, ieder land vraagt en neemt zijn contingent. Waarom zullen onze knappe en soliede jongelingen in dezen niet meê doen? Zouden zij zich daardoor te zeer vernederen? Maar hoe veel fiere zonen en dochteren der vrije Alpen achten zich niet vernederd door

{==286==} {>>pagina-aanduiding<<}
het opvoedingswerk van den jongen adel in Rusland, Engeland, Pruissen, enz. te ondernemen? Ik geloof zeker, dat de Hollandsche gouverneurs en gouvernantes welhaast even zeer in trek zouden zijn, als de Zwitsersche.
Het zou voor menigeen onzer jongelieden eene heilzame zaak zijn. De gezigtskring zou er door uitgebreid worden; onze betrekkingen met het buitenland zouden er inniger en hartelijker door worden. De zelfstandigheid, de zedelijke moed van veler karakter zou er door verstaald worden. Stel u eens voor, dat gij het eene jaar in eene Russische familie en het andere in eene Amerikaansche tot het opvoedingswerk harer kinderen geroepen werdt. Zoudt gij kunnen afwijken van uwe zedelijke beginselen ter wil van de eene of de andere? Immers, wanneer gij al te buigzaam waart, gij zoudt geene achting bij uwe huisgenooten, noch die kalmte des gewetens bij u zelven hebben, zonder welke er geen goede invloed op kinderen en volwassenen denkbaar is. Bij zoodanige afwisseling spreekt het wel van zelf, dat men geoefend wordt in zedelijken moed. En het is zoo noodig, dat de mensch, vooral de jonge man geoefend worde in vastheid van karakter. In dit opzigt hebben wij veel door onze geboorte en opvoeding vooruit. Wij zijn als 't ware geboren stijfkoppen, en ware niet een geest van traagheid - potgieter noemde dien Jansaliegeest - het rampzalige tegenwigt van onze goede eigenschappen, eene onverzettelijke wilskracht zou ons nog tot de grootste ondernemingen voeren. De Nederlander houdt van huis, en dat is best, beter dan wanneer hij een vriend was van uithuizigheid; maar dit neemt niet weg, dat hij zich nooit sterker van geest vertoont, dan buiten huis. Op zee, in den oorlog, in gevaar van brand of water, dan ziet men hem eene verachting van doodsgevaar openbaren, die aller bewondering verdient. Is hij dan eens voor goed buiten huis, zoo als onze wakkere zee-leeuwen van ouds, dan zullen er weinigen hem overtreffen, om niet te zeggen evenaren. Wanneer dus onze jongeluî er eenmaal uit zijn, en genegenheid en gelegenheid voldoende vinden, dan zullen zij zich naar alle waarschijnlijkheid veel beter in 't buitenland kunnen vestigen, dan in het Vaderland. De groote
zaak is vooral: er maar eerst uit; het overige zal wel teregt komen.

{==287==} {>>pagina-aanduiding<<}

Maar, - de afwezigheid van vader, moeder, - het gemis der moederlijke of zusterlijke zorgen bij ziekte, enz. Ja, mijne vrienden! dit is het, waarop doorgaans vele welmeenende raadgevingen zijn afgestuit. Ik wil niet ontkennen, - wie zou dat, die zelf zijne kinderen lief heeft, als steller dezes? - dat het eene harde zaak is, zijne onmondige of althans onervarene spruiten ver van huis te laten gaan en ze alleen te laten drijven in de stormen der wereldzee. Maar gesteld eens, zij zelven wilden niet deugen, zouden wij dan verzekerd zijn, dat zij te huis beter werden? Neen, buiten zoo wel als binnen huis is er een God, die aller hemelsche Vader is, en wanneer ouders of kinderen niet meenen, dat die Vader overal is, en alles bestuurt en bewaart, en niet diep gevoelen dat zij moeten vertrouwen op, of ontzag hebben voor dien Vader, - dan is er geene goede opvoeding, geen huiselijk geluk, geene menschelijke verdienste of volmaking denkbaar. Gij, moeders! die dit vaderlandsch woordje mogt lezen, zoudt gij meenen, dat gij voor uwe lievelingen betere zorg zoudt dragen, dan God in den hemel? Zoudt gij uwe jongens liever tot levenslange volwassene schootpopjes zien opgroeijen, die alleen dan moed hebben, wanneer ze bij u zijn, liever, dan tot mannen met gespierde armen en krachtigen geest, die u beschermen kunnen, wanneer de aardsche steun u ontzinkt? Welnu dan, wat de dienstbare stand uws volks moet, namelijk het ouderlijk huis verlaten om een eigen stuk brood en een eigen kleed te verdienen, terwijl gij allen zegt, dat het voor die menschen goed is, omdat zij zoo leeren zich zelven te redden, gelooft, dat het met u en de uwen even gelijk is, en dezelfde regel ook even zeer zijne toepassing heeft op hoogere standen.
Er is nog eene andere zwarigheid van geene mindere beteekenis. Die jongeluî uit den burgerstand, welke er lust toe zouden hebben om in 't buitenland zich aan privaat-onderwijs toe te wijden, hebben zelden veel omgang gehad met de hoogere kringen, waarin zij wenschen te worden opgenomen. Zij missen wat de buitenlandsche aristokraten meestal wenschen, eene bevallige, innemende welbespraaktheid. Met een plat woord: zij zijn te ploertig om dààr gezocht te worden, waar zij het nuttigst werkzaam konden zijn. Zij presenteren zich veel minder goed, dan Zwitsersche of Fransche jongeluî, die mis-
{==288==} {>>pagina-aanduiding<<}
schien op verre na zoo veel niet beteekenen. En welke patricische familie zou hare kinderen door een ploert willen opgevoed hebben? Een der eerste noodzakelijkste vereischten voor Hollandsche gouverneurs en gouvernantes in den vreemde zal dus wel zijn eene élégance van manieren, die met te meer moeite door ons Nederlanders wordt aangeleerd, omdat wij algemeen het wezen des levens er niet in stellen. Evenwel is het geen zoo zwaar werk, als van smid een schilder, gelijk quintyn matzys, te worden. Gij kent voorbeelden van menschen, die van achter den ploeg weggenomen, zich nu in hooge kringen met gemak bewegen en daar op hunne plaats zijn. Zou het dan te zwaar vallen voor hen, wier eigenbelang het medebrengt de grammatica der wellevendheid grondig door te werken, vóór zij iets beginnen kunnen? Wil men een goed middel? Ik weet geen beter dan een half jaar reizens in het buitenland met geene al te karige beurs. Dat zou beter rente opleveren bij een jong mensch van goeden aanleg en goeden wil, dan twee jaren kamerstudie, of op de kostschool
Maar, - zoo spreekt welligt een ander mijner lezers tot zich zelven, of liever tot mij, - maar wat gij wilt, is schier onuitvoerbaar voor een knaap of een meisje uit ons land. Gij weet toch wel, dat het zuiver spreken van de drie Europesche hoofdtalen tot de eerste vereischten behoort eener carrière als gij voorslaat. En het Fransch, Duitsch en Engelsch te spreken als de moedertaal, voorwaar, dat is elken Hollandschen jongen niet gegeven. - Ik stem het u toe, waarde lezer! zoo heel gemakkelijk gaat het niet; maar laat die Hollandsche jongen dan zijn best doen, gelijk hij toch veelal niet vervaard is voor een beetje moeite. Hoe velen onzer landgenooten in 't handelsvak brengen het zeer ver in de Fransche, Duitsche of Engelsche conversatie, en wordt de gelegenheid niet van jaar tot jaar beter, vooral ook voor min gegoeden, om zich die conversatie in den grond eigen te maken? Wie, die leerlust had onder onze bekenden, heeft niet wel eens onder het Mentorschap van een beproefden kapitein of stuurman Londen gezien en met Engelschen gesproken? Wie treft op reis niet vaak Fransche of Duitsche reizigers aan en zou daardoor niet in de gelegenheid zijn iets van hen af te luisteren? Wanneer het maar waarlijk ernst is, dan gaat het beter, dan mer

{==289==} {>>pagina-aanduiding<<}
meent. Welligt zou de trek onzer jongeluî niet naar Frankrijk neigen, om daar eene conditie te zoeken. Eerder naar Duitschland, bijzonder Pruissen, en vervolgens naar Engeland. Des te grooter zou de behoefte zijn om het Fransch zuiver te spreken en de geheele Fransche conversatie goed magtig te zijn. Daartoe zal echter een reisje in België en Frankrijk, thans nog al goedkoop en geschikt te doen, van onschatbare diensten zijn. Wel is waar, nog eens, moeite is er aan verbonden, en ook geld moet er opgeofferd worden om zich te bekwamen tot de bedoelde bestemming. Maar kunt gij uwe kinderen iets laten leeren, zonder dat het hun moeite en u geld kost? Was het ligt voor uwe voorzaten of ook nog voor uwe studenten om het Latijn te leeren spreken en schrijven, en kostte de klassieke vorming ook geen geld? En evenwel, die moeite is aangewend, dat geld is besteed, en onze geleerden zijn jaren lang de toongevers geweest in de literatuur der Ouden. Waarom zou onze aanleg tot het aanleeren van vreemde talen zich nu verloochenen bij jongelieden van capaciteit, leergierigheid en moed? Anderen toch doen beter te huis te blijven. Ik kan niet anders gelooven van onze wakkere Hollandsche jongens, of ook deze zwarigheid zou wel door hen overwonnen kunnen worden. Zij is echter geene ligte zwarigheid, dat beken ik; integendeel, zij is van 't uiterste gewigt. Want allereerst, vóór onze Nederlandsche gouverneurs en gouvernantes in 't buitenland naam gemaakt zouden hebben en in trek konden komen, moest er een zware strijd gewonnen worden, welke de vooroordeelen tegen ons, en voor hen, die het Fransch tot hunne moedertaal hebben, eigenaardig zouden openen.
En toch, het is mijne vaste meening, dat wij, goed beginnende en voortgaande, dezen kamp met eere zouden kunnen volhouden, ja, op den duur winnen. Of zouden wij vergeten kunnen, hoe onze landgenooten van vroeger tijd zich met groote gemakkelijkheid in 't buitenland konden bewegen, hoe de talenten, de ondernemingsgeest, en, in één woord, hoe de geestkracht, die hun eigen was, ook elders op hooge waarde geschat werd, en menig burger van het Vaderland eene eereplaats wist te verwerven onder de groote mannen zijner eeuw, die in de wereldsteden elkander ontmoetten? De soliditeit

{==290==} {>>pagina-aanduiding<<}
van studie en zeden, waardoor zich onze natie met alle hare gebreken nog onderscheidt, te midden der wuftheid en ongodsdienstigheid van zoo vele volken, die den meineed, den roof, de oneerlijkheid huldigen, vereenigd met de behoefte, dien geweldigen prikkel, welke zoo veel vermag, - zij zal den volhardenden Hollander met zijn taaijen ijver op den duur zijne plaats doen innemen bij, zoo niet een belangrijk overwigt geven boven anderen.
De behoefte aan meer productieven arbeid voor onze aanwassende bevolking heeft het Haarlemmer-meer droog gepompt, vele zeeplaten bedijkt, de Veluwsche bergen en de Drentsche heiden gekanaliseerd en ontgonnen. Mogen wij dan een arbeidsveld laten liggen, wat ons voor de beurs en den geest groote voordeelen belooft, en waarop wij, mijns inziens, eigenaardig te huis zijn? Ik geloof, mijne vrienden! dat wij het, èn aan ons zelven, èn aan het Vaderland, èn aan de wereld verschuldigd zijn, om voor een deel onzer jeugd den weg tot een eerlijk bestaan, voor ons volk een deel van zijn ouden roem in onderwijs en opvoeding, voor de wereld iets waarlijk goeds te zoeken. Wordt de zaak, hier als ter loops aanbevolen, eens waarheid, en maakt zij opgang, dan zullen wij met onze Nederlandsche degelijkheid een dam helpen opwerpen tegen den gevaarlijk opbruisenden zondvloed van den zoo bewegelijken geest der eeuw.

k.

Het jodinnetje. (*)

Uit het Deensch van H.C. Andersen.

Er was in de armen-school onder de andere kleine kinderen een klein Jodenmeisje, zoo levendig en goed, het vlugste van allen, maar aan een van de leer-uren konde zij geen deel nemen; het was namelijk dan wanneer er godsdienstig onderwijs gegeven werd, want zij was in eene Christen-school.

{==291==} {>>pagina-aanduiding<<}

Dan moest zij in hare geographie gaan zitten leeren, of sommen maken, maar deze waren spoedig gereed en hare lessen geleerd; dan lag haar boek wel voor haar open, maar zij las er niet in; zij zat te luisteren, en spoedig bemerkte de onderwijzer, dat zij de les volgde, zoo als niet een van de andere kinderen.
‘Lees in uw boek!’ zeide hij zacht, maar ernstig; maar dan zag zij hem met hare zwarte, glinsterende oogen aan, en als hij dan ook haar ondervroeg, dan wist zij beter te antwoorden dan al de anderen. Zij had gehoord, begrepen, en het alles opgeborgen.
Haar vader was een arm, braaf man; hij had, toen het kind naar school zoude gaan, bedongen, dat zij niet in het geloof der Christenen zoude onderwezen worden. Haar in dit uur van onderrigt te laten weggaan, zou misschien ergernis geven, en verkeerde denkbeelden en gezindheden bij de andere kleinen in de school opwekken, en daarom bleef zij; maar nu konde dit niet langer!
De onderwijzer ging naar haren vader, en zeide hem, dat hij, òf zijne dochter van school nemen, òf haar Christin moest laten worden. ‘Ik kan die brandende oogen, die innige belangstelling en daarbij die dorst der ziele naar het woord des Evangelies niet uitstaan!’ zeide de onderwijzer.
En de vader brak in tranen los: ‘Ik zelf weet slechts weinig van onze eigene godsdienst, maar hare moeder was eene dochter Israëls, vast en sterk in haar geloof; ik beloofde haar op haar doodsbed, dat ons kind nimmer als Christen zou gedoopt worden! Ik moet mijne belofte houden, ze is mij als een contract met God!’
En het kleine Jodenmeisje werd van de Christen-school genomen.
- - Jaren waren voorbijgegaan.
In eene der kleinste koopsteden van Jutland diende in een gering burgerhuis eene arme meid van de Mozaïsche godsdienst; het was sara; heur haar was zwart als ebbenhout, hare oogen donker en toch vol glans en licht, zoo als de dochteren van het Oosten die hebben; de uitdrukking bij het volwassen meisje was nog dezelfde, als bij het kind, toen zij op de schoolbank zat en met peinzenden blik luisterde.

{==292==} {>>pagina-aanduiding<<}

Iederen zondag klonken uit de kerk het orgel en het gezang der menigte; het klonk over de straat en in het naburige huis, alwaar het Jodenmeisje, vlijtig en getrouw in hare roeping, aan haar werk was. ‘Gedenkt den sabbath-dag, dat gij dien heiligt!’ was hare wet, maar de sabbath voor haar was der Christenen werkdag, en zij konde dien slechts in haar hart heilig houden, en dit, meende zij, was niet genoeg. Maar wat zijn dag en uur voor God! Deze gedachte ontwaakte in hare ziel, en op den zondag der Christenen werd het uur van Godsdienst-oefening minder verstoord; wanneer dan orgelklank en psalmgezang in de keuken, als zij aan de wasch stond, tot haar kwamen, dan werd zelfs deze plaatse eene heilige en stille. Dan las zij het Oude Testament, dien schat en eigendom van haar volk, en ook niets anders las zij, want wat haar vader en onderwijzer gezegd hadden, toen zij van school genomen werd, lag diep in hare ziel, de belofte namelijk, aan hare stervende moeder gedaan, dat sara geene Christin worden, het geloof harer vaderen niet verlaten zoude.
Het Nieuwe Testament was en zou haar een gesloten boek blijven, en toch wist zij er zoo veel van, dat haar uit heure kindsheid nog helder voor de oogen stond.
Op zekeren avond, dat zij in een hoek van de kamer zat, hoorde zij haar meester hardop lezen; maar zij hoorde wel, dat het niet uit het Evangelie was, neen, er werd uit een oud historie-boek gelezen, daar mogt zij dus wel naar luisteren; het was van een Hongaarsch ridder, die door een Turkschen Pacha gevangen werd genomen, en die hem bij de ossen voor den ploeg spannen, met zweepslag voortdrijven en aanhoudend beschimpen en versmachten liet.
De gemalin van den ridder verkocht al hare sieraden, verpandde kasteel en land, zijne vrienden bragten groote sommen bijeen, want het losgeld dat men vorderde, was bijna niet te noemen; maar het gelukte toch, en hij werd uit de slavernij en vernedering verlost; ziek en lijdende naderde hij zijne woning. Maar spoedig ging er een algemeene kreet op tegen den vijand der Christenen; de zieke hoorde daarvan, en nu had hij rust noch duur meer, hij liet zich op zijn strijdros tillen, het bloed steeg hem weêr in de wangen, de

{==293==} {>>pagina-aanduiding<<}
krachten schenen terug te komen, en hij trok ten krijg. Nu gebeurde het, dat juist dezelfde Pacha, die hem voor den ploeg had laten spannen en hem doen beschimpen en lijden, door hem gevangen genomen en naar de gevangenis van het kasteel gevoerd werd; maar al spoedig kwam de ridder tot hem, en vroeg:
‘Wat meent gij, dat u wacht?’
‘Dat weet ik,’ antwoordde de Turk, ‘vergelding!’
‘Ja, de vergelding van den Christen!’ zeide de ridder, ‘het Christendom gebiedt ons onze vijanden te vergeven, onzen naaste lief te hebben. God is liefde! trek in vrede naar uw huis en uwe dierbaren, word zacht en goed jegens degenen die lijden!’
Toen barstte de gevangene in tranen los: ‘Hoe konde ik zoo iets denken! Martelingen en kwalen waren mij eene zekerheid, en ik nam een gift in, dat mij binnen weinige uren zal dooden. Ik moet sterven, er is geene hulp meer! Maar vóór ik sterf, verkondig mij de leer, die zulk eene liefde en genade bevat, die groot is en goddelijk! laat mij daarin sterven, sterven als een Christen!’ En zijn gebed werd vervuld.
Dit was de legende, de geschiedenis, die gelezen werd; ze werd gehoord en gevolgd door allen, maar met het heiligste vuur vervulde ze haar en maakte haar levend, die daar in den hoek zat, de dienstmaagd sara, het Jodenmeisje; groote, dikke tranen stonden in de glinsterende koolzwarte oogen; daar zat zij met denzelfden kinderlijken zin als waarmede zij eenmaal op de schoolbank zat, en kennis kreeg van de grootheid des Evangelies. Tranen rolden langs hare wangen.
‘Laat mijn kind geen Christen worden!’ was het laatste woord harer moeder op het sterfbed geweest; het weêrgalmde in hare ziel en in haar hart met de woorden der wet: ‘Eert uwen vader en uwe moeder!’
‘Ik ben geen Christen geworden! zij noemen mij het Jodinnetje; dit zeiden de jongens van onzen buurman verleden zondag, toen ik buiten de opene kerkdeur staan bleef en naar binnen keek, waar de altaar-kaarsen brandden en de menigte zong. Van mijn schooltijd af tot op dezen dag was en is er eene kracht in het Christendom, die licht als de zon; al sluit ik er mijne oogen voor, toch schijnt ze in mijn hart! Maar,

{==294==} {>>pagina-aanduiding<<}
moeder! ik zal u niet bedroeven in uw graf! Ik zal de belofte niet breken, die vader u gaf! Ik wil den Bijbel der Christenen niet lezen, ik zal mij immer houden aan den God mijner vaderen.’
- - En jaren gingen voorbij.
De meester stierf; de huisvrouw moest, door nood gedrongen, zich van hare dienstmeid ontdoen; maar sara ging niet; zij was eene hulp in den nood; zij hield het geheel bij elkander; zij werkte tot in den nacht, bezorgde brood in het huis door den arbeid harer handen; er waren geene aanverwanten, die zich het huisgezin aantrokken, van welke de vrouw met iederen dag zwakker werd en maanden lang aan het ziekbed gekluisterd bleef. Sara waakte, verpleegde, werkte, zacht en vroom: een zegen was zij in de arme woning.
‘Daar ligt de Bijbel!’ zeide de zieke, ‘lees mij in dezen langen avond iets voor, ik verlang zoo zeer Gods Woord te hooren!’
En sara boog het hoofd; zij vouwde de handen om den Bijbel, dien zij opende, en las de zieke voor; overvloedig begonnen hare tranen te vloeijen, maar heure oogen werden helderder, en het werd ook helderder in hare ziel: ‘Moeder! uw kind zal der Christenen doop niet aannemen, niet in hun verbond genoemd worden, dit hebt gij verlangd, dit zal ik bewaren; daarin zijn wij het dus eens op deze aarde, maar daarboven gaat - het “eens zijn” met God, want: “Hij geleidt ons over den dood!” - “Hij bezoekt de aarde, en als Hij die dorstig gemaakt heeft, dan maakt Hij haar zeer rijk!” dat versta ik! ik weet zelf niet hoe het komt - het is door Hem, in Hem: christus!’
En zij sidderde bij het noemen van dien heiligen naam, een heilige vuurdoop doorstroomde haar sterker, dan het ligchaam dragen konde, en dit boog zich, krachteloozer als het was, dan dat van de zieke, bij wie zij waakte.
‘Arme sara!’ werd er gezegd, ‘zij is overspannen door arbeid en waken!’
Zij bragten haar naar het armen-gasthuis; daar stierf zij; van daar werd zij begraven, maar niet op het kerkhof der Christenen, daar was geene plaats voor het Jodenmeisje, neen, daar buiten, op den wal kreeg zij haar graf.

{==295==} {>>pagina-aanduiding<<}

En Gods zon, die over de graven der Christenen scheen, scheen ook over het graf van het Jodenmeisje daarbuiten, en het psalmgezang dat klonk over het kerkhof der Christenen, weêrgalmde over haar graf, en steeg op tot Hem, die de vervulling der boodschap is: ‘daar is eene opstanding in christus!’ tot Hem, den Heer, die tot zijne discipelen zeide: ‘Johannes doopte wel met water, maar gij zult met den Heiligen Geest gedoopt worden!’

Lief Antje.


Komt, kindren! komt, lieven! hoort even eens hier. 
Ik zal wat vertellen, u wis tot pleizier. 
Nu, luistert dan toe! 
Ik weet het wel, hoe 
't U liever zal zijn, dan geraas en getier. 
 
Daar was eens een meisje, vijf jaren nog maar; 
't Heette antje. Hare ouders nam God weg van haar. 
Nu was zij alleen, 
Verzorgd door niet een. 
Haar lijden in stormen en koude was zwaar. 
 
Zij had toch geen huisje, geen bedje, geen brood; 
Een kleedje voorzag ook maar schaars in haar nood. 
Zij gaat, want zij moet, 
Geen kousje aan den voet, 
Daar geen der bekenden haar huisvesting bood. 
 
Zij wandelt, al is zij vijf jaren maar oud, 
Zij wandelt daar ginds naar het donkere wond. 
Zij vraagt aan den Heer 
Van hare ouders weleer 
Om brood en om kleeding; ze is hongrig en koud. 
 
Daar komt haar een schreijende knaap te gemoet; 
Hij rilt en hij trilt met de koorts in het bloed! 
Dat spijt het lief kind. 
Zij slaat nu gezwind 
Haar kleedje om zijn leên met een vriendlijken groet. 

{==296==} {>>pagina-aanduiding<<}

Maar 't duurt niet heel lang, of een ander genaakt, 
Heel kaal op zijn hoofdje door ziekte geraakt. 
Doch, vóór hij nog klaagt, 
En eer hij wat vraagt, 
Heeft zij met haar mutsje hem rijker gemaakt. 
 
Och, Hemel! daar komt nog een derde kind; ach! 
't Is naakt! Het vraagt of het een hemdje niet mag. 
Dit spijt haar nog meer 
En doet haar zoo zeer. 
Zij geeft ook haar hemdje met schreijenden lach. 
 
Zij zegt bij zich zelve: ‘'k Schaam mij voor niet een. 
Ik wacht in de schaduw, en zie om mij heen; 
Misschien krijg ik 't weêr 
Van God, onzen Heer, 
Of geeft Hij me een Engelen-kleedje te leen!’ 
 
En eer nog lief antje dit al heeft gezeid, 
Gevoelt zij twee vleugels rondom zich gespreid; 
En, teeder gekust 
Met hemelschen lust, 
Vliegt ze opwaarts met d' Engel, waar God haar verbeit. 
 
Daar, lieven! ziet gij wat erbarmen is waard; 
Zoo loont God de liefde der kleinen op aard! 
Erbarmt u daarom 
Bij 't leed van rondom, 
Waarmeê ge in den hemel u zaligheid gaârt 

Naar het Duitsch van johann schiller (*).





{==297==} {>>pagina-aanduiding<<}

Mengelwerk.

De doorgraving van de landengte van Suez.

Belangrijk in vele opzigten mag de onderneming worden genoemd, die wij hier ter sprake willen brengen. In een tijd als de onze, waarin op 't gebied van nijverheid en handel eene verbazende ontwikkeling wordt waargenomen, krachtig bevorderd door de ontdekkingen der wetenschap; waarin zoo vele pogingen worden aangewend om het onderling verkeer der volken gemakkelijker te maken en van alle belemmeringen te bevrijden; verdient zeker het ontwerp, om een korteren weg te openen tusschen het Oosten en het Westen, de aandacht van allen, wien niet alleen de bloei des handels, maar ook die der beschaving ter harte gaat. Aan beiden toch belooft het veel goeds. Wordt de toegang tot de rijke Oostersche gewesten langs dezen weg opengesteld, en de afstand tusschen deze en de Westelijke Staten van Europa alzoo op ongeveer de helft verminderd; 't is meer dan waarschijnlijk dat de Indische handel daardoor eene nieuwe vlugt zal nemen. Maar evenzeer is 't te verwachten, dat ook de wetenschap daarvan de vruchten zal plukken. De onderzoekingen zullen vermenigvuldigd worden naar de gesteldheid dier staten, reeds in overoude tijden door beschaafde volken bewoond; nieuw licht zal er opgaan over de voortbrengselen hunner kunst en geleerdheid. En wordt het verkeer levendiger, daar het aan minder bezwaren onderhevig is, zoo zal het Westen ligter, ter vergoeding van al wat het aan het Oosten te danken heeft, die streken deelen doen in de weldaden en voordeelen der beschaving, waarvan zij nog verstoken zijn.
Inzonderheid moet echter die onderneming de opmerkzaamheid en de belangstelling waardig worden geacht van die staten, welke reeds nu door den koophandel of de volkplantingen in naauwe betrekking tot het Oosten zijn geplaatst. En onder deze bekleedt Nederland gewis eene voorname plaats.

{==298==} {>>pagina-aanduiding<<}
Zijn handel en scheepvaart de voornaamste bronnen van onze volkswelvaart, de betrekkingen tot de Overzeesche bezittingen alleen kunnen die geregeld en rijkelijk doen vloeijen, en hoe meer die betrekkingen worden verlevendigd en vermeerderd, des te overvloediger stroomen zullen zij uitstorten.

Reeds sedert de oudste tijden, waarvan de geschiedenis gewaagt, werd de handel op Indië door de beschaafde volkeren van het Westen beschouwd als eene bron van rijkdom en magt. Het ontdekken, bewaren en beheerschen van de wegen, die derwaarts voerden, bleef in de geschiedenis van Europa en westelijk Azië steeds van 't hoogste gewigt.
In de Oudheid en de Middeleeuwen, vóór de ontdekking van de vaart om de Kaap de Goede Hoop, waren drie onderscheiden wegen bekend, langs welke de Westersche volken zich de voortbrengselen van de Indische natuur en kunst verschaften. De langste en moeijelijkste liep van de Kaspische Zee dwars door 't vasteland naar den Indus, over de bergvlakte van Iran. Deze vlakte biedt ook den eenigen toegang tot de afgezonderde streken van den Indus en Ganges. Alle veroveraars, van alexander den Groote tot aan nadir-schach, drongen Indië binnen over de terrassen van Kaboul, Ghasma en Kandahar. Maar door de bergpassen van Kaboul voerden ook sinds overoude tijden vreedzame karavanen de schatten van Indië naar Noord en Zuid, en westwaarts tot aan de Kaspische Zee, van waar de goederen verder over de Zwarte Zee naar de landen aan de Middellandsche werden gebragt.
De tweede groote weg tusschen Indië en het Westen strekt zich uit van de Indische kusten naar de Perzische Golf, door het dal van den Eufraat en de Tigris tot aan de oostelijke kom van de Middellandsche Zee. Deze weg kan men zoo oud noemen als de zeevaart zelve. Hier langs verhieven zich aanzienlijke stapelplaatsen in Mesopotamië; in lateren tijd bloeiden vele koopsteden op den bodem van Niniveh, Babylon, Palmyra en Tyrus, van welke de sporen alleen door eene lange overheersching der barbaren konden uitgewischt worden. Tegenwoordig geven Basrah, Bagdad en Mosoul nog eene flaauwe herinnering van de voormalige handelsgrootheid van dit land.
De derde handelsweg voert uit de Indische wateren door

{==299==} {>>pagina-aanduiding<<}
de Golf van Arabië, over den oostelijken hoek van Afrika naar de Middellandsche Zee, het middelpunt van de oude wereld en hare beschaving. Deze is de kortste zeeweg, regtstreeks van het verre Oosten naar de Zuidelijke kusten van Europa. Bovendien verbond hij alle beschaafde landen der Oudheid, China, Indië, Arabië, Aethiopië, Egypte, Syrië en Klein-Azië met elkander en met Zuidelijk Europa, en stelde ook, toen de vaart door de Straat van Gibraltar niet langer een waagstuk werd geacht, de landen van Europa's Westkust toegankelijk voor dit verkeer. De voordeelen van deze rigting zijn echter voor 't Christelijke Westen niet dan tot zeer beperkte ontwikkeling gekomen. Toen de Islam tot magt was gekomen in Arabië, Syrië en Egypte, was het verkeer met Indië langs dezen weg voor de Europeanen zoo goed als onmogelijk. Alleen uit de hand der Arabieren konden zij de Indische waren bekomen. Nog moeijelijker en wisselvalliger werd de Indische handel, toen de Turken hunne heerschappij uitbreidden over de Middellandsche Zee, en eindelijk over Syrië en Egypte. De Westerlingen lieten den Levantschen handel geheel varen tegen het einde van de vijftiende eeuw, daar men ontdekte ook achter de Kaap de Goede Hoop om Indië te kunnen bereiken. Zoo verloor de kortste, natuurlijkste weg naar Indië, na meer dan duizend jaren de gemeenschap tusschen die werelddeelen onderhouden te hebben, alle belangrijkheid en beteekenis voor Europa.

De Pheniciërs, de voornaamste handeldrijvende en zeevarende natie, ‘de Hollanders’ der Oudheid, maakten van alle drie wegen gebruik om zich de schatten van Indië te verschaffen, maar ontwikkelden toch de grootste bedrijvigheid in de Golf van Arabië, ofschoon de landëngte van Suez, voor hen eene onoverkoombare hinderpaal, hen belette regtstreekschen zeehandel op Indië te drijven. Tyrus had zijnen hoogsten bloei en luister te danken aan de werkzaamheid der Pheniciërs in Arabië en op de Roode Zee. Ook darius hystaspes, de Koning van Perzië (521-485 v. chr.), begreep het belang van dezen handel. Hij poogde 't verkeer ter zee door de Arabische Golf over Egypte te bevorderen, en was de eerste, die de Middellandsche Zee in verbinding bragt met de Roode, door een kanaal van de laatste te doen graven tot aan den

{==300==} {>>pagina-aanduiding<<}
Nijl. Toen alexander de Groote later zich van Egypte had meester gemaakt, stichtte hij daar Alexandrie, om de plaats van het verwoeste Tyrus in te nemen en de stapelplaats te worden voor het Oosten en het Westen. Onder de Ptolemaeën namen het aanzien en de rijkdom dezer stad steeds toe. Vooral de plaatselijke gelegenheid bragt veel daartoe bij. Aan den westelijken uithoek van Egypte, in de nabijheid van de Grieksche en Italiaansche wateren, was zij gebouwd op de eenige plaats aan de vlakke, zandige kust, waar het mogelijk was eene goede zeehaven aan te leggen. Die haven was in gemeenschap gebragt met den Nijl, en deze rivier door het kanaal, dat ptolemeus philadelphus had doen vergrooten en verbeteren, met den noordelijksten boezem van de Arabische Golf. Daar echter dit kanaal niet aan de verwachting voldeed, werd een geschikte landweg voor karavanen aangelegd van de Roode Zee tot aan den Nijl, aan wiens beide uiteinden zich de steden Berenice en Koptos tot bloeijende handelsplaatsen verhieven.
Onder de regering van augustus werd Egypte bij 't Romeinsche rijk ingelijfd, doch bleef zoowel de ‘koornschuur van Rome’ als de zetel van den Oosterschen handel. Aanmerkelijke uitbreiding verkreeg die handel, toen zekere hippalus waargenomen had dat de heerschende winden op de Indische en Arabische wateren, welke 't grootste bezwaar voor de scheepvaart der Ouden opleverden, passaatwinden waren, die regelmatig het eene deel des jaars uit het Westen, het andere uit het Oosten waaiden. Nu werd het verkeer tusschen Indië en Alexandrië geregeld. De geheele reis heen en terug werd in negen maanden volbragt. Werd echter het juiste tijdstip voor de terugreis verzuimd, dan moest het schip een jaar lang in Indië vertoeven. De voornaamste artikelen, die men uit Indië verkreeg, waren specerijen, edelgesteenten en paarlen, en zijde; terwijl daarheen wollen stoffen, lijnwaad, zilverwerk, Grieksche wijnen en veel goud gevoerd werd. Vooral de Indische zijde was in 't Romeinsche Keizerrijk zeer begeerd en kostbaar, en deze stof werd dan ook langs de beide andere wegen over het vasteland of door de Perzische Golf nog aangevoerd.
Bij de verdeeling van het Romeinsche rijk kwam Egypte onder de heerschappij der Grieksche Keizers. De handel op

{==301==} {>>pagina-aanduiding<<}
Indië onderging daarbij geene verandering, maar werd ook gedrukt door de algemeene ellende des tijds. Aan 't verkeer op dezen weg werd groote afbreuk gedaan door de pogingen der Perzische kooplieden, die onder de Sassaniden veel werkzaamheid betoonden, en Ctesiphon aan den Tigris tot den voornaamsten zetel des Oosterschen handels maakten. Vergeefs beproefde Keizer justinianus nog eens de vaart op de Roode Zee te verlevendigen; weldra verhief 't Mohammedanisme zijne banieren, en bragt eene geheele omkeering te weeg niet enkel in den handel, maar in den ganschen toestand van het Oosten. Met grooten ijver legden de Arabieren, nadat zij van Syrië, Egypte en Perzië zich hadden meester gemaakt, zich toe op den handel met Indië en China. Maar hoe groote schatten zij zich alzoo wisten te verschaffen, zij sloten de Christenen van het genot dier voordeelen uit en hielden de haven van Alexandrië gesloten. De goederen van het Oosten konden alleen nog langs den weg over de Kaspische en de Zwarte Zee aan 't Westen worden toegevoerd. In deze rigting werd het verkeer, ofschoon altijd zeer bezwaarlijk, weêr levendiger, en verschafte welvaart en aanzien aan Constantinopel, later inzonderheid aan Venetië en Genua. Intusschen werden geene middelen onbeproefd gelaten om den weg over Egypte en de Roode Zee weder geopend te krijgen. Eerst na vele vruchtelooze pogingen, nadat zij zelfs getracht hadden een nieuwen kruistogt ter verovering van Egypte te bewerken, gelukte het den Venetianen eene overeenkomst te sluiten met den Sultan der Mamelukken, waarbij hun als monopolie de toegang tot de haven van Alexandrië werd toegestaan. De Venetianen wisten den handel te brengen tot ongekenden bloei. Zij verzamelden onmetelijke schatten. Grooter werden hunne winsten, toen zij, in plaats van goud en zilver, allerlei producten van hunne nijverheid, vooral voorwerpen van weelde in betaling konden geven voor de
Indische goederen. Zij voorzagen niet enkel de markten aan de Middellandsche Zee, maar voerden de waren ook naar de Staten van Westelijk Europa, en verschenen met hunne vaartuigen in de Noordzee. Brugge was de groote stapelplaats, waar zij de goederen uit het Oosten verruilden tegen de voortbrengselen van het Noorden. Daar Venetië het monopolie ongeschonden wist te bewaren, en elken mededinger uit den weg te ruimen, verhief 't zich tot de

{==302==} {>>pagina-aanduiding<<}
magtigste koopstad van Europa, de eenige, die genoegzamen voorraad van Indische goederen kon bezorgen.
Het kon niet anders of de buitengewone voorspoed dier republiek moest de afgunst opwekken der overige Staten van Europa, en bij anderen het verlangen doen ontstaan om ook den toegang te verkrijgen tot die gewesten, uit welke zoo groote schatten naar Venetië vloeiden. Dat verlangen werd 't eerst vervuld voor de Portugezen. Reeds waren zij begonnen de Westelijke kust van Afrika te onderzoeken, en daar hunne ondernemingen de gunstigste gevolgen hadden, zetten zij hunne togten gedurig verder voort, en ontdekten onderscheidene tot hiertoe in Europa onbekende eilanden. Zoo kwamen zij tot het vermoeden, dat men ook door den oceaan, achter Afrika om, tot Indië zou kunnen doordringen. De bevelhebber bartholomeüs diaz werd met eenige schepen uitgezonden om dien weg, zoo mogelijk, op te sporen. Hij kwam te Lissabon terug, na de Kaap de Goede Hoop, door hem Stormkaap geheeten, ontdekt te hebben, en bragt het vermoeden tot zekerheid, dat de nieuwe weg naar Indië gevonden was. Tien jaren later, 1497, zeilde vasco de gama de Kaap om, en kwam den 19den Mei 1498 te Calicut op de Malabaarsche kust behouden aan. Nu volgde de eene expeditie op de andere; het Portugesche gezag werd in Indië uitgebreid en bevestigd. Bij den dood van alfonsus de albuquerque, den stadhouder van Indië, in 1515, bcheerschten de Portugezen reeds den geheelen Indischen handel. Lissabon werd de aanzienlijkste koopstad der wereld, terwijl Venetië meer en meer verviel. In het laatst der zestiende eeuw werden de kroonen van Portugal en Spanje vereenigd op 't hoofd van filips II. De Hollanders van den handel op Lissabon uitgesloten, vatten het besluit op om de goederen, die zij uit de handen der Portugezen gewoon waren te bekomen, nu zelve in Indië te gaan halen. In 1595 stevenden hunne schepen, onder bevel van cornelis
houtman, om de Kaap en bereikten de Indische kusten. Spoedig volgden andere togten, en reeds in 1602 werd de Oost-Indische Compagnie opgerigt, terwijl de meeste bezittingen der Portugezen door onze landgenooten werden veroverd. Weldra was ook de aandacht der Engelschen op den Indischen handel gevestigd. Zij wisten in 't Oosten hunne heerschappij te doen crkennen, zij stichtten daar dat uitgestrekt

{==303==} {>>pagina-aanduiding<<}
gebied, dat nog tegenwoordig gedurig wordt vergroot, waaraan Engeland zijne grootste magt en zijne onuitputtelijke rijkdommen te danken heeft.

Uit deze weinige historische herinneringen blijkt genoegzaam wat de handeldrijvende natiën in de Middeleeuwen drong om den ouden, natuurlijksten weg naar het Oosten te verlaten, en een nieuwen op te zoeken, die voor de meesten ongeveer de helft langer en veel bezwaarlijker was. Doch de beletselen, die in het begin van de zestiende eeuw den handel over Egypte belemmerden, de redenen waarom toen eene nieuwe rigting werd gegeven aan het verkeer tusschen Oost en West, bestaan niet meer. Venetië bezit niet langer zijn monopolie, de Turken boezemen geene vrees meer in aan de Christenen, Egypte is niet meer ontoegankelijk voor het verkeer en de beschaving van het Westen. Thans worden geene vloten uitgezonden om onbekende landen of werelddeelen te ontdekken en in bezit te nemen, om tot dusver onbezochte oorden toegankelijk te maken voor het handelsverkeer; maar men heeft geleerd dat tijdbesparing eene voorwaarde is voor de volkswelvaart. ‘Time is money’, dit Engelsch spreekwoord is de leus geworden der handelaren. Geen wonder dan, dat men op nieuw de aandacht heeft gevestigd op den ouden weg voor den zoo belangrijken Indischen handel. En een blik op de wereldkaart moet ieder doen opmerken, hoe Egypte door zijne ligging zelve bij uitnemendheid geschikt is, om 't middelpunt te worden van het algemeene handelsverkeer. Met zijne kusten langs de Middellandsche Zee grenst het ten Oosten aan Syrië, Klein-Azië en de bloeijende koopsteden in de Levant, ten Westen aan de reeds beschaafde kustlanden van Noord-Afrika: Tripoli, Tunis, Algiers en Marokko; daartegenover, van de Straat van Gibraltar tot aan de Straat der Dardanellen, breiden zich in eene lange streek, de digt bevolkte, hoog beschaafde Staten van Zuidelijk Europa uit. Daar liggen havenplaatsen en koopsteden, die in verbinding staan met het geheele vasteland van Europa: Malaga, Valencia, Barcelona, Marseille, Genua, Livorno, Napels, Palermo, Venetië, Triëst, Korfu,
Athene, de havens van den Griekschen Archipel, Constantinopel, verder Odessa met al de handelsplaatsen in de Zwarte Zee. Doch ook van Egypte's Zuidelijke kusten aan

{==304==} {>>pagina-aanduiding<<}
de Arabische Golf bemerkt men een levendig verkeer. Ten Oosten van de Golf de uitgestrekte Arabische kusten met Jambo en Djiddah, de havens der heilige plaatsen, en aan het uiterste einde Mokka. Aan de Westzijde van de Golf zijn Kosseir, Suakim, Massua en verder Berbera, de haven- en zeehandelplaatsen, waar de gemeenschap wordt onderhouden met de landen aan den Boven-Nijl. Het geheele handelsverkeer der Arabische volkeren, dat van den Indus tot aan den voet van den Atlas zich uitstrekt, doorkruist de Arabische Golf. Op dezen kruisweg ontmoeten die volkeren elkander, verruilen hunne koopwaren, en voorzien in hunne wederzijdsche behoeften. Bovendien maken de geregelde bedevaarten naar Mekka de Arabische Golf tot het middelpunt van den handel der geheele Mohammedaansche wereld.
De gewigtigste reden echter, waarom de rigting uit de Middellandsche Zee door de Arabische Golf van hooger beteekenis wordt voor het gansche Westen, ligt in de buitengewone ontwikkeling, tot welke het verkeer tusschen Europa en de geheele Zuid-Oostelijke wereld in de beide laatste eeuwen is gekomen. 't Vasteland van Indië, de landen van den grooten Archipel, China en zijn gebied, Japan, eindelijk Australië en al de eilanden van den Stillen Oceaan - al de landen tusschen Kaap Hoorn en Kaap de Goede Hoop - zijn voor de Europeanen toegankelijk niet alleen, maar ook door onderscheidene, zoo stoffelijke als zedelijke belangen aan het Westen verbonden. David urquhart heeft berekend, dat meer dan 600 millioenen menschen achter de landëngte van Suez wonen, die een onmetelijk veld zouden openen voor de industrie, den handel, de beschaving der Europeanen, maar nu door de breede watervlakte des Oceaans van ons gescheiden zijn. Welk een voordeel, welk eene omkeering was er te verwachten voor alle menschelijke belangen, wanneer de afstand van de Europesche wereld tot aan die volken en landen, wier kusten bespoeld worden door de Indische Zee en den Stillen Oceaan, tot op de helft wierd verminderd!
Leibnitz was de eerste, die, in de zeventiende eeuw, opmerkzaam maakte op de belangrijke plaats, welke Egypte op den aardbol beslaat. Om namelijk aan de veroveringszucht van lodewijk XIV, die den vrede van Europa, maar inzonderheid Duitschland en de Nederlanden bedreigde, eene heil-
{==305==} {>>pagina-aanduiding<<}
zame afleiding te geven, rigtte hij in 1672 eene memorie aan dezen Koning, in welke hij de verovering van Egypte hem voorstelde (*). Hij verklaart daarin, na zich vier jaren lang met deze zaak te hebben bezig gehouden, tot de zekerheid gekomen te zijn, dat er in de geheele bekende wereld geen land zoo buitengewoon gewigtig moet geacht worden als Egypte. Dat dit land inderdaad den naam verdient van: ‘Holland van het Oosten’, gelijk Frankrijk te regt: ‘China van het Westen’ genoemd kan worden. Naar zijne overtuiging vorderde het belang des menschdoms en der Christelijke godsdienst, dat de Koning van Frankrijk zich aan Egypte zoo innig, als door den huwelijksband, verbond. Het Fransche hof hield zich lang met dit groote plan bezig, ofschoon het niet tot uitvoering kwam. - Sedert 1762 waagden eenige Engelsche koopvaarders het, uit Indië komende, door te dringen in de Golf van Arabië, en met goed gevolg; zij wisten hunne waren te Djiddah met groote winst af te zetten. Natuurlijk verschenen zij hier nu meermalen, tot dat zij in 1774 dezen handel verlegden naar Suez, waar zij tot in 1778 goede zaken met Egypte maakten. Toen echter vaardigde de Porte een dreigend verbod uit tegen de toelating van Christenen, en inzonderheid van de Engelschen, in de Roode Zee, daar zij vreesde, dat Arabië en Egypte, even als Indië, overweldigd mogten worden. Geen vreemd schip mogt meer
in de Golf verschijnen, en de handel te Suez moest overgelaten worden aan de heilige pelgrims naar Mekka. Wie zich niet met al zijne krachten tegen den handel met de Christenen verzette, zou als een verrader van zijn geloof, van zijnen vorst en van alle Muzelmannen aangemerkt en in deze en de toekomende wereld gestraft worden.
Intusschen waren de Engelschen opmerkzaam geworden op de verkorting van den weg, en men trachtte reeds sedert 1790 zich van de route over Egypte te bedienen voor het overbrengen der depêches van de Britsche Oost-Indische Compagnie; 't welk echter eerst in 1801 en toen nog niet dan op beperkte wijze kon geschieden.
De togt van buonaparte naar Egypte deed Europa eindelijk de bijzondere gelegenheid van dit land en zijne betrekking tot

{==306==} {>>pagina-aanduiding<<}
den Oosterschen handel erkennen. Nadat napoleon zich van de Ionische eilanden voor Frankrijk had meester gemaakt, zond hij in Augustus 1797 uit Milaan aan het Directoire een plan om Malta weg te nemen en Egypte te veroveren. ‘De tijd,’ zegt hij in dezen brief, ‘is niet verre meer, wanneer wij zullen begrijpen, dat men Egypte moet bemagtigen, om Engeland inderdaad ten val te brengen.’ De minister van buitenlandsche zaken antwoordde hem in September, dat zijn plan ten opzigte van Malta was aangenomen, en voegde daarbij: ‘Wat Egypte betreft, zijn uwe denkbeelden grootsch, en het voordeel moet ieder in 't oog vallen. Egypte zou ons den handel met Indië verschaffen, want in handelszaken hangt alles af van den tijd (de verkorting van den weg) en de tijd zou ons (over Egypte) vijf reizen tegen drie langs den gewonen weg mogelijk maken.’ - Daar men echter toen juist dacht aan eene andere reusachtige onderneming, de verovering van Engeland, werd buonaparte's plan ter zijde gelegd. Hij zelf liet het evenwel niet varen, en op zijnen herhaalden aandrang verkreeg hij in Maart 1798 de toestemming van het Directoire om zijn ontwerp ten uitvoer te brengen, onder voorwaarde, dat hij in den herfst de leiding van den inval in Brittannië op zich nemen zou. Maar hij meende, dat de verovering van Egypte wel zoodanige gevolgen zou hebben, dat de onderneming van het Directoire daardoor geheel werd overschaduwd. Door het bezit van Egypte hoopte hij zich den weg naar het Oosten te ontsluiten, hij zal zelfs gezegd hebben: ‘Les grands noms ne se font qu'en Orient!’ - Zijn plan was drievoudig. Vooreerst moest de verovering van Egypte aan Frankrijk de heerschappij over de Middellandsche Zee bezorgen en deze maken tot een ‘lac Français’. Dan moest er eene groote vloot gebouwd worden in de Roode Zee, om in vereeniging met die van Tippo Saib en de Afghanen de
Engelschen uit Indië te verdrijven. Eindelijk wilde hij den Indischen handel over de Roode Zee naar Egypte trekken, om zoo Engelands magt en welvaart te ondermijnen, en te gelijk eene rijke hulpbron voor Frankrijk te openen. Ofschoon er van al deze ontwerpen maar een klein gedeelte is verwezenlijkt, heeft toch ook de korte bezetting van Egypte door de Franschen gewigtige gevolgen gehad. De geleerden en kunstenaars, die de expeditie vergezelden hebben niet enkel licht

{==307==} {>>pagina-aanduiding<<}
verspreid over de geschiedenis, de natuur en de politieke krachten van dat land, maar ook zijne ver uitgestrekte betrekkingen tot het Oosten en Westen duidelijk gemaakt. Ongeveer 15 jaren na het sluiten van den algemeenen vrede, begonnen de Engelschen weêr meer aan de route over Egypte en Arabië te denken. Het toenemend politiek en commerciëel gewigt van hunne Indische bezittingen vorderde dringend, dat de banden tusschen deze en het moederland zoo naauw mogelijk wierden toegehaald. In 1830 gelukte het aan kapitein waghorn, nadat hij zich vele onaangenaamheden en opofferingen had moeten getroosten, den zoogenaamden Overlandpost, tusschen Indië en Europa over de Arabische Golf, Egypte en de Middellandsche Zee, tot stand te brengen, die eenige jaren later door de Peninsular and Oriental Steam-Navigation-Company, en in den jongsten tijd door den spoorweg van Alexandrië naar Kaïro, meer ontwikkeld werd. Deze overlandpost, eene zeer kostbare inrigting, en alleen geschikt om reizigers, depêches, papieren, geld en kostbaarheden van geringen omvang te vervoeren, werd welhaast een belangrijke schakel in de keten, met welke Brittannië, de koningin der zee, de landen van den aardbol aan haar belang verbindt. Maar juist de voordeelen, die deze in hare werkzaamheid beperkte verbinding, inzonderheid voor het Engelsche belang, opleverde, deden duidelijk erkennen, wat groote gevolgen de heropening van den ouden weg voor het algemeene verkeer, voor het goederen-transport tusschen het Oosten en Westen, moest hebben. Maar de landëngte van Suez was een door de natuur gestelde, lastige hinderpaal, die dat algemeene verkeer belemmerde, zoo niet onmogelijk maakte. Hoe dezen uit den weg te ruimen? hetzij door het oude Nijl-kanaal weêr te openen, hetzij door een nieuw kanaal te graven door de geheele breedte van den Isthmus: dit was nu gedurende verscheidene jaren het onderwerp van de
onderzoekingen en nasporingen van vele ervarene en bekwame mannen. Men kwam bijna algemeen tot de overtuiging, dat het graven van een regtstreeksch zeekanaal, de verbinding van de Middellandsche Zee met de Golf van Arabië door een kunstmatigen Bosporus, in onzen tijd niet alleen mogelijk, maar ook het eenige middel is, dat beantwoorden kan aan de eischen van het hedendaagsch verkeer tusschen het Oosten en Westen. Zoo dikwijls

{==308==} {>>pagina-aanduiding<<}
men echter dit onderwerp in de officiële kringen van Engeland voorstelde, werd het, òf wegens politieke bedenkingen, òf wegens menigvuldige privaatbelangen afgewezen; en juist Engeland, voor hetwelk het verkeer met het Oosten eene levensvraag is, scheen er bepaald belang in te stellen, om de ontwikkeling en bevordering van dat verkeer te verhinderen. Eindelijk vatte ferdinand de lesseps, een Franschman, het groote plan op, en ondersteund door said-pacha, den onderkoning van Egypte, wist deze scherpzinnige en krachtige man het weldra zoo ver te brengen, dat men terstond met de uitvoering zou kunnen beginnen, indien maar de goedkeuring van de Porte, dat is, van de Engelsche regering, even spoedig had mogen volgen.

Alvorens dit plan zelf te behandelen, is het noodig, dat wij de aandacht vestigen op de natuurlijke gesteldheid der plaatsen, op welke het betrekking heeft.
Egypte is eigenlijk eene steenachtige, dorre woestijn, terwijl het smalle Nijldal met zijn Delta eene oase uitmaakt. 't Is algemeen bekend, dat de vruchtbaarheid van den bodem geheel afhangt van de jaarlijksche overstroomingen van den Nijl in de maand Augustus. Daar de goede uitkomst van den oogst in verhouding staat tot de hoogte, waartoe het Nijlwater op de velden stijgt, heeft men op verschillende plaatsen vergaderbakken aangelegd om het overtollige water op te nemen, en kanalen gegraven, om het, waar dit noodig is, verder te verspreiden. Dit zamenstel van waterwerken is voor het land van het hoogste gewigt. De Nijl splitst zich in twee armen, van welke de Westelijke bij Rosette, de Oostelijke bij Damiette in zee uitloopt. - Ten Oosten aan het vruchtbare Nijldal grenst de landëngte van Suez, de brug tusschen Azië en Afrika, die zich van 't Noorden naar het Zuiden tusschen de Middellandsche en de Roode Zee uitstrekt. De landengte is, in tegenstelling met de bloeijende streken langs den Nijl, eene dorre woestenij van zand en keisteen, zonder zoet water, het toevlugtsoord van stroopende Bedouinen. Naar het Oosten loopt de zandvlakte tot in Azië voort, en sluit zich aan bij de groote woestijn van Syrië. In 't Zuiden bevindt zich eene lange rij heuvels van naakten kalksteen. In 't Zuid-Westen wordt de vertakking van eene rots-
{==309==} {>>pagina-aanduiding<<}
keten doorsneden door twee dwarsloopende dalen, die voor het verkeer van belang zijn. Het Zuidelijke, diepere, het zoogenaamde ‘dal der dwaling’ loopt van 't Zuiden van Kaïro tot aan de zoutbron Tuerk aan den Noordelijken boezem der Golf. Het Noordelijke wordt gebruikt voor den gewonen karavanen- en postweg tusschen Kaïro en Suez. Ook de spoorweg tusschen deze beide plaatsen zal door dit dal worden gelegd.
De landëngte is over het geheel, de enkele duinen, die zich daar bevinden, niet in aanmerking genomen, maar weinig boven de oppervlakte der beide haar begrenzende zeëen verheven. Hare lengte van het Zuiden naar het Noorden, van Suez tot aan Pelusium, bedraagt 16 Duitsche mijlen. De golvende vlakte is van beide zijden, van Azië en van Egypte, afhellend naar het midden; daar heeft zich eene langwerpige vallei gevormd, waarin men de bedding vindt van onderscheidene meeren. Deze gesteldheid van den grond is bijzonder gunstig voor het doorgravingsplan. Hiermede staat de vraag in verband naar den naauwkeurigen waterstand der beide zeeën. In de oudheid meende men, op gezag van aristoteles, dat de oppervlakte der Roode Zee veel hooger was dan die van de Middellandsche aan de Egyptische kust. Ook de geleerden, die de expeditie van buonaparte bijwoonden, bevestigden dit gevoelen. - Volgens hunne opmetingen, die echter in groote haast, onder het gewoel van den oorlog en met gebrekkige instrumenten, moesten geschieden, zou de waterstand van de Roode Zee ruim 9 ellen hooger zijn dan die der Middellandsche. Doch latere en naauwkeuriger waarnemingen, in 1847 en 1853 gedaan, hebben een geheel ander resultaat opgeleverd. Hieruit blijkt namelijk, dat bij ebbe de watervlakte te Suez slechts 3 Ned. duimen lager staat dan bij Tineh aan de Middellandsche Zee, dat de gewone vloed in de Roode Zee bij Suez doorgaans 80 duimen hooger gaat dan de vloed in de Middell. Zee bij Tineh, dat bij springtij te Suez de vloed zich 2,38 el verheft boven den waterspiegel bij ebbe te Tineh, en dat de laagste stand bij ebbe te Suez 0,45 duim lager dan de laagste ebbe te Tineh wordt. - Derhalve is de vrees, dat de doorgraving der landengte van Suez de overstrooming van Egypte en van een gedeelte der kusten van de Middellandsche Zee, ten gevolge zou hebben, volkomen ongegrond.
Aan 't begin van de landengte bij Suez vindt men eerst

{==310==} {>>pagina-aanduiding<<}
eene woeste uitgestrektheid vol zand en kiezel. Ongeveer 300 roeden Noordwaarts van de stad stuit men op eene groote, uitgedroogde waterkom, het Bittermeer genaamd. De onregelmatige bedding helt eerst langzaam af, doch daalt tegen het einde tot omstreeks 5 ellen beneden de oppervlakte der zee. Op geringen afstand ten Noorden van het Bittermeer treft men een tweede bekken aan, ook lager dan de waterspiegel liggende, het meer Timsah. Tusschen beiden door loopt eene hooge duinvlakte, die aan de Oostzijde steil afhellend is. Dit meer kan men voor het middelpunt van den Isthmus houden. Het Noordelijk gedeelte is gevuld met zout water, bedekt met biezen, aan de oevers begroeid met struikgewas; het Zuidelijk deel ligt droog, en wordt doorsneden van hooge duinen, waarin zich lagen kalksteen bevinden. Dit meer moet, volgens het plan van de lesseps, de groote havenplaats worden in den kunstmatigen Bosporus. Het staat in gemeenschap met den Nijl, door een dal, Wadi Tumilât. Dit dal, dat zeer ondiep is, verdeelt de landëngte in een Zuidelijk en Noordelijk gedeelte, en vormt de bedding van het kanaal, dat eenmaal den Nijl in gemeenschap bragt met de Golf van Arabië. Tegenwoordig is de bodem bedekt met dor zand. Wadi Tumilât bevat nog de overblijfselen van eenige steden, die aan dit kanaal hebben gelegen; het is het land Gosen, waarvan de Bijbel spreekt, of ten minste een gedeelte van het weiland, dat aan de Hebreën was afgestaan. Het zal nu het middel worden om Egypte te verbinden met het wereld-kanaal. De landstreek, die het meer Timsah Noordwaarts van een derde bekken of kom (het meer Ballah) afscheidt, draagt eveneens eene groote duinvlakte, waar het hoogste punt van de landengte gevonden wordt.
De Noordkust van de landengte, van het voorgebergte Casius af tot aan den Nijlmond bij Damiette, vormt eene wijde Golf, met eene opening van 55 zeemijlen, welke in de streek van Tineh of Pelusium 10 mijlen ver landwaarts inloopt. Die Golf is verdeeld in twee baaijen (de Westelijke van Dibch, de Oostelijke van Pelusium geheeten), en in het rond omgeven door eene breede strook zand, die zich in zee tot op eene diepte van 7-8 ellen uitstrekt; daarop volgt, ter diepte van 9-10 ellen, eene ver voortloopende strook slib, boven welke het zeewater eene troebele, bruinachtige kleur heeft. De bodem

{==311==} {>>pagina-aanduiding<<}
van deze slijkstrook biedt een uitmuntenden ankergrond aan. (*) De afhelling van den grond zeewaarts in, is overal langzaam en regelmatig. De meest heerschende wind is hier, gelijk op de geheele Middellandsche Zee-kust van Egypte, West-Noord-West; hij waait twee derden des jaars door, en in den winter soms zeer hevig. Ebbe en vloed brengen eene bijna niet merkbare verandering in de oppervlakte des waters te weeg.
Zorgvuldig heeft men ook de geologische gesteldheid van de landëngte onderzocht, en door menigvuldige boringen bevonden, dat de bodem bestaat uit onderscheidene lagen, deels zuiver of gemengd zand, grove kiezel, kalksulfaat, deels klei met zand vermengd, en zuivere klei. In de diepte werd overal de laatste stof gevonden, waaruit dan ook, volgens de waarnemingen van maury, altijd de bodem der zee bestaat. Nergens stuitte de boor op steen, van welke soort ook. De landengte komt dus, wat de inwendige zamenstelling betreft, overeen met de landtong van Perekop op de Krim.
Aan de Zuidzijde van den Isthmus vormt de Roode Zee een inham, die van het Westen naar het Oosten eene breedte heeft van ongeveer drie mijlen. Aan den Oostelijken hoek loopt echter een smalle stroom, eene mijl ver landwaarts in, zoodat ten Westen een hoek ontstaat, waarin de havenstad Suez ligt. Zuid-Westelijk van de baai, verheft zich, niet ver van de kust, een ruw, dor gebergte van kalksteen, Djebel Attaka, tot eene hoogte van 1200 voet. De steensoort van dit gebergte, die van binnen zacht en gemakkelijk te bewerken is, wordt in de lucht en door zeewater hard, en levert dus een uitmuntend bouwmateriaal voor de aan te leggen havens en kanaalwerken. - De stad Suez zelve is klein en vervallen, en heeft gebrek aan drinkwater; maar de reede voor haar is ruim en veilig; daar is plaats voor 500 schepen van allerlei grootte. Op den bodem van de reede vindt men

{==312==} {>>pagina-aanduiding<<}
zacht slijk, dat een uitmuntenden ankergrond geeft. Het magazijnschip van de Peninsular-Compagnie (het fregat Zenobia), dat nu ruim drie jaren op de reede van Suez gestationneerd is gebleven, heeft in al dien tijd geene avarij gehad, en geregeld de gemeenschap met de stad kunnen onderhouden.
De Arabische Golf zelve is eene langwerpige binnen-zee, van ongeveer 300 mijlen lengte op 30 mijlen breedte. In het Noorden is zij verdeeld in twee zeeboezems, die gescheiden worden door het Sinaïtische schiereiland. Aan den ingang van beide baaijen, zoo als ook meer Zuidelijk in de zee zelve, liggen kleine groepen eilanden of koraalklippen. De oevers zijn vooral aan de Egyptische zijde meest vol zand, voor een deel bedekt met rotsen; terwijl de kustvaart gevaarlijk is wegens de menigvuldige zandbanken en koraalriffen, die zelfs aan het water eene ligt roode kleur geven. In het midden echter is het water helder en van 280-325 voet diep. Men vindt hier weinige geschikte havenplaatsen aan beide kusten, en bijna nergens is drinkbaar water te verkrijgen; inzonderheid de Egyptische kust kan met volle regt onherbergzaam worden genoemd. Merkwaardig is de opmerking, dat de hoogte van den waterspiegel in de Roode Zee op verschillende plaatsen aanmerkelijk verschilt. Van Mei tot October staat het water in het Noordelijk gedeelte twee voet lager dan aan den Zuidelijken mond bij de Straat van Bab-el-Mandeb. Als oorzaak van dit verschijnsel moet, volgens maury, erkend worden de groote hitte, welke gedurende dien tijd daar heerscht, die eene sterke uitdamping te weeg bragt. Hij neemt aan, dat dagelijks over de geheele oppervlakte een half duim water in damp overgaat. Dit verlies nu, kan maar gedeeltelijk en langzamerhand vergoed worden door de uitstroomingen, door de Straat van Bab-el-Mandeb; daar het instroomende water 50 dagen noodig heeft om het Noordelijk einde der zee bij Suez te bereiken, en onder weg ook zelf den invloed der warmte ondervindt. Derhalve is de oppervlakte der Roode Zee een van 't Zuiden naar 't Noorden hellend vlak.
Op de gansche uitgestrektheid der zee waait gedurende de maanden Mei tot October bijna bestendig een Noordelijke wind; van November tot April een Zuidewind, die evenwel maar tot Djiddah loopt. Van daar tot Suez is de wind bijna onveranderlijk Noord. Vandaar dat Europesche zeilschepen

{==313==} {>>pagina-aanduiding<<}
voor de vaart van Bab-el-Mandeb naar Suez 30 dagen noodig hebben, terwijl zij denzelfden afstand in omgekeerde rigting binnen 8 dagen afleggen. Natuurlijk verliest deze windsrigting al hare beteekenis voor de vaart met stoomschepen. (*)

Uit het boven meêgedeelde blijkt welke bezwaren door de natuur zelve aan de uitvoering van het grootsche plan zijn in den weg gesteld. Zien wij nu, op welke wijze de lesseps zich voorstelt die allen te overwinnen.
Van den tijd der Pharao's af tot in het begin van onze eeuw toe, was bij de onderscheidene beheerschers van Egypte meermalen het denkbeeld opgekomen om eene verbinding tusschen de Roode en Middellandsche Zeeën tot stand te brengen. Men had daarbij echter meestal gedacht aan een kanaal van de Arabische Golf tot aan den Nijl. Ptolemeus philadelphus had, zoo als wij boven zagen, inderdaad zulk een kanaal doen graven, dat echter wegens te geringe diepte en breedte niet beantwoordde aan de verwachting, en daarom spoedig wederom werd verwaarloosd. Toen buonaparte zich in Egypte bevond, deed hij in persoon onderzoek naar de overblijfselen van dit oude kanaal, en droeg aan den ingenieur lepère op om een geschrift te vervaardigen aangaande de herstelling der gemeenschap tusschen de beide zeeën. Dit beroemde rapport bevat de resultaten van al de nasporingen, door de Fransche ingenieurs tijdens de expeditie in het werk gesteld, en is van groote waarde voor allen die zich later met deze zaak hebben bezig gehouden. Doch andere gebeurtenissen leidden buonaparte's opmerkzaamheid van Egypte af. Hij was reeds tot eersten Consul van de Fransche republiek benoemd en had Egypte aan de Porte afgestaan, toen hem

{==314==} {>>pagina-aanduiding<<}
het rapport in 1801 werd aangeboden; hij nam het aan met de woorden: ‘Welaan, de zaak is groot; men geve eene memorie in het licht, en dwinge de Turken hun belang en hunnen roem te vinden in de uitvoering van dit plan.’ Daarvan kwam echter niets. - Onderscheidene malen nog was het ontwerp ook later ter sprake gebragt, verschillende vereenigingen van zaakkundige mannen hadden bij herhaling de plaatselijke gesteldheid van de landengte en den waterstand in de beide zeëen naauwkeurig onderzocht; maar al die arbeid was zonder uitwerking gebleven, toen ferdinand de lesseps, in overeenstemming met said-pacha, den onderkoning van Egypte, het plan weder opvatte. Gedurende eene reis van Alexandrië door de Lybische woestijn naar Kaïro, in October 1854, verbonden zich de beide mannen, om de doorgraving van de landengte tot hunne taak te kiezen. De tijd scheen gunstig voor zulk eene onderneming. Engeland had den oorlog aan Rusland verklaard, om de integriteit van het Turksche rijk te verdedigen. De Engelschen hadden openlijk verkondigd, dat de deelneming van de provinciën des Turkschen rijks aan de beschaving van het Westen het beste middel was om het politiek bestaan van Turkijë en den algemeenen vrede van Europa te verzekeren. Industrie, handel en verkeer moesten na den oorlog de middelen zijn, om der Westersche beschaving ingang te verschaffen in de Oostersche landen. Daarenboven had Engeland een verbond gesloten met Frankrijk, daar het dit rijk vroeger steeds het meest had gevreesd als mededinger in de wateren van het Oosten. Frankrijk zelve zou de ontsluiting van het Oosten niet willen beletten, maar veeleer ondersteunen. De lesseps was er van overtuigd, dat Keizer napoleon III zijn plan zou bevorderen. Eindelijk was het duidelijk, hoeveel belang ook Oostenrijk moest hebben bij de opening van dezen nieuwen weg voor het algemeen verkeer en
den handel der wereld.
Bij een firman des onderkonings, van Mei 1855, werd aan ferdinand de lesseps toegestaan eene compagnie op te rigten, uit de kapitalisten van alle natiën zaâmgesteld, tot het graven van een kanaal door de landengte van Suez. Deze compagnie zou bovendien eene groote haven moeten aanleggen in het meer Timsah, van daar een zijkanaal maken tot

{==315==} {>>pagina-aanduiding<<}
aan den Nijl, om Egypte zelf in gemeenschap te brengen met den nieuwen Bosporus, en eindelijk twee besproeijingskanalen, het eene Zuidwaarts, het andere Noordwaarts, door de landengte graven. Natuurlijk moest deze firman door den Sultan, als souverein van Egypte, worden gesanctioneerd. - De lesseps en de voornaamste ingenieurs des onderkonings, linant-bei en mongel-bei, hadden nu hun ‘Avantprojet’ in het licht gezonden, dat eene volledige ontwikkeling en détail bevatte van de bedoelde onderneming, zoowel van de technische als van de oeconomische zijde beschouwd. Daar echter tot de volvoering van het reuzenwerk de meest algemeene deelneming en medewerking vereischt werd, wenschte de lesseps het plan nog eenmaal te onderwerpen aan het oordeel van eenige geheel onafhankelijke mannen, van erkende bekwaamheid en behoorende tot verschillende natiën, die het zouden onderzoeken en zoo noodig wijzigen, terwijl zij tevens hun gevoelen aangaande de geraamde kosten en verwachte voordeelen zouden uitspreken. Het gelukte hem zoodanige vereeniging, de internationale Commissie, zaâm te stellen. Zij bestond uit: de Engelsche ingenieurs rendel, mac-clean en ch. manby; de Oostenrijksche generaal-inspecteur der spoorwegen, negrelli; de Sardinische ingenieur en minister van openbare werken, paleocapa; de Nederlandsche hoofdingenieur van den waterstaat, conrad; de Pruissische ministerraad en hoofdingenieur der waterbouwwerken, lentze; de Spaansche generaal-directeur van openbare werken te Madrid, Don cypriano segundo montessino; en de Franschen renaud, generaal-inspecteur van bruggen en wegen, en lieusson, ingenieurhydrographe bij de marine. Deze commissie scheepte zich, ofschoon
niet geheel voltallig, den 8sten November 1855 te Marseille in naar Egypte. Na velerlei onderzoekingen op de kust van Alexandrië, op de reede van Suez, op de landengte zelve en in de Golf van Pelusium te hebben volbragt, kwam zij den 1sten Januarij 1856 te Alexandrië terug, en legde voor den onderkoning, in 't kort, de verklaring af: dat een kanaal onmiddellijk van Suez naar de Golf van Pelusium het eenig mogelijke middel was om de beide zeëen voor de groote scheepvaart te verbinden; dat er in technisch opzigt geen beletsel voor de uitvoering van dit werk bestond; dat het maken

{==316==} {>>pagina-aanduiding<<}
van havens te Suez zoowel als in de Golf van Pelusium aan geene ongewone bezwaren onderhevig was; dat de 200 millioen francs, in 't ‘Avantprojet’ als noodzakelijk tot de voltooijing van het geheel opgegeven, voldoende zouden zijn.
Eene belangrijke wijziging werd door de internationale commissie voorgesteld met betrekking tot de werken aan de monding van het kanaal. - Volgens het zoo gewijzigde plan begint het kanaal op de reede van Suez ten Oosten van de stad, wendt zich dan naar het Bittere Meer en doorsnijdt dat in zijne gansche lengte; vervolgens gaat het voort tot aan het meer Timsah, waarheen het in vele bogten loopt, om, zoo veel mogelijk, de duinen te ontwijken; van Timsah rigt het zich naar het Ballahmeer en het Zuidelijk gedeelte van het meer Menzaleh, doorsnijdt dit in Westelijke rigting, om in de omstreek van de oude Tanitische Nijlmonding in de Middellandsche Zee te vallen. Naar het ontwerp van de lesseps zou het van den Oostelijken oever der meeren Ballah en Menzaleh Oostwaarts naar Pelusium geloopen, en daar bij het kasteel Tineh zich verbonden hebben met de Middellandsche zee: de nieuwe rigting is 2800 ellen korter. - Bovendien bevond men de kust bij Tanis veel beter geschikt tot het aanleggen van eene veilige haven dan te Tineh. Deze haven, die in 't vervolg niet meer Tanis, maar ‘Said’ zal heeten, zal gevormd worden door eene zeer breede, in de zee vervaardigde geul (chenal) tusschen twee steenen dammen; van welke de Noordelijke of buitenste op de kruin 10 ellen breed zijn en 3500 ellen ver in de zee zich zal uitstrekken, terwijl de Zuidelijke of binnenste eene breedte van 6 en eene lengte van 2500 ellen zal verkrijgen. Beide zullen 2 ellen boven de gewone oppervlakte der zee uitsteken en voorzien zijn van eene bemuurde borstwering. Ook bij Suez zal eene ruime haven worden aangelegd ter diepte van 8 à 9 ellen beneden den waterstand bij ebbe; en ook daar moet eene buitenhaven tot aan de reede komen, bestaande in eene breede geul. Buiten de zandbank, die daar de geheele reede insluit, zullen twee steenen dammen van 6 ellen breed opgeworpen worden. - Het kanaal zelf zal 100 ellen wijd en ten minste 6, 5 el, beneden den
ebbestand der Middellandsche Zee, diep zijn.
De havens te Said en te Suez zijn echter alleen bestemd

{==317==} {>>pagina-aanduiding<<}
om den doortogt der schepen in en uit het kanaal gemakkelijk en zeker te maken. In het midden van de landengte moet de eigenlijke haven en de ververschingsplaats zijn. Het meer Simsah namelijk zal tot eene lig- en verblijfplaats voor de handelsvloten der wereld worden ingerigt. Zijne oevers moeten bedekt worden met magazijnen, werkplaatsen, werven, enz., en daar zal eene kade, tot het lossen en laden der goederen worden gebouwd van 1500 ellen lengte. Hier zal ook de monding zijn van het zijkanaal, dat Egypte door den Nijl in gemeenschap met de nieuwe doorvaart zal brengen, en dat tevens de haven van zoet water, van proviand en allerlei benoodigdheden zal voorzien. Nog zullen uit dit kanaal weder twee zijtakken geleid worden, de eene in de rigting naar Suez, de andere noordwaarts naar Pelusium, ten einde den Oostelijken rand der woestijn te besproeijen en in vruchtbaren grond te doen veranderen. Maar ook op andere wijze zal men de woestenij pogen te bebouwen en voordeel te doen opleveren. De duinheuvels en zandvelden zullen beplant worden met houtgewas, inzonderheid met pijnboomen, die in een zandgrond welig wassen en te gelijk de verstuiving beletten. Zoo zal welligt binnen weinige jaren de tot hiertoe dorre en eentoonige vlakte bedekt zijn met groenend geboomte en rijke bosschen!
De massa grond, die bij de graving van het kanaal en zijne zijtakken moet verwerkt worden, bedraagt 17,473,790 kubiekellen. De uitvoering van dit voorbeeldelooze werk op dit terrein, en in weinige, te voren bepaalde jaren, zou dan ook onmogelijk te achten zijn, indien de onderkoning in de acte van concessie niet bepaald had, dat vier vijfden der arbeiders Egyptische Fellahs moeten zijn, die door de regering ter beschikking gesteld worden. Deze Fellahs, aan het klimaat en aan soortgelijken arbeid gewoon, ontvangen van de ondernemers werktuigen, water, brood en dagelijks 2-3 piasters in geld; terwijl er tevens gezorgd wordt voor hunne huisvesting en verpleging in een hospitaal op kosten der onderneming. De beide ingenieurs, linant-bei en mongel-bei, zullen de leiding van den arbeid en de politie over de Egyptische werklieden uitoefenen. Men heeft berekend, dat 8000 van deze Egyptenaars in 5 jaren het geheele werk kunnen volbrengen. Is het

{==318==} {>>pagina-aanduiding<<}
kanaal zoo diep uitgegraven, dat het zeewater te voorschijn komt, dan zal door stoom-moddermolens het werk voortgezet en ten einde gebragt worden.
Een hoofdpunt van het ontwerp, dat nog ter beschouwing overblijft, is het financiële, de berekening der kosten, die noodig zijn om zulk eene onderneming tot uitvoering te brengen. Met groote belangstelling en naauwkeurigheid hebben de lesseps en zijne beide Egyptische medewerkers dit punt overwogen. Naar hunne berekeningen beloopen de kosten van de aardwerken voor al de kanalen te zamen, daarbij geteld het modderen met machines: 72 millioen francs. - De groote bouwwerken, voor de havens te Suez, Said en Timsah, de sluizen en pompwerken in het Nijlkanaal, de lichten en vuurtorens, vereischen te zamen 84,233,200 francs. Voor het opzigt en bestuur gedurende den tijd van den aanleg heeft men 3,905,830 francs gesteld, en voor onvoorziene uitgaven nog 2,410,970 francs. De gezamenlijke som, die men behoeft, zou dus zijn: 162,550,000 francs. Het plan moet in zes jaren geheel voltooid zijn. Derhalve moet bij die som nog een zesjarig rente-bedrag gevoegd worden van 22,450,000 fr. En het gansche benoodigde kapitaal wordt gesteld op 185 millioen francs. - Evenwel heeft de lesseps, om de uitvoering des te zekerder te maken, voorgeslagen, dat de Actie-Compagnie (Compagnie universelle) een kapitaal zal zamenbrengen van 200 millioen fr., hetwelk ter beschikking van de onderneming zal staan.
Is het zesde jaar na den aanvang der werkzaamheden verstreken, dan wordt het kanaal voor het verkeer opengesteld, het Nijlkanaal, de waterleidingen tot besproeijing van den grond naar Suez en naar Pelusium, als ook de vuurtorens en lichten, komen in geregelde werking. De duinen zijn dan bevestigd en een groot deel van de landengte bebouwd; men begint de vruchten te plukken van den reusachtigen arbeid. Welke zullen die vruchten zijn? De opstellers hebben begroot, dat de handel tusschen Europa en de Atlantische kusten van Amerika aan de eene, en de wateren van het Oosten aan de andere zijde, jaarlijks eene scheepsruimte van 6 millioen tonnen behoeft, waardoor eene waarde van 4 milliards francs wordt vertegenwoordigd. Zij rekenen nu, dat de helft dezer

{==319==} {>>pagina-aanduiding<<}
vrachten, dus 3 millioen tonnen, door het Isthmus-kanaal zal komen, en verder, dat de helft der schepen, die dit kanaal doorgaan, in de haven van Timsah zal aanleggen. Bovendien nemen zij aan, dat van de goederen, die nu langs het Mahmudje-kanaal vervoerd worden, dan ten minste een vierde gedeelte over het Nijlkanaal en door de landengte zal gaan. Zij stellen nu het passagegeld, dat het kanaalbestuur zal heffen, op 10, en het ankergeld in het meer Timsah op 1 frane per ton. Volgens deze begrooting zouden de inkomsten van het bestuur tot het volgende bedrag komen: passagegelden in het groote kanaal, 30 millioen; ankergeld in de haven 1½ millioen; tollen op het Nijlkanaal 1,560,000 fr. - Eindelijk is de opbrengst der veldvruchten op 6 millioen, en van het houtgewas op de duinen op 996,000 fr. berekend. - De gezamenlijke bruto-inkomsten zouden derhalve de som beloopen van 40,056,000 fr. - Wordt daarvan afgetrokken: voor kosten van bestuur en onderhoud 2 pro cent; eenige procenten voor een Amortisatie-fonds, een beneficium voor de Egyptische regering, toelagen voor de eerste grondleggers der onderneming, enz., zoodat het netto bedrag vermindert tot 29,140,740 fr.; zoo zal er toch, het maatschappelijk kapitaal op 200 millioen gerekend, voor de aandeelhouders, behalve 5 procent rente, een dividend van 10 procent overblijven.
De maatschappij zal den naam dragen van: ‘Compagnie unverselle du canal maritime de Suez’, en 99 jaren lang het privilegie der concessie genieten. Wordt er na verloop van dien tijd geene nieuwe beschikking gemaakt, zoo vervalt het karaal, met al wat daartoe behoort, aan de Egyptische regerng. Daarvoor zijn door die regering ook onderscheidene voorregten aan de maatschappij toegestaan: de landerijen, die de naatschappij bebouwt, zijn de eerste tien jaren vrij van belasting; zij blijven het eigendom der Compagnie, ook na het verval der concessie. Al de grond, voor het aanleggen der werken en voor de ontginning, wordt, zonder eenige vergoeding, door de regering aan de compagnie afgestaan; alleen datgene, wat privaat eigendom is, zal billijkerwijze betaald moeten worden. Zoo lang de concessie duurt, heeft de compagnie vrije beschikking over de openbare steengroeven, en kan hare werktuigen en materialen van allen aard tolvrij invoeren. -
{==320==} {>>pagina-aanduiding<<}
Het zee-kanaal zal, tegen betaling van het bepaalde passagegeld, dat nooit hooger dan 10 fr. per ton zal mogen zijn, te allen tijd voor alle natiën geopend en voor allen ‘neutraal’ zijn. - De maatschappij is eene zoogenaamd naamlooze, hare leden zijn de onderteekenaars en houders der aandeelen; derhalve is zij onderworpen aan de wetten, die voor zoodanige maatschappijen gelden.
Dat deze zoo gunstige vooruitzigten niet hersenschimmig zijn, maar steunen op goede gronden, kan ook daaruit worden opgemaakt, dat de ondernemers reeds aanbiedingen uit onderscheiden landen hebben ontvangen tot het bijeenbrengen van het vereischte kapitaal.
't Zijn echter niet enkel stoffelijke voordeelen, die deze onderneming belooft, ofschoon deze natuurlijk het eerst in het oog vallen en voornamelijk bedoeld worden. Gelijk de verlegging der groote handelswegen te allen tijd grooten invloed heeft geoefend op het verval of de ontwikkeling van volkeren en staten: zoo zal het ook hier zijn. De koophandel is het voertuig der beschaving. Wanneer de slagboomen worden opgeheven, die het onderling verkeer der volken belemmeren, blijven de gevolgen van den vooruitgang voor beschaving en ontwikkeling niet achter. Men denke maar aan de geschedenis der stoomvaart en der spoorwegen. Vooral in het Oosten kan men een nieuw leven verwachten; eene heilrijke hervorming in den zedelijken, maatschappelijken en staatkunligen toestand van die, tot heden toe, nog zoo weinig bekende natiën.

En toch, niettegenstaande deze veelbelovende vooruitzigen, heeft men tot heden toe geen aanvang kunnen maken me de uitvoering van het groote plan; ondanks den sterken aandang van onderscheidene zijden, heeft de Porte nog niet kunnen besluiten het verdrag van haren Egyptischen landvoogl te bekrachtigen, noch hare hooge toestemming te verleenen tot de oprigting der Compagnie universelle. 't Is evenwe niet zoozeer aan den Sultan en zijne raadslieden te wijten dat het ontwerp zoo op de lange baan wordt geschoven, maar eigenlijk alleen aan Lord palmerston en den Engelschen vertegenwoordiger te Constantinopel. Enkel door de krchtige

{==321==} {>>pagina-aanduiding<<}
vertoogen van de Britsche regering wordt de beheerscher van Turkijë weêrhouden zijne goedkeuring te hechten aan het ontwerp. Maar waarom verzetten de Engelsche staatsmannen zich tegen eene onderneming, van welke men zoo veel goeds ook voor Engeland mag verwachten? Waarom pogen zij de geheele zaak te doen vergeten, of ten minste de belangstelling daarvoor bij het Britsche volk door allerlei middelen te verdooven? Zoo heeft men nu eene geregelde stoomvaart ingerigt tusschen Australië en Suez, aan welke de regering eene subsidie van 185,000 pond sterl. jaarlijks heeft toegekend. Zoo eene onderzeesche telegraaf aangelegd van Engeland over Egypte naar Indië. Doch hoe nuttig dergelijke inrigtingen ook geacht moeten worden; zij kunnen niet dienen voor het groote goederenverkeer, en kunnen, wat het belang voor den handel betreft, niet gelijk gesteld worden met de opening van een nieuwen, ongeveer de helft korteren weg naar het Oosten. - Het moeten staatkundige bedenkingen zijn, die de Britsche regering bewegen om de onderneming tegen te werken. Welligt vreest zij de mededinging van andere natiën, vooral van Frankrijk, in de Oostersche wateren; gelijk zij beducht is voor de magt der Russen, die steeds nader komen aan de grenzen van Engelsch-Indië. Maar wij kunnen ons hier niet begeven op de kronkelpaden der diplomatie. Wij hebben niet naar de redenen te onderzoeken, die de Engelsche staatslieden nopen zoo te handelen; maar wij betreuren het, dat zij zich verpligt achten de uitvoering te belemmeren van een ontwerp, waarvan de mogelijkheid en de voordeelen zoo blijkbaar zijn. Evenwel, het kan bijna niet meer betwijfeld worden: nu eenmaal de aandacht van geheel Europa op dit plan gevestigd is, nu meer en meer de overtuiging algemeen wordt, dat de volvoering daarvan groote voordeelen moet opleveren voor bijna alle volken van het Oosten en Westen, nu zullen eenmaal al de bezwaren overwonnen worden, de landengte van Suez zal
worden doorgegraven, en door dat kanaal zal de baan loopen langs welke de schatten van het Oosten en de beschaving van het Westen tegen elkander worden ingeruild.
Wij willen deze beschouwing eindigen met de aanhaling van het volgende, dezer dagen in de dagbladen meêgedeelde,

{==322==} {>>pagina-aanduiding<<}
berigt: ‘In de Fransche Akademie is, namens eene commissie van deskundigen, door den Heer charles dupin verslag uitgebragt over het belang der onderneming tot het doorgraven der landengte van Suez. Naar aanleiding van dat verslag, heeft de Akademie zich ten volle vereenigd met het ontwerp van den ondernemer, den Heer de lesseps.
In het breede zet de Heer dupin de voordeelen uiteen, welke het kanaal, 't welk 300 millioenen menschen, die in het Westen zijn gevestigd, zal vereenigen met 600 millioenen Oosterlingen, zal aanbrengen, en wijst hij op hetgeen thans reeds is geschied, opdat de verschillende Staten in de toekomst vruchten van de onderneming zullen kunnen plukken. Aangaande Nederland drukt de Heer dupin zich in het verslag op de navolgende wijze uit: “Zelfs heeft de beweging zich uitgestrekt tot aan de uiterste einden van de Noordzee. Nederland heeft de oogen gevestigd op de maritime onderneming, die thans de geheele wereld bezig houdt, en voor welke het zijnen voornaamsten waterbouwkundige en ingenieur (den Heer conrad) heeft afgestaan. - De Koning van Nederland heeft eene commissie benoemd, bestaande uit de hoofden van handel, nijverheid en openbare werken, en deze commissie gelast om de gevolgen te onderzoeken, welke de opening van het Egyptische kanaal zal hebben, voor den handel van een Staat, welke nog in Oceanië bij Straat Sunda en elders belangrijke bezittingen heeft. Die schoone koloniën, welke sedert het derde eener eeuw tot eenen nieuwen bloei zijn gekomen, zijn in hare productive kracht meer dan verdubbeld. Het betreft hier een jaarlijkschen handels-omzet van ruim 300 millioenen fr., waarvan Egypte de plaats van doorvoer zal worden.
De Hanzeesteden maken aanstalten om haar voordeel te doen met de ondervinding, welke in deze aangelegenheid door Nederland zal worden opgedaan.’





{==323==} {>>pagina-aanduiding<<}

Eene bruidsvaart op het meer.

Schets van Oom Adam (dr. C.A. Wetterbergh).

Uit het Zweedsch, door C. Eykman.

- Men kan niet ontkennen, dat de jonge TROBERG een zeer knappe jongen is, dat kan niet ontkend worden - sprak de oude tante, terwijl zij suiker deed in de koffij, die haar door een jong, schoon meisje aangeboden werd.
- Inderdaad, tante? God zegene u voor dit woord! - hernam het meisje blozende, maar met oogen die van vreugde glinsterden.
De tante had ook een paar oogen, maar zulke, die niet glinsterden, en niettegenstaande hunne kleinheid toch iets trotsch en koels uitdrukten, hetwelk zich op eene onaangename wijze deed gevoelen. Zij trok de mondhoeken verachtelijk zamen.
- Lieve lina! ik zeg dat de jonge troberg zeer knap is, dat God in zijne genade hem vele voorregten geschonken heeft; maar ik zeg tevens, dat ik nimmer zal toelaten, dat hij hier komt in de meening dat.....
- Maar, tante! waarom toch? - vroeg het meisje geheel onschuldig, met eene angstige uitdrukking op het gelaat.
- Waarom? Lieve lina! zoo is het altijd met de jeugd: onophoudelijk naar het ‘waarom’ vragen, als of de ouderdom, de ervaring en eene hoogere opvatting des levens niet beter zouden weten dan zij zelve, wat tot haar welzijn dient. Ik zeg maar - voegde de tante na eenige oogenblikken, gedurende welke zij lina onafgebroken in het aangezigt zag, er bij - ik zeg maar: het gebeurt niet.
- Maar, beste tante! - begon het meisje, met tranen in de oogen - karel en ik.....
- Hebben elkander van der jeugd af bemind; niet waar?
- Ja.
- En willen lief en leed met elkander deelen?
- Ja, tante!
- Zeer romantisch.
- Niet romantisch, tante! maar Bijbelsch; zoo behoort het immers te wezen?

{==324==} {>>pagina-aanduiding<<}

- Ja, zoo, Bijbelsch - ja, zeer schoon en vroom - het geldt hier een hemelsch huwelijk - eene engelen-verbindtenis, twee harmonieërende zielen, voor elkander geschapen.
- Tante bespot ons.
- Och neen, de Hemel beware mij, kind! neem een kop koffij. Houdt gij van die krakelingen?
- Heel veel, tante!
- Maar zij worden gemaakt van weitemeel, room en suiker.
- O ja; maar.....
- Zoo; houdt gij er ook van netjes en helder gekleed te gaan?
- Ja, tante! maar.....
- Gij houdt veel van uwe nieuwe kleedjes, bij voorbeeld het rose; het is ook mooije zijde, inderdaad smaakvol.
- Ja, zeker! maar, tante.....?
- En gij houdt ook wel van een fraai rijtuig, en daarin, als eene godin op eene wolk zittende, gereden te worden, en tusschen de zachte kussens te schommelen?
- O ja. Maar, beste tante! waartoe die zijsprong?
- Ik moet u eens wat zeggen, kind! Vóór vijf-en-twintig jaren was ik nog in mijn besten tijd - dat wil zeggen, ik was toen zoo omstreeks dertig jaren oud, dus op den regten leeftijd voor de vrouw, om zich in boeijen te laten slaan, als het zoo zijn moet. Ik huwde met rusin zaliger, zeker niet uit liefde, want ik was veel te verstandig om mij door zulk een gevoel te laten misleiden, maar omdat ik eene positie in de wereld wilde hebben, en eenmaal met Gods hulp (zoo als nu ook het geval is), een eigen goed zou kunnen besturen. Ik was zeker niet vermogend, maar trouwde met een rijk man, - dat was verstandig, niet waar?
- Ja, verstandig, tante! maar.....
- Maar ik vond het geluk niet; dit zou het geval geweest zijn, als ik namelijk eene romanheldin had willen zijn, en alleen van liefde leven; maar dit was ik niet; integendeel, ik was verstandig.
- En verder, tante!
- Ja, ziet gij, uwe moeder en ik waren nichten; zij was jonger, naauwelijks twintig jaren oud, toen zij zich met uw vader, den goeden stumper, verloofde. O, zoo zoet - eene engelenliefde. Ik herinner mij nog dat ik haar waarschuwde, en

{==325==} {>>pagina-aanduiding<<}
zeide: het is een landmeter - landmeter, zeide ik. Denk er aan, lieve malin! (uwe moeder, weet gij, heette amalia, maar wij heetten haar altijd malin) denk er aan, lieve malin! een landmeter moet leven van wat hij zelf verdienen kan; het is geen fidei-commis, geene erfenis, waarvan men de renten trekken kan, geen handel, dien men drijft in een warm kantoorvertrek, het is geene betrekking van welker inkomen men leven kan, ook als men buiten dienst is. Een landmeter moet in weêr en wind, verliest zijne gezondheid, en wat heeft hij dan, wat krijgt gij dan? Een ziekelijk man, een huis vol kinderen, en geen werk.
- Tante! zoo is het met allen, die op hunne eigene kracht steunen moeten, - merkte het meisje aan.
- Ja, mijn kind! juist aangemerkt, zoo is het met allen, die - let wel! - die zoowel ligchaam als ziel moeten inspannen. Als men zich slechts met de ziel geld verschaffen kan, dat gaat nog, want de ziel blijft hangen zoo lang de mensch leeft; maar wee dengene, die op zijn ligchaam teren moet.
- Maar, tante! dan is bijna het gansche volk ongelukkig.
- Ja, zeker! dat is ook zoo; zeker zoude het beter gaan als het ligchaam niet gebrekkig werd. Met één woord, zeide ik tot uwe moeder, neem u in acht! Nu - hernam de oude, - hoe ging het? Juist zoo als ik zeide: uw vader werd ziekelijk; ook begon hij met de boeren sterken drank te drinken, en er kwam armoede. Tot alle geluk waart gij het eenige kind.
- Maar mijn vader was een goed mensch.
- Ja, zoo goed, dat hij uit pure goedheid zelf naauwelijks een rok aan het lijf had. Daarbij nam hij nog een jongen van de straat - en schiep ook hem tot landmeter.
- Ja, tante! maar met Gods hulp.....
- Met Gods hulp, wie twijfelt daaraan? Maar, let op! men moet zijn verstand en zijne vijf zinnen gebruiken. God helpt ons niet, wanneer wij met open oogen in een put springen, en evenmin wanneer wij, tegen alle gezonde rede, ongerijmde verbindtenissen aangaan.
Het meisje zweeg, maar in hare sprekende oogen zag men zekeren gloed, die het vaste voornemen verried, dat zij zich door tante's redeneringen niet zou laten afschrikken.

{==326==} {>>pagina-aanduiding<<}

Eenige oogenblikken daarna trad er iemand binnen. Het was een oudachtig man, met een goedmoedig uitzigt, en met eene kleeding, die hem onwillekeurig, zonder verdere opheldering, tot - landjonker verklaarde. Zijn frak was blijkbaar vóór vijftien jaren gemaakt, het fraaije vest vóór tien jaren, en vóór dertig jaren had de goede man geleerd, hoe hij zich de das moest omdoen, enz. Heeft men die wetenschap bestudeerd, dan kan men aan de snede, de kleur en eene menigte andere, doch geringe omstandigheden, beoordeelen tot welk decennium een kleedingstuk behoort. Dit geschiedt met veel meer zekerheid dan die, waarmede de geoloog den verschillenden ouderdom der aardlagen beoordeelt. Die frak, dat vest, die halsdoek behoorden elk aan een bijzonderen tijdgeest, aan eene ongelijke uitbarsting van den menschelijken geest; men kan niet gissen hoe zeer de frak te zamenhangt met Europa's politieke geschiedenis. Zulk een historisch getuige van verloopen tijden was gőransson, een groot grondbezitter, die ossen teelde om ze te verkoopen, even als de ‘edelste’ burgers van Rome slaven oplegden - om ze te verkoopen. Iedere tijd is edel op zijne manier.
De goede oude maakte op zijne wijze sierlijk zijn compliment aan de oude tante, vatte hare hand, en kuste die met eene plegtigheid, welke aan den goeden ouden tijd herinnerde, toen de handkus nog in gebruik was - dien ridderlijken tijd, die nu, het zij Gode geklaagd! voorbij is.
- Ik hoop - zeide hij - dat gij u wèl bevinden moogt.
- Zeer wel, mijn waarde gőransson! heel wel.
- En de zaak, waarover wij gesproken hebben...
- Nu, ik denk wel, dat het gaan zal, ten minste als zij tot nadenken komt.
- Ik behoef een steun - zeide de goede man - en naardien God mij met goederen gezegend heeft, en ik tweemaal met mijne nu zalige echtgenooten gehuwd ben geweest, meende ik, als gij er niets tegen hadt - ha, ha - alle goede dingen driemaal.
- Ja, zeker! maar de meisjes hebben tegenwoordig geheel andere begrippen dan voorheen; er is een vrijheidsgeest in haar gevaren, ja, iets waarlijk rabulistisch, zoodat zij zelven willen denken; nu, dit moge zijn, zoo als het is, maar toch handelen, waarde gőransson! - handelen....

{==327==} {>>pagina-aanduiding<<}

- Hm! Gij denkt dus, dat ik niet veel hoop mag koesteren?
- Neen, beste heer gőransson! - sprak lina, die de laatste woorden gehoord had en nu binnentrad, - neen.
- Wel verschrikkelijk, meisje! schaamt gij u niet, als een braaf man - schaamt gij u niet? - vroeg tante, met vlammen schietende oogen.
- Neen, tante! mijnheer gőransson is een braaf man, dat weet ik; hij is een rijk man, dat weet ik ook, ik acht hem om beide redenen; maar hij is veertig jaren ouder dan ik, en...
- Welk eene taal! schaamt gij u niet? - viel de tante haar toornig in de rede. - Weet, lina! dat gij uit genade hier werdt opgenomen, uit genade, uwe ouders waren bedel...., ja, zij waren arm, doodarm; toen uwe moeder stierf, stond u geen andere weg open dan te gaan bedelen, ja, bedelen, zoo ik niet - en nu, nu ik uw geluk wil verzekeren, nu...
- Mijne waarde vriendin! - zeide de heer gőransson - als uwe nicht - hm, als uwe nicht meent, dat ik te oud ben, dan...
- Dan dient zij haar verstand gevangen te geven - vervolgde de tante, buiten zich zelve van toorn. - Onwaardig schepsel - ellendig, ondankbaar wezen! Ik heb eene slang aan mijn eigen boezem gekoesterd - gij vermoordt mij.
De goede tante stond op het punt, in zwijm te vallen.
Het smartte lina, dat zij den ouden vrijer gewond, dat zij tante's weefsel zoo onherstelbaar verscheurd had; de tranen stegen haar in de oogen.
- Ach, tante! ik blijf bij u; wees toch maar niet boos - neen, zie mij slechts aan - gij, die het arme kind opnaamt - om Gods wil, meen niet, dat ik ondankbaar ben.
- Weg, uit mijne oogen! - riep de tante, die hoopte, dat het tooneel door een theater-effect zou verhoogd en met een ja zoude besloten worden. - Weg, ondankbare! die uwe tweede moeder beleedigt! Ga, of - zeg...
- Lieve Hemel, waarde vriendin! wees bedaard - zeide de goedhartige oude, en klopte de tante op de dorre hand; - zeer verdrietig voor mij, maar - hm....
Er is inderdaad niet veel te zeggen, als men afgewezen wordt, vooral wanneer de oorzaak iets zoo ongelukkigs is als de ouderdom. Er zijn menschen, die om zoo iets boos wor-
{==328==} {>>pagina-aanduiding<<}
den; maar de heer gőransson behoorde niet tot dezulken - hij werd slechts verdrietig, en welligt voornamelijk daarom, dat hij zoo veel onrust te weeg gebragt en misschien vele van lina's dagen verbitterd had. Hij trad daarom als verzoener tusschen beiden op; maar dit hielp weinig; want de tante, die alles behalve groote rijkdommen bezat, had berekend bij den echtgenoot van hare nicht te gaan inwonen en zoo op grooten voet te kunnen leven. Toen dit mislukte was zij gekrenkt - en, zoo als gewoonlijk, wanneer oude dames in hare zwakheid kracht willen aan den dag leggen - onverzoenlijk stijfhoofdig.
De heer gőransson vertrok met de bede, dat alles mogt vergeten zijn; maar lina moest ieder oogenblik van den dag gevoelig ondervinden, dat zij eene snaar gekwetst had, die gevoeliger was dan zij had kunnen vermoeden. Met één woord, de zegen aan het kind bewezen, werd een vloek voor het meisje, het aangename huiselijk leven werd tot eene kleine hel, indien namelijk in de groote een onophoudelijk gebrom en eene bestendige ontevredenheid tot de plagen behooren.

De heer gőransson was buiten kijf een bedaard man, maar dit belette toch niet, dat hij het onaangenaam vond met een blaauwen scheen te Sa̋torp, waar hij woonde, te huis te komen. Wanneer men oud wordt, en de overtuiging bezit, dat men nog maar weinig tijd heeft om het geluk des levens te genieten, moet men het zich spoedig trachten deelachtig te maken of er maar van afzien. Iets wat inzonderheid den goeden oude hinderde, was de gedachte eenzaam te moeten sterven, in zijne laatste oogenblikken slechts door huurlingen omgeven te zijn - hij wilde een vriend aan zijn sterfbed hebben, iemand dien hij beminde, die hem geheel toebehoorde - nu, dit kon niemand anders wezen dan eene - wederhelft. Dit was eene idée fixe bij den braven man, en niet te verwonderen dat hij, twee vrouwen gehad hebbende, er tegen op zag nu nog als half ongetrouwd te moeten sterven. Hij hield werkelijk veel van lina - het was geen ruwe hartstogt, het was iets beters, het was iets zoo na aan wezenlijke liefde, als een zestiger die gevoelen kan. Juist die oogen

{==329==} {>>pagina-aanduiding<<}
wilde hij zien blikken in de zijnen, als zij zouden uitgebluscht worden; juist die handen moesten de zijne drukken, wanneer zijn ligchaam zou beginnen te verkoelen; juist zulk eene vrouw zoude hem in al die opzigten kunnen geruststellen. Jammer maar, dat zij slechts twintig jaren oud - dat zij schoon was. Gaarne had de heer gőransson zijne oogen op eene van voor zijne jaren meer passenden leeftijd laten vallen; maar zie - die oude jongejufvrouwen hebben die buigzaamheid van geest niet, welke werkelijk eene eerste voorwaarde tot zulk eene verbindtenis is, en eene vrouw te nemen die hem enkel uit berekening nam, wilde hij toch ook niet.
- Dom, zeer dom! - pruttelde hij in zich zelven; - hm, ik had het meisje niet in ongelegenheid moeten brengen, ik had haar eerst moeten vragen.
Hoe hij evenwel redeneerde, hij kwam tot geen ander besluit, dan dat hij het leven vervelend vond, en op zekeren dag liet hij zijne kleederen inpakken, zijn mooijen wagen schoon maken en oppoetsen - en begon te reizen. - Het reizen verdrijft de zorgen - zeide hij bij zich zelven, en zijn hart voegde er bij: misschien ontmoet ik iets - hm, ik heb in romans veel gelezen van huwelijken die door eene toevallige ontmoeting van de respectieve contrahenten opgekomen zijn, als, b.v., in een postwagen - hm, die hebben wij in Zweden niet - al heel gek.
De heer gőransson reisde en reisde naar streken, waar hij nooit geweest was, en die velen in Zweden ook nooit gezien hebben. Hij reisde naar Norrland, dat buitenland, dat binnen onze eigene grenzen ligt.
Hoe langer hij reisde, hoe meer de wegen naar boven slingerden - in de al diepere dalen stroomden rivieren, de bosschen werden uitgestrekter, de natuur woester, maar grootscher, hoe meer hij de fjell-streken (*) naderde. Het was eene nieuwe natuur - niet die verkunstelde, zoo als wij die in het Zuiden zien, maar die mannelijke, ernstige natuur, die het hart tot vrede en niet alleen tot genot stemt.
Op deze wijze doolde de afgewezen minnaar in de woeste velden rond. Hij verliet menigmalen den grooten weg - hij worstelde ook, zoo oud hij was, door Jemtland's bosschen,

{==330==} {>>pagina-aanduiding<<}
liet zijne oogen weiden over de spiegelgladde oppervlakte der meren, en de oude grondeigenaar vond zich genoegelijk gestemd aan de uiterste grens van den graanbouw.
Op een van deze togten in het natuurschoone pastoraat van Underåker, alwaar bij iedere schrede een nieuw uitzigt, schooner, afwisselender dan het vorige te voorschijn treedt; alwaar fjellen afwisselen met meren, en schuimende, snelvlietende stroomen tusschen de klippen plaats maken voor beken, welke zich helder als kristal voortbewegen, gelijk eene zilveren slang, die over de gras-oppervlakte schuifelt - op een van deze togten, alwaar men ‘Dissolving views’ meent te zien, zoo haastig wisselen de tooneelen af, zonder dat men bemerkt hoe, trof hij op zekeren dag een jong mensch aan, die met de weitasch op den rug op den smallen weg voortschreed.
De goede heer gőransson was werkelijk verheugd; want het was een heer, een beschaafd man, volgens Zweedsche meening, dit zag men aan zijn jagtrok, weitasch en muts. Er was iets in den gang van den jongman, dat beschaving verried, met één woord, toen de heer gőransson naderkwam, nam hij beleefd den witten hout-stroo hoed af, dien hij expresselijk gekocht had om op zijne zomer-reizen te gebruiken, en begon zijn gesprek met naar den weg te vragen, die naar de naaste stad geleidde.
- Die is niet verre verwijderd - was het antwoord - maar op een paar plaatsen verdeelen zich de wegen, en ik zal u den weg wijzen, voor zoo verre uw knecht dien niet kent.
- Neen, dien weg ken ik niet - zeide de gids - maar de stad zal wel Oostwaarts liggen, daar naar het Noorden heen, wanneer men hier op aan loopt.
- Neen, juist in het Noorden, mijn jongen! als gij dien weg gevolgd waart, zoudt gij aan het meer uitgekomen zijn; want de weg aan den Oostkant is de winterweg. (*)
- Nu, Gode zij dank: want het is reeds laat, en ofschoon de nachten - sprak de heer gőransson - bijna al te helder zijn, zoude het toch niet aangenaam geweest zijn, buiten te moeten blijven liggen voor een....
- Ja, voor iemand van jaren - (dit woord stak den oude in het hart) sprak de jongeling - zoude het niet goed ge-
{==331==} {>>pagina-aanduiding<<}
weest zijn; er valt des nachts veel dauw, en dikwijls hebben wij juist in dezen tijd nachtvorst, en de lucht is van avond helder.
Eindelijk kwamen zij aan de stad.
- Mag ik u - zeide de jongeling - nachtverblijf aanbieden; ik woon op het beste gedeelte der stad. Mijne kamer is tot uwe dienst.
- Hm, wel verpligt, hm, al te veel moeite - sprak de oude man, terwijl hij zijne kleine gemakkelijke sjees (die hij in Őstersund gehuurd had) de voorplaats opreed.
Het duurde niet lang of de heer gőransson zat geheel op zijn gemak, in de kamer van den vreemdeling, aan eene groote, ongeschilderde, maar zeer glad geschaafde tafel, vol kleine prikjes, die door naalden daarin gemaakt schenen te zijn.
- Neem mij niet kwalijk - begon de heer gőransson, nadat hij zijne pijp gestopt, aangestoken en goed op gang gekregen had - ik heb gansch en al vergeten te vragen...
- Wie ik ben? - glimlachte de jongeling - nu, ik ben extra commissie-landmeter, en heet troberg.
- Tro... troberg! - riep de oude en sprong op, als of hij een electrischen schok ontvangen had.
- Gij schijnt verrast.
- Neen, och neen, ik meende, dat gij zeidet tryberg, en ik wilde u vragen, of gij verwant zijt met een van de vrienden mijner jeugd - hervatte de oude.
- Neen, troberg.
- Zoo, troberg, zoo; hm, commissie-landmeter.
- Ja, extra.
- Zoo, extra. Mijn naam is gőransson, ik heb een klein eigendom in het Zuiden, en reis nu voor mijne gezondheid; de doctoren hebben het mij voorgeschreven.
- Zoo - sprak de jonge landmeter geheel bedaard, zoodat de oude blijkbaar overtuigd was, dat hij niets wist van de afwijzing die zijn arm hart had moeten ondervinden.
Te vergeefs wilde de heer gőransson zich diets maken, dat zijn mededinger - (want dit was die ‘bedelaarsjongen’, welke, zoo als de tante eens zeide, lina's hart voor eenige oogenblikken in de war gebragt had) dom, nietig, bespottelijk of iets dergelijks was, om zich zelven den voorrang, al werd hem dien ook juist niet door lina toegekend, toe te wijzen.
Dit ging evenwel niet goed. Troberg was noch dom, noch

{==332==} {>>pagina-aanduiding<<}
bespottelijk, en zelfs de tante had niets slechts van hem gezegd; dus viel er ook niets op hem aan te merken. De jonge landmeter zag er ontegenzeggelijk zeer goed uit, had een eerlijk uitzigt, eene eenvoudige houding, die niet de minste pretentie verried, en was wat men noemt ‘huiselijk’, iets dat voor den ouden landjonker meer gold dan alle andere gaven.
Hij verzoende zich dus gemakkelijk met de tegenwoordigheid van den jongeling, maar wachtte zich wel een woord te uiten, dat het onaangename onderwerp aangaande lina zou kunnen aanroeren. Onder de vele zaken, waarover de beide heeren spraken, gedurende den helderen zomer-avond - want de oude vergat geheel en al naar de klok te zien - was ook de kleine kronijk van dit oord, en een van de daartoe behoorende verhalen past juist hier.

- Hier, tusschen de fjellen, zijn nog - zeide troberg - uitgestrekte velden zonder eigenaars; niemand waagt het zich in die wilde natuur te vestigen en ze onder het menschelijk gezag te brengen; enkelen zijn er, die het doen, en men noemt hen nybyggare. (*)
Men kan zich niets romantischer voorstellen dan zulk een kolonisten-leven. Stel u voor, mijnheer gőransson! een grasrijk dal, met een klein meer, effen als een spiegel, met een rand van bosschen en fjell, verscheidene mijlen van de kerk, den landweg en buren verwijderd. Het is daar in het kleine dal zoo stil, dat een gansch werelddeel instorten, de eerzucht hare stormen over de gansche wereld kan doen gieren, vóór men er iets van verneemt.
Geen pelgrim komt hier door; zeer zelden gaat men ter kerke, men leest Gods Woord te huis; men hoort ook niets van de afkondigingen, die belangrijke papieren, welke afgelezen worden, opdat het warme gevoel, het godsdienstige leven, dat de preek misschien heeft weten op te wekken, voor goed zal uitgebluscht zijn, vóór men uit de kerk te huis komt. Zoo iets den opvlammenden gloed der ziele afbreekt, dan zijn het deze bekendmakingen met den aankleve van dien, welke den

{==333==} {>>pagina-aanduiding<<}
toehoorder met geweld in het steenharde proza verplaatsen. Maar vergeef mij mijne aanmerking - glimlachte troberg - ik heb slechts willen zeggen, dat de kolonist vrij is van het hooren naar deze afkondigingen, en dat dit een van zijne groote voorregten is. Daar woont hij met vrouw en kinderen, vrij als de vogel, en als de kinderen groot worden, nemen zij andere velden in de nabuurschap onder handen, en over honderd jaren is het eene gemeente in eene lange rij huizen, die 10 à 20 minuten van elkander liggen; zoo ontstaat dan een dorp, en de geheele gemeente is familie. Dan eerst - voegde hij er glimlagchende bij - zijn er wetten noodig - en landmetersverdeelingen.
Ziet gij daar beneden u dat meer, is het niet schoon? - vroeg hij.
- Ja, zeer schoon, met zijne fjell er om heen; jammer, dat men van wege het heldere daglicht de maan naauwelijks zien kan, anders zou de maneschijn van een heerlijk effect zijn - zeide de heer gőransson. - Ga intusschen voort, mijnheer troberg!
- Daar ginder, gij ziet de plaats niet, want het meer loopt daar diep landwaarts in, woonde, juist in het midden van de bogt, een kolonist. Hij werd gewoonlijk ‘de kluizenaar’ genoemd, want hij leefde ook geheel eenzaam in zijne kleine woning, verzorgde zelf zijn vee, arbeidde zelf in zijne kleine stichting, en vischte, gedragen door eene kleine boot, die hij zelf gemaakt had. De man was omstreeks veertig jaren oud, maar in 't oog loopend door zijne dikte. Het rosachtig haar, zijne plompe gestalte, zijn gang als die van een trapgans, maakten hem alles behalve bevallig. Intusschen kwam hij op het denkbeeld, naar de hand te dingen van het schoonste meisje van het kerspel; dik en arm was hij, talent van spreken bezat hij ook niet, en hij liep, zoo als men zegt, een blaauwen scheen, evenwel zonder dat zijn persoon der bespotting werd prijsgegeven.
Het meisje, hoe jong zij ook was, zag dat het waarheid was, wat de openhartige blik van dien dikken man haar zeide; maar zij zeide: neen. Elias zuchtte, maar berispte haar niet.
- Gij kunt dus niet van mij houden, geertruida? - zeide hij.

{==334==} {>>pagina-aanduiding<<}

- Neen, onmogelijk, elias!
- En gij gelooft, dat het ook nooit zal kunnen gebeuren?
- Neen, ook dit niet, elias! neen - zij schudde met het hoofd - onmogelijk, neen.
- Maar, geertruida! weet, dat ik gaarne mijn leven voor u zoude willen laten - voegde hij er bij, en stak haar zijne hand toe.
Een oogenblik wilde het meisje die vatten; maar vol schrik trad zij achteruit voor het roode haar en de plompe gestalte, en zij deed het niet.
- Ja, ik meen het - zeide zij - stellig, elias! houd nu ook met die dwaze praat op.
- Dwaas, geertruida! dat hadt gij nooit moeten zeggen, want daarvoor houd ik te veel van u; maar ik zeg het u, eenmaal zult gij van mij houden, daar ben ik zeker van.
Geertruida lachte, en elias stond op, zoo trotsch hij konde, knikte haar toe en ging.
- Heere God! de arme elias - glimlachte geertruida - wat is hij dik, en arm daarbij, anders is hij toch zoo goed, - arme elias!
Het duurde niet lang of een ander trad de kamer binnen. Het was een van die Zweedsche jongelingen, welke het lichte haar regt neêrgekamd en rondom afgeknipt op den witten halskraag liggende hebben. Het was de zoon van den buurman, anders persson - een knaap, die een vierdedeel van een hemma (*), dus eene heele bezitting, als erfenis van zijne moeder had - en die van vaders kant het andere vierdedeel, dus een half hemma, zoude hebben.
- Nu! - zeide hij lagchende - ik ontmoette elias, die naar zijne boot waggelde - ik weet het wel - hij liep een blaauwtje.
- Daartoe was geene aanleiding.

{==335==} {>>pagina-aanduiding<<}

- Zoo? - niet? Nu, dan komt hij nog, geertruida! hij weet geen woord van onze afspraak - en zie, ik heb hem gezegd, dat hij maar niet bloô moest zijn, maar goed met de zaak voor den dag komen.
- Foei, deugniet! - glimlachte geertruida; maar weldra veranderde zij van toon, en voegde er bij: - maar, anders! dat is toch niet braaf van u. Elias is een eerlijk man - en met goede menschen mag men den spot niet drijven.
- Met dien dikke niet?
- Wil ik u eens wat zeggen? die dikke wordt misschien in den hemel schooner dan gij en ik.
- Ha, ha, ha! - schaterde anders - nu nog fraaijer!
- Spreek zoo niet, grootmoeder verhaalde mij eens eene sage.
- Ah ja, grootmoeder. En die luidde?
- Ja, zie, het gebeurde in dien tijd toen de dieren konden spreken, dat eene bij zich op denzelfden struik had neêrgezet, waar eene dikke, harige rups tusschen de bladeren kroop.
Foei, leelijk dier! nader mij niet! Gij riekt steeds naar kool, ik daarentegen naar honig; gij kruipt, ik vlieg; gij zijt dom, ik ben wijs; gij zijt dik en plomp, ik ben schoon.
Toen ligtte de rups haren stompen kop op, en zeide: Maar ik ben nederig, en God heeft den nederige lief.
Toen lachtte de bij; want het was geene werkbij, maar een hommel - en zeide: Gij zijt een gek; meent gij, dat God op eene nietige rups nederziet, die in blindheid en ellende onder de bladeren der groenten kruipt; daarom dat hij Gods beeld, de zon, niet ziet? En zoo scheidden zij.
Maar de tijd ging voorbij, de rups spon zich in haar tonnetje, en sluimerde den slaap der dooden, om tot een nieuw leven te ontwaken, terwijl de hommel honig zoog, die de anderen verzameld hadden, en zich in zijne overdaad verhoovaardigde.
Op zekeren zomermorgen, zeer vroeg, terwijl de dauw nog op het gras lag, ontwaakte de arme rups in haar klein doorschijnend huis. Zij kwam tot nieuwe bewustheid, zij zag de stralen der zon door de dunne wanden schijnen. Er is eene wereld buiten, boven mij, ik moet mij hier uitbreken. En zij brak de schaal. Zie, toen was zij geene rups meer; toen zij gaan zoude, ligtten vier harer beenen haar op, zij waren in vleu-
{==336==} {>>pagina-aanduiding<<}
gelen veranderd, en deze waren bestrooid met purper en goud, en blaauw als des hemels blaauw.
Maar zij dacht: ik ben nog niet meer dan eene rups, maar eene rups met vleugelen. Dit had de hommel niet begrepen. Maar zij vloog naar de plaats waar de bij woonde; daar lag de hommel, van de zijnen doorstoken, stervende op den grond voor de bijenkorven. Arme bij! zeide de vlinder, herkent gij mij? Zie, de rups heeft vleugelen bekomen, en dit alles is Gods genade.
Pijnig mij niet; ik werd opgevoed in de duisternis der aarde, zeide de bij, mijne dienaren maakten mij wijs, dat ik verstandig, schoon en van mij zelven ziende, was. Ik begreep niet, dat ik ook eene rups geweest was, die vleugelen gekregen had; gij waart nederig, en daarom kreegt gij zulke schoone vleugelen. Vlieg tusschen de bloemen, en verheug u in de rozen-hoven van uwen Hemelschen Vader.
- Ja, ja, grootmoeder was niet dom, ha, ha, ha! Oude vrouwen roepen altijd over dik en vet, omdat zij het zelve zijn. Nu zal het oude grootje tegenwoordig ook wel vleugelen als van een vlinder hebben.
Geertruida zweeg; maar die taal doorsneed haar het hart.
Het jaar daarop was er bruiloft. De bruidsvaart ging over het meer, naar de kerk, die gij hier juist tegenover ziet liggen. Het was eene vreugde zonder einde voor allen, behalve elias, die daar in de verte roeijende, de vreugdeschoten en de heesche toonen der violen hoorde.
- God geve haar geluk! - sprak hij in zich zelven. - Met mij konde zij niet gelukkig worden; ik was te lomp en te plomp.
Ofschoon deze meren helder en effen zijn als eene spiegeloppervlakte, kunnen zij evenwel spoedig in toorn ontsteken. Zij gelijken een volk - zij gelijken de Zweden zelven, die in hunne rust een blijden lach op het gelaat hebben, maar die zoo spoedig buiten de oevers treden, wanneer de wind des hemels de ligte golven opstuwt. Zoo zijn onze fjell-meren, zoo is ons volk; want ten allen tijde kan weder het rustige Noorden zijn menschen-vloed over het Zuiden uitstorten; 't is, wel is waar, een geringe vloed, maar een, die diep indringt, waar hij doorgaat, en die het oude doet nederstorten, en nieuwe stranden overstroomt.

{==337==} {>>pagina-aanduiding<<}

De bruidstogt moest dwars over het meer naar de kerk trekken. In de eene boot waren de bloedverwanten van bruid en bruidegom; in de andere waren de bruid en bruidegom zelven.
Men vertoefde langen tijd op het meer; want het was nog vroeg in den morgen; men had tijds genoeg. De booten roeiden een eind weegs voort en hielden dan weder stil om de gasten te kunnen onthalen op eenige versnapering. Meer dan één schot klonk, en werd in honderdvoudige echo's door de bergen, die het meer omringen, weêrkaatst.
Anders was vrolijk; maar geertruida scheen in geene gelukkige stemming, want zij zag in de verte elias' boot langzaam over het water glijden; en zij gevoelde het, dat hij, de verworpeling, tot God bad om harentwil, en hoe het kwam wist zij niet, maar het was als of zij haren vader, den oude in de andere boot, nog meer dan vroeger, meer dan iemand ter wereld beminde; zij vreesde den overmoed in haren rijken bruidegom, zij zelve was arm, en wanneer de schoonheid zoude verwelkt zijn, zoude hij dan begrijpen, dat eene goede ziel in het onaanzienlijke hulsel woonde?
- Er komt nevel op! - riepen de bruidsjonkers, die aan het roer zaten; - alle man aan het werk! Er is een ‘gusta’ in aantogt. - Zoo gezegd, zoo gedaan. Een ieder weet, wat deze loodregt nederstortende winden beteekenen, hoe zij in een oogenblik ijskoud van de fjell-toppen komen, en even als een tooverslag de golven als eene wolk, zoo fijn als nevel, doen opstijgen.
De violen zwegen, de vreugde verdween voor de dreigende wolk, die zich langzamerhand over de fjell-toppen verhief, in eene kleuren-mengeling van rood en zwart, gelijk de rook uit een brandenden oven.
Bijna in hetzelfde oogenblik dat een nieuwe dergelijke nevelberg als een ligte rook over den anderen heenwentelde, brak de storm los - indien hij dien naam hebben moet. Hij komt als een stoot, plotseling, schijnt het water te willen zamendrukken, wordt verbroken, en vernieuwt zich weder binnen weinige oogenblikken, zoodat de golven zich in een oogenblik loodregt verheffen, en het meer vertoont zich als een zwart veld, bestrooid met ongelijke sneeuwlagen.
De boot van het bruidspaar naderde spoedig den oever, maar de andere niet alzoo.

{==338==} {>>pagina-aanduiding<<}

Naauwelijks was het volk uit de eerste boot gered, en geertruida naast haren bruidegom op het rotsachtige strand, of zij zagen de andere boot kantelen.
- Zij verdrinken! zij vergaan! - riepen allen.
- Zij verdrinken! - riep anders - wat zullen wij doen?
- Hen redden! - riep geertruida, die, bijna zoo bleek als de dood, hare tegenwoordigheid van geest behield. Zij wierp zich in de boot, en trachtte die tegen de woedende golven in te sturen, maar zij kon niet. - Help mij, anders! - smeekte zij.
- Zijt gij dol! - sprak hij - wij zouden er beiden het leven bij inschieten. Er is niets te doen.
Zij wendde weder alleen alle pogingen aan, maar met bitteren wrevel in het harte; - trots en angst paarden zich. Maar haar pogen was te vergeefs. Eensklaps echter wekte haar een vreugdekreet uit hare wanhopige pogingen. Haar vader stond aan het strand. - Hij ijlde in hare armen.
- Gode zij dank! Gode zij dank!
- Ja, geertruida! maar zie ook mijn redder - zeide de vader - zie, het was elias die te regten tijde te mijner hulpe kwam.
- Elias? - fluisterde geertruida - waart gij het, elias?
Het arme, plompe ligchaam was op de steenen nedergevallen. Hij kon zich niet opheffen. Onder het naar land zwemmen, toen de golfslag hem den geredde scheen te willen ontrukken, had hij met bovenmenschelijke inspanning geworsteld; eindelijk had eene golf hem opgeheven en weder naar de diepte geworpen, hij werd tegen een steen geslingerd, hij verloor den adem, bijna het bewustzijn, maar wist zich met den oude toch nog aan land te werken. Maar daarmede was het ook gedaan. Hij gevoelde, dat het hem zoo warm in de borst werd, en een heldere bloedstroom toonde, dat het bloed was, hetwelk hem die warmte deed ondervinden.
- Gij bloedt, elias! - zeide geertruida - dank, elias! God zegene u! - zeide zij, en nam haren bruidsluijer en wischte hem het bloed weg. - God zegene u, goede, brave elias! - En de schoone bruid kuste hem op het bleeke voorhoofd. Toen zag zij het roode haar niet, dat zij wegstreek. - Sla de oogen op, goede elias! mijn vader leeft, ik leef, leef gij ook.

{==339==} {>>pagina-aanduiding<<}

Toen sloeg elias de oogen op, glimlachte treurig, en zeide:
- Zie, geertruida! ik heb u gezegd dat gij eenmaal nog van mij zoudt houden.
- Ja, ja, nu en in alle eeuwigheid - fluisterde geertruida hem in het oor.
Nog eenmaal trok zijn mond zich tot een glimlach, juist zulk een die om den mond des kinds zetelt, wanneer het in den slaap van engeltjes droomt.
Deze glimlach was die des doods. Bemind verliet elias de aarde. Dit was ook zijn eenige wensch geweest.
Geertruida wilde anders niet meer zien; het huwelijk werd niet voltrokken. Geertruida en haar vader gingen in de kolonie wonen, en daar woont zij nog, die zich in den dood met den goeden elias verloofde.

De tranen stonden den heer gőransson in de oogen.
- Dank - zeide hij - het was eene aandoenlijke geschiedenis. Wij zullen er op gaan slapen.

- Maar, zeg eens, zijt gij niet van L-?
- Ja.
- En zijt bekend met een meisje, dat lina heet?
De jongeling bloosde.
- Ja; maar....
- Nu, mijn waarde! zijt gij met eene andere verloofd?
- Ik? neen, bij God! dat ben ik niet; zij of niemand!
- Hoe driftig, mijn waarde ingenieur! En, hebt gij middelen om te gaan trouwen?
- Middelen? neen, dat scheelt veel; maar zij heeft mij trouw beloofd, en met Gods hulp....
- Correspondeert gij?
- Dat is onmogelijk; hare tante wil het niet.
- Zoo; en gij zijt nu van elkander gescheiden?
- Sinds drie jaren.
- Zeg eens, zijt gij door bezigheden hier verbonden?
- Neen, over veertien dagen ben ik met mijn werk gereed; maar men heeft mij reeds op eene andere plaats willen bespreken.
- En hebt gij uw woord gegeven?
- In zoo verre, dat ik na dien tijd mijn besluit zou doen weten.

{==340==} {>>pagina-aanduiding<<}

- Dan doen wij als volgt: - zeide de heer gőransson - ik heb een gemakkelijk rijtuig, en gij gaat met mij mede naar L- om uwe bruid te zien.
Met verrukking werd de voorslag aangenomen.

Eene maand daarna had de eerste afkondiging plaats voor den ingenieur troberg en de jonge dochter lina malmin.
Er waren des namiddags bij tante rusin, die er als de vreugde zelve uitzag, vreemden verzameld. Men was er om geluk te wenschen. Één echter ontbrak, het was de heer gőransson, de brave oude vrijer.
- Maar, waar is onze goede vriend gőransson? - fluisterden de beide gelieven telkens als zij de afgezaagde gelukwenschingen moesten aanhooren. - Waar is toch onze goede gőransson?
Eindelijk trad de goede oude binnen, met een opgeruimd en goedhartig gelaat als gewoonlijk, maar nu eenigzins bleek. Men zoude kunnen vermoeden dat hij geweend had, en misschien was men niet verre van de waarheid: hij had van harte in de kerk voor het geluk van het jonge paar gebeden - on misschien waren er eenige tranen gevolgd.
- Van harte geluk, kinderen! - zeide hij zachtkens, toen zij beiden naar hem toesnelden en hem aan het hart wilden drukken. - God zegene u, lina! God zegene u! Zie, als eenmaal de oude man sterft, en gij aan zijn sterfbed zit, en mijn voorhoofd droogt, dan kan ik even als elias zeggen: zie, lina! gij zoudt toch eenmaal van mij houden.
- Nu en in alle eeuwigheid - snikte lina, aan de borst van den ouden man - nu en in alle eeuwigheid, edele vriend!....

Nog leeft de heer gőransson in den schoot zijner familie; dat wil zeggen te midden van troberg, lina en hunne kinderen. Allen wonen op Sa̋torp, dat hij hun geschonken heeft.
Nu heeft de oude velen, die hem beminnen, velen, tot wie hij zoude kunnen zeggen: Ziet, gij zoudt toch eenmaal van mij houden. Maar hij zegt dit niet - hij alleen gevoelt het in ieder oogenblik, dat het uurwerk slaat, en hem den laatsten slag nader brengt.


{==341==} {>>pagina-aanduiding<<}

De prinses Von Lieven.

Eene beroemde vrouw - dat is gewoonlijk een vrij dubbelzinnige eernaam. Men stelt zich bij het hooren van die uitdrukking iemand voor, die begaafd mag zijn met eigenschappen welke zeldzaam worden gevonden bij hare sekse, maar daarentegen dan ook zeker verstoken is van die hoedanigheden, welke in de vrouw het meest begeerd en op den hoogsten prijs gesteld worden. Wordt de naam eener vrouw vermaard; zij wie dien naam draagt kan dikwijls geene aanspraak maken op hoogachting, veel minder rekenen op liefde. Die roem kan vaak niet verkregen worden dan ten koste van het verwaarloozen van dure pligten of het opofferen der edelste, teederste vrouwelijke eigenschappen. Of denkt men niet ligt, zoodra men van eene beroemde vrouw hoort spreken, 't zij aan eene kenau, wier heldhaftigheid wij grootelijks bewonderen, maar toch niet gaarne zouden opmerken in onze vrouwen of dochters; 't zij aan eene kunstenares, aan wier talenten wij gaarne de welverdiende hulde bewijzen, maar wier zedigheid en kieschheid ons zeer twijfelachtig voorkomen; 't zij aan eene savante, die zeer interessant kan zijn in een kring van geleerden, maar waarschijnlijk weinig bijdraagt tot bevordering van 't huiselijk geluk haars gezins? - Tot geene van deze klassen behoorde de dame, wier naam wij boven dit opstel hebben geplaatst, ofschoon zij welligt met die allen eenige overeenkomst had; maar zij verdient geteld te worden onder degenen, die nog zeldzamer zijn, en die gemeenlijk niet zachter worden beoordeeld, tot de staatkundige vrouwen. Schijnt geen veld van menschelijke werkzaamheid zoo uitsluitend voor den man bestemd te zijn, dan dat der staatkunde, de prinses von lieven heeft gewaagd dat veld te betreden, heeft het doorkruisd in al zijne uitgestrektheid. Zij bewoog zich tusschen de uitstekendste staatsmannen, bemoeide zich met de meest ingewikkelde gebeurtenissen van den laatsten tijd; zij betoonde daarbij niet enkel zeldzame schranderheid en
scherpzinnigheid, maar ook die zielshoedanigheden, welke haar regt gaven op den eerbied en de hoogachting harer tijdgenooten.

{==342==} {>>pagina-aanduiding<<}
Zij was niet maar eene buitengewone, maar ook eene beminnenswaardige vrouw, Haar naam werd door geheel Europa met achting uitgesproken, hare vriendschap werd door vorsten begeerd en hoog geschat, tot aan haren dood toe werd zij de hoofdpersoon geacht van de meest beroemde staatkundige kringen in Europa.
Eene korte schets van haar merkwaardigen levensloop moge den lezers van dit tijdschrift niet onwelkom zijn.
De freule daria (dorothea) von benkendorff werd in December 1786 geboren, en opgevoed in het gesticht voor adellijke jonge dames te St. Petersburg. Haar geslacht behoorde tot den Lijflandschen adel, en is door Keizer nikolaas in den gravenstand verheven. Reeds op jeugdigen leeftijd kwam zij aan het hof, waar zij aan de keizerlijke familie werd voorgesteld door de gravin, later prinses charlotte von lieven, de opvoedster der kinderen van Keizer paul I. De jonge dame verwierf, door haar veelbelovend voorkomen, de bijzondere genegenheid en bescherming van de Keizerin maria feodorowna. Deze huwde haar, toen zij de kindsheid naauwelijks was ontwassen, uit aan den toenmaligen minister van oorlog christoph andrejewitsch von lieven. Kort daarop had er een voorval plaats, dat een hevigen indruk op haar maakte en eene geheele verandering in haar bestaan te weeg bragt. Zij had van het leven nog niet anders leeren kennen dan de genoegens en verstrooijingen; daar werd haar geest plotseling gerigt op de sombere zijden, op de bitterheden en rampen, waarmeê de mensch te kampen heeft. Keizer paul I werd vermoord in den nacht van 24 Maart 1801. De tijding dezer gebeurtenis schokte haar gemoed vreeselijk. Sedert dien tijd bleef hare opmerkzaamheid gerigt op allen, die haar omringden, nam zij deel in de omstandigheden en ondervindingen van die allen. - Aan het hof van Keizer alexander werd weldra eene eervolle plaats aangewezen voor de beminnelijke, geestrijke en met zeldzame bevalligheid begaafde gemalin des ministers. Maar de vermaken, waaraan zij deelnam, de blijken van hulde, die men haar bood, beletten niet dat zij poogde haren geest te beschaven en hare kennis te verrijken. Zij zocht vooral in betrekking te komen met bejaarde mannen van uitstekende bekwaamheid, om door dezen

{==343==} {>>pagina-aanduiding<<}
de wereld en het leven juist te leeren kennen, en een helder inzigt te verkrijgen in de zaken, die rondom haar gebeurden en behandeld werden. Eene ruimer baan werd voor haar streven geopend, toen zij St. Petersburg verliet in 1811, daar haar gemaal als Russisch gezant naar Berlijn werd gezonden. In 't volgende jaar, tegen het einde van 1812, verkreeg de graaf dezelfde waardigheid bij het Engelsche hof, en zijne gemalin volgde hem naar Londen.
Het korte verblijf aan het hof van Pruissen was voor de gravin von lieven eene goede voorbereiding tot het leven en den werkkring, die haar wachtten aan gene zijde van het kanaal. Londen was het middelpunt, waar de staatkunde alle pogingen en middelen zamenbragt om geheel Europa tegen den algemeenen vijand: tegen napoleon en zijne magt, in de wapens te roepen. Elke meêwerking was daar welkom. Weldra werd de begaafde vrouw opgemerkt, aan de zijde van haren gemaal, en aangemoedigd vooral door den beroemden pozzo di borgo, begon zij hier mede de hand te slaan aan het raderwerk der openbare en geheime onderhandelingen, en zich met de daad te bemoeijen met de neteligste vraagstukken. Groote lof werd haar van alle kanten toegezwaaid. Zij verwierf zich de vriendschap van Lord liverpool, castlereagh en anderen der voornaamste staatsmannen; maar tevens werd zij gezocht in den gezelligen omgang. In alle kringen werd zij gehuldigd. Zij gold in 1814 zoowel voor een invloedrijk lid der Londensche diplomatie, als voor de lieveling der hoogmoedige Britsche aristokratie. De prins-regent was betooverd door haren aangenamen omgang, en beschouwde haar als het sieraad zijner gezelschappen.
Met den Europeschen vrede veranderden de onderlinge betrekkingen der mogendheden aanmerkelijk. In de plaats van het gemeenschappelijke doel, kwamen nu de bijzondere oogmerken en belangen; in de plaats der algemeene zamenwerking de strijd der partijen. Ook de Russische vertegenwoordiger in Londen zocht nu bepaald Russische, veelal zeer ingewikkelde plannen te verwezenlijken. In hoeverre de gravin deel heeft genomen aan de werkzaamheid haars gemaals bij het hof van george IV, valt niet te bepalen. - Hoe groote invloed aan haar werd toegeschreven, blijkt echter uit het

{==344==} {>>pagina-aanduiding<<}
oordeel, nog na haren dood, door de tegenstanders van Rusland en zijne staatkunde over haar uitgesproken. Zonder te vragen naar de waarde of onwaarde van dat oordeel, willen wij alleen opmerken, dat de gravin daarbij verantwoordelijk wordt gesteld voor al datgene, wat aan de Russische regering of hare vertegenwoordigers ten verwijt kan strekken. Zij zou gedurende den Griekschen vrijheids-oorlog de Engelsche grooten hebben opgewonden ten gunste der Grieken, alleen omdat het belang van Rusland de scheiding van Griekenland en Turkijë vorderde. Zij zou zich gemengd hebben in de binnenlandsche aangelegenheden van Engeland en de émancipatie der Katholieken, als ook de aanneming der Reform-bill (eene nieuwe kieswet) gepoogd te verhinderen. Hoe dit zij, zooveel is buiten allen twijfel zeker, dat men, om aan eene vrouw zulke handelingen te verwijten, tevens wel overtuigd moet zijn van hare buitengewone bekwaamheid en haar uitgebreid gezag. Schijnt het niet, als of alle staatslieden aan haren leiband liepen, en door hare oogen zagen? Waarlijk daartoe is meer noodig dan de geslepenheid eener gevaarlijke intrigante; zulk een gezag kan niet enkel steunen op fijn beraamde listen en verraderlijke kunstgrepen. Bovendien zou de gravin, volgens dat oordeel, geheel hare vrouwelijke waardigheid hebben moeten verloochenen en de Engelsche gastvrijheid schandelijk misbruiken. Maar van waar dan de achting, die haar door alle partijen zonder onderscheid werd bewezen? Allen erkenden, dat zij eene zedige en waardige vrouw was, die, echt vrouwelijk, hare achtbaarheid wist te vereenigen met goedheid van hart en innemende bevalligheid. Zonder aan ééne der partijen zich aan te sluiten, verwierf zij zich den eerbied en de genegenheid van allen; gedurende eene reeks van jaren was zij de vriendin der Torys, der Whigs en der gematigden, ja, van alle uitstekende, invloedrijke mannen van Engeland. Zij was te gelijk de raadgeefster van den
hertog van wellington, de vertrouwde van canning en de intime bekende van de Lords grey en aberdeen. Zij verstond de kunst om de vertegenwoordigers der meest uiteenloopende rigtingen aan zich te verbinden door de verhevenheid haars geestes, door hare buitengemeene beschaving en groote beminnelijkheid.

{==345==} {>>pagina-aanduiding<<}

In 1826, bij de krooning van Keizer nikolaas, werd de gravin charlotte von lieven, 's Keizers voormalige gouvernante, met haar geheel geslacht tot den prinsenstand verheven. In 1828 ontving de gemalin van den gezant von lieven de aanstelling tot eeredame der Keizerin. Na de sluiting van de Conferentie te Londen, in 1834, werd de prins von lieven naar Petersburg teruggeroepen, en met hem verliet zijne gemalin het tooneel, waarop zij bijna 22 jaren lang eene zoo schitterende rol gespeeld had. Aan 't Russische hof bekleedde de prinses nu weldra eene aanzienlijke en onafhankelijke plaats, terwijl haar gemaal tot gouverneur van den grootvorst alexander werd benoemd. Kort daarop, in 1835, trof haar een zware slag: binnen ééne maand werden haar twee kinderen, het eene dertien, het andere acht jaren oud, door den dood ontnomen. Diep geschokt door dit smartelijk verlies, wenschte zij St. Petersburg te verlaten, te meer daar zij geene bevrediging vond voor hare behoefte aan vrije, zelfstandige werkzaamheid in de wel hooge, maar lastige betrekking, die zij aan 't hof had in te nemen. Zij ging dan ook naar Parijs en vestigde hare woonplaats in het hôtel Talleyrand, in 1837. - Een jaar later werd haar eene nieuwe treurmare gebragt: haar gemaal, die met zijn kweekeling eene reis deed in Italië, was den 10den Januarij 1839, te Rome, plotseling gestorven. Zoo was ook deze band, die haar aan haar vaderland hechtte, verscheurd, en zij besloot als weduwe haar verblijf voortdurend in de Seine-stad te houden.
Te Parijs steeg haar roem tot den hoogsten trap. Haar salon werd het onzijdig gebied, waarop de uitmuntendste mannen van de Europesche diplomatie elkaâr ontmoetten, waar de vertegenwoordigers van alle regeringen en partijen vrij met elkander omgaan en spreken konden, mits zij maar den hartstogt, den twist en de dorre geleerdheid buiten lieten. Daar werden de gewigtigste gebeurtenissen des tijds behandeld en besproken, maar steeds zonder drift, zonder strijd, zonder de wellevende, vrolijke vormen van het beschaafd verkeer uit het oog te verliezen. Ware de prinses von lieven geene vrouw geweest van groote waardigheid, bedeeld met fijnen tact en buitengewone bevalligheid, zoodat zij alle harten innam; het zou haar onmogelijk geweest zijn, zoo den zachten seepter des vredes te zwaaijen, en de meest tegenstrijdige belangen, meeningen

{==346==} {>>pagina-aanduiding<<}
en nationaliteiten te onderwerpen aan haren wil. Het hôtel Talleyrand bood het merkwaardig en eenig schouwspel aan, dat thiers en guizot zich vriendschappelijk onderhielden met hunnen tegenstander molé; dat de Oostenrijksche gezant apponyi, de voorstander van metternich's staatkunde, vertrouwelijk nederzat nevens den constitutioneelen Spanjaard martinez de la rosa; dat de hoog aristokratische Lord granville de hand reikte aan den Amerikaanschen republiekein cass; dat de trotsche Engelsche lady's zonder terughouding een gesprek aanknoopten met de burgerlijke echtgenooten der ministers van den burgerkoning. In de gezelschapszaal der prinses von lieven gevoelde ieder zich vrij en ongedwongen, daar had men alleen de wetten in acht te nemen der beschaving en der wellevendheid. Was die vrijheid voor sommige staatslieden wel eens gevaarlijk? Is daar, in die salon soms een minister of gezant op een dwaalweg gebragt, heeft de een of ander daar welligt verraden of geopenbaard, wat hij beter gedaan had te verzwijgen? 't Is zeer mogelijk, maar deze misslagen kunnen daarom toch niet aan de prinses te laste worden gelegd; alleen hij, die ze beging, draagt daarvan de schuld.
De prinses onderhield ook eene zeer uitgebreide briefwisseling met onderscheidene gekroonde hoofden en hooggeplaatste personen, in de eerste plaats met het Russische hof. Aan Keizer nikolaas schreef zij geregeld en dikwijls. Hare inzigten en raadgevingen waren bij hem van veel gewigt. In Parijs werd de Heer guizot beschouwd als haar meest vertrouwde vriend. De prinses zou zelfs door haren vriend grooten invloed hebben geoefend op den gang der Fransche staatkunde gedurende de Julij-regering. Gelijk de nimf egeria den Romeinschen Koning numa pompilius, zoo zou de prinses von lieven haren vriend guizot de denkbeelden, door hem verwezenlijkt of gekoesterd, hebben ingeblazen. Zeker is het, dat beider vriendschap gesteund werd door groote overeenstemming in staatkundige gevoelens. De prinses was zeer ingenomen met de zorg om den vrede te bewaren, die het ministerie guizot openbaarde; en begunstigde ook zooveel in haar vermogen was de plannen van het Fransche hof betreffende de Spaansche huwelijken. De bewegingen omtrent deze laatste zaak berokkenden haar de onverzoenlijke vijandschap van Lord palmerston.

{==347==} {>>pagina-aanduiding<<}

Toen de omwenteling in Februarij 1848 uitbrak, verliet de prinses Parijs en begaf zich naar Londen, doch hare afwezigheid duurde korten tijd. Zoodra de rust hersteld en de maatschappelijke en staatkundige toestand door het presidentschap van lodewijk napoleon was verzekerd, keerde zij terug. Wederom opende zij hare salons in het hôtel Talleyrand, en natuurlijk verzamelden zich daar inzonderheid de aanhangers van 't Huis orleans. Ofschoon men weldra nevens de gewone gasten in dezen kring, guizot en den hertog de noailles, ook mannen van eene andere rigting, de graven morny, persigny, fould, daar zag binnentreden; verkreeg toch het gezelschap niet meer zijn algemeen karakter van voorheen. En, hoewel zeer tegen den wensch en de bedoelingen der eigenares, begon men 't huis der prinses te beschouwen als de wijkplaats der Orleanisten. De prefect van politie openbaarde het voornemen om het staatkundig salon der prinses von lieven te doen sluiten; maar lodewijk napoleon gevoelde, dat zulk een maatregel eene smet op zijne regering zou werpen, en gebood de prinses vrij te laten in hare handelingen. Na de afkondiging van het nieuwe keizerrijk, Maart 1853, liet de prinses zich voorstellen aan het hof van napoleon III. Sedert dien tijd werd haar gezelschapskring weêr vollediger, en haar huis bezocht door de vertegenwoordigers van al de verschillende partijen.
Bij het uitbarsten van den oorlog der Westersche mogendheden tegen Rusland kon zij niet te Parijs blijven, maar trok naar Brussel, waar toen de meeste aanzienlijke Russen uit Frankrijk zich verzamelden rondom den graaf kisseleff. 't Viel de oude dame echter hard, hare gewone verblijfplaats te verlaten, zich in den vreemde te bevinden, te meer nu hare gezondheid wankelend was geworden. Zij haakte naar hare eigene woning, en wist dan ook te bewerken, dat haar zoowel door het Russische als door het Fransche hof werd toegestaan, om, ondanks den oorlog tusschen de beide rijken, als bijzonder persoon naar Parijs terug te keeren, en reeds in Januarij 1855 kwam zij weêr in Frankrijks hoofdstad. Zoo lang de oorlog duurde, had zij nu de uiterste omzigtigheid en terughouding in acht te nemen, zoowel in hare briefwisseling als in het gezellig verkeer. Ook in dezen moeijelijken toestand wist zij haar gedrag zoo te regelen, dat zij aan

{==348==} {>>pagina-aanduiding<<}
niemand aanstoot gaf. Naauwelijks was dan ook de vrede gesloten of op nieuw werd hare woning het middelpunt van gezelligen omgang der staatslieden, en zij vatte hare drukke correspondentie weêr op. Aan de Russische Keizerin-weduwe schreef zij in den laatsten tijd bijna dagelijks. In den loop van 1856 verzwakte hare gezondheid gedurig meer, doch haar geest bleef frisch en helder, en zij ging voort levendige belangstelling te toonen in de omstandigheden, die voortvloeiden uit den vrede van Parijs, vooral in zoo ver die in verband stonden met het belang van Rusland.
Omstreeks het midden van Januarij dezes jaars verergerden de verschijnselen harer krankheid, en kon zij het bed niet meer verlaten. Eindelijk deelde men haar onbewimpeld mede, dat zij zich bereiden moest op haar einde; met kalme gelatenheid hoorde zij deze aankondiging aan. Zij verzocht den predikant cuvier haar te komen bezoeken (want de prinses was zelve Protestante) en hield met hem een langdurig gesprek. Daarna bemoeide zij zich niet meer met de aardsche dingen. In 't volle bezit van hare geestvermogens sloot zij eenige dagen later voor altijd de oogen, rustig en zonder strijd. Eenige weken vroeger had zij haar zeventigste jaar bereikt. Haar trouwe vriend guizot, haar oudste zoon prins paul, en haar neef, de graaf von benkendorff uit Stuttgart, stonden aan haar sterfbed. Haar tweede zoon bevond zich op eene reis in Italië.
De prinses had, behalve de groote schranderheid, die zij in vele en moeijelijke gevallen openbaarde, ook uitgebreide kundigheden. Zij was zeer bekend met geschiedenis en letterkunde, zij sprak onderscheidene talen, en beminde de muzijk. Zij schreef het Fransch zuiver en vlug; maar had in den loop der jaren verleerd, hare moedertaal gemakkelijk te gebruiken. Hare uitdrukkingen waren gewoonlijk kort en duidelijk. Zij liet een groot vermogen na, en eene rijke verzameling van kostbaarheden.
De prinses von lieven verdient zonder twijfel geteld te worden onder de beroemde vrouwen. Zij wordt vooral geprezen om hare goedheid, haar tact en hare scherpzinnigheid. Voorzeker heeft zij aanspraak op grooten lof en bewondering. Maar al neemt men aan, wat hare vereerders klagend hebben uitgesproken, dat er waarschijnlijk geene vrouw bestaat, die de noodige tact en scherpzinnigheid, gepaard met gezag, bezit, niet om de prinses von lieven te vervangen, maar om haar op te volgen; al gelooft men met hen, dat het de grootste moeite zou kosten, om eene hand te vinden, die standvastig en bekwaam genoeg is om dezen gevallen aristokratischen scepter op te nemen; daarom behoeft men hun nog niet toe te stemmen, dat daarin een treurig verschijnsel dezer eeuw is te erkennen. Of zou zulk een scepter eigenlijk wel berekend zijn voor de hand eener vrouw? Zou het wenschelijk zijn, dat zoodanige vrouwen in menigte werden aangetroffen? Wij laten het antwoord aan den lezer over.


{==349==} {>>pagina-aanduiding<<}

Mengelwerk.

Schleiden's studiën.

Door Paradisi.

Een paar jaren geleden verscheen te Hamburg een anonieme Roman in het licht, onder den vreemden titel: Eritis sicut Deus. Deze Roman, die een vrij grooten opgang gemaakt heeft, was geschreven met het doel om het hedendaagsche Pantheïsme te bestrijden, en het geloof aan een persoonlijken God en aan het orthodoxe Christendom te herstellen. Vragen wij of in onzen tijd het Pantheïsme werkelijk zoo uitgebreid, zoo algemeen ingrijpend is, dat er behoefte aan wapenen daartegen bestaat, en onderzoeken wij van nabij de rigting waarin zoo velen, zoowel theologen als wetenschappelijken, het onkundige volk in pedanten ijver voorgaan, dan kan een toestemmend antwoord op deze vraag niet uitblijven. - Velen bevinden zich op eene gevaarlijke helling, en zien, door den nevel der half-geleerdheid verblind, den afgrond niet, waarin zij of hunne kinderen eenmaal zichzelven en het volk zullen storten, en die te gevaarlijker is, omdat zijn vreeselijke rand meer nabij schijnt dan vroeger. Het is niet meer het abstracte Pantheïsme van spinoza, het dichterlijke van schelling, het aristokratische van hegel, het is het Atheïsme van een strauss, een feuerbach en een rüge, dat, thans onder allerlei vormen verbreid, nu eens van den katheder, dan weder van den kansel gepredikt wordt, en soms de menschen bezielt, zonder dat zij het willen of weten.
Indien het waarheid was, dat het tegenwoordige Pantheïsme (hetwelk, goed beschouwd, slechts in naam van Atheïsme en Materialisme verschilt) als fondament van het volksleven kon bestaan, dan meen ik te mogen onderstellen, dat de kans van het orthodoxe geloof al zeer hagchelijk zou staan, wanneer dit tot bestrijding zijner geduchtste vijanden zelfs de hulp van een Roman zou moeten inroepen.

{==350==} {>>pagina-aanduiding<<}

Wanneer weten ook tevens leven ware, dan zou vooral het Materialisme een vasten grond vinden. - Maar zou het echter zeker zijn, dat de mensch van wetenschap alleen leven kon? Geen beter antwoord weet ik op deze vraag, dan de stem van ons eigen gemoed, die zich met geweld tegen zulk eene eenzijdige leer verzet, de stem, die ieder mensch in zijn binnenste hoort, en die dus eene ware vox populi is.
Een diepzinnig geleerde heeft gezegd: ‘Het Materialisme is de philosophie van hem die bij het opmaken zijner rekening zichzelven vergeet.’ Zoo gaf de groote daubenton op zijn sterfbed dezen wonderlijken troost aan zijn zoon: ‘Niet de individuën, maar de soorten blijven bestaan.’
Maar toch, de minste menschen zullen zichzelven op de rekening vergeten; en het is al weder de stem des gemoeds, die zich daartegen verklaart.
Het komt er dus op aan, om die stem, dat godsdienstig gevoel aan te wakkeren en te behouden, en de menschen te leeren, zichzelven steeds te midden der materie terug te vinden, en hunne individualiteit te bewaren door het erkennen van een grooten tweespalt, namelijk dien tusschen de zinnelijk vatbare stof en den onbegrijpelijken geest.
Eritis sicut Deus is geschreven om de gevolgen aan te toonen van eene verzoening dier partijen hier op aarde en zonder de geopenbaarde godsdienst; maar, of door weelderige eugène-sue-achtige voorstellingen van het kwaad wel groote afbreuk aan dat kwaad gedaan wordt, valt te betwijfelen.
Daarom acht ik het verspreiden van eene gezonde wereldbeschouwing verre boven de sfeer van Romans en dergelijke werken der verdichting, die als vuurpijlen een oogenblik flikkeren en dan weder ondergaan; maar ik beschouw haar als doel van eene zich thans ontwikkelende populaire natuurwetenschap, die jeugdig en frisch het oude ineenstortende rijk der verdichting zal vervangen.
Terwijl aan den eenen kant het wetenschappelijk Materialisme zich aan het Pantheïsme aansluit, en wij aan den anderen kant zoo veel bijgeloof en dweeperij in de literatuur ontmoeten, doet het ons goed een enkelen te aanschouwen, die midden tusschen Scylla en Charybdis doorzeilt, een opregten Kantiaan, die, even ver van het bijgeloof als van het ongeloof verwijderd, van stuur- en bakboord bulderend op

{==351==} {>>pagina-aanduiding<<}
het Pantheïsme en Materialisme losbrandt, en zijne banier ontrolt voor een groot doel: beider vernietiging.
Vraagt gij naar zijn naam en zijne papieren? Die naam is schleiden, en die papieren luiden aldus: ‘Van eene volstrekte zekerheid moet de mensch uitgaan om in zichzelven en zijne onderzoekingen vertrouwen te erlangen. Dit doet de ware natuuronderzoeker, die niets als zekeren grond aanneemt, dan het onwederlegbare 2×2 = 4, en de niet minder stellige ondervinding, dat, wanneer hij zijn neus tegen den muur aan bloed gestooten heeft, de muur dan ook werkelijk bestaan moet, of met andere woorden: de zelfstandige mathematica en de zekerheid van eene gezonde, zinnelijke waarneming.’
En verder:
‘Geene natuurkennis is in staat ons immer ons godsdienstig gevoel te ontrooven; wij geven haar de geldigheid der natuurwetten toe, maar beweren tevens, dat er nog iets hoogers bestaat, dat, voor geene wetenschappelijke behandeling vatbaar, zich slechts aan het godsdienstig gevoel openbaart, en dus ontoegankelijk is voor de natuurwetenschap.’
Wanneer ik schleiden zoo even een Kantiaan genoemd heb, geldt dit niet in den letterlijken zin, gelijk men uit deze geloofsbelijdenis zal opgemerkt hebben. - Schleiden behoort eigenlijk tot de school van fries, die aanneemt, dat de philosophie slechts regelen aan de hand geeft, naar welke wij de natuur beschouwen moeten, terwijl kant de natuur tot eene loutere schepping der gedachte gemaakt had. - Ook daarin verschilde fries van kant, dat hij de Mathematica in de natuurphilosophie opnam.
Met zulke grondbeginselen tevens een boeijenden, ja, soms dichterlijken stijl te paren, is in onze dagen eene vrij groote zeldzaamheid. - In de Plant en haar leven heeft schleiden deze gave vroeger op eene schitterende wijze doen waarderen. Men zou echter ten opzigte van dit werk kunnen zeggen, dat het bij het wetenschappelijk publiek meer opgang gemaakt heeft dan bij het overige beschaafde gedeelte des volks. De oorzaak hiervan ligt voornamelijk in zijnen zuiver botanischen inhoud. Het publiek wil vooral in de wetenschappelijke literatuur verscheidenheid, en aan dezen eisch kon ‘de Plant en haar Leven’ niet geheel en al beantwoorden.
Daarom was het een gelukkig denkbeeld des Schrijvers, om

{==352==} {>>pagina-aanduiding<<}
in zijn tweede populaire geschrift dien zwaren eisch des publieks in het oog te houden, en zijne lezers niet alleen in het gebied van zijn eigen onderzoek, de Botanie, rond te leiden, maar ook uit andere vakken, ja zelfs uit de sferen van geschiedenis en literatuur zijne onderwerpen te ontleenen. Hij heeft daarin getoond, dat hij, verre van de eenzijdige rigting zijner medenatuuronderzoekers te volgen, ook in andere gedeelten der wetenschap een helderen blik heeft geworpen, en met het edelste doel voor oogen uitstapjes heeft gemaakt, waarvan de indrukken thans onder den bescheiden titel van ‘Studiën’, in het licht zijn gekomen.
Het groote doel waarmede Eritis sicut Deus geschreven is, heeft ook schleiden in deze studiën geleid, met dit onderscheid echter, dat hij geene orthodoxe kerkleer, maar eene gezonde philosophie voorstaat, en dus het Pantheïsme aan eene andere zijde aantast, en dat geen verdicht verhaal, maar de reine waarheid in de natuur zijn wapen is.
Wanneer wij den gang der literatuur gadeslaan, zien wij, dat in onzen tijd de geschriften waarin de Romantiek den boventoon voert, in waarde afnemen; terwijl zich langzamerhand in de rein wetenschappelijke en kritische beschouwing van natuur en mensch eene nieuwe rank der literatuur, en de grondslag voor eene nieuwe afdeeling der kunst ontwikkelen. Wanneer gervinus in zijne ‘Geschichte der deutschen poetischen Nationalliteratur’ zegt, dat de wedstrijd der kunst voleindigd is, wijst hij tevens op eene verre toekomst, waarin zich eene nieuwe baan voor de geniën zal openen. - Wanneer hegel beweert, dat natuurschilderingen eene algemeene heirbaan zijn, die elk wie wil betreden kan, houdt hij die ware wetenschappelijke natuurschilderingen niet in het oog, tot welke genie, kennis en een geoefend talent zoo noodzakelijk zijn.
Te gelijk natuuronderzoeker, filozoof en genie zijn, is weinigen gegeven, en toch de eerste voorwaarde, waarop men eene nieuwe toekomst der kunst met goed gevolg een weg kan banen. - In hoe verre schleiden aan deze voorwaarde beantwoord heeft, wenschte ik ter loops uit zijne studiën aan te toonen.
Hij vergelijkt zelf deze studiën met die der schilders, en voert in zijne inleiding ons buiten de Porta del Populo te Rome. -
{==353==} {>>pagina-aanduiding<<}
Daar trekken drie Duitsche kunstschilders de stad uit om in hunne verschillende vakken studiën te maken: de een beoefent het landschap, de tweede de historie, de derde het portret. - Maar terwijl zij de Porta del Populo uitgaan, wordt de historieschilder door eene omgevallene groente-kar aangetrokken, om zich aan het genre te wagen. De portretschilder beproeft zijn potlood aan de schoone omtrekken der Apennijnen, en eene vrouw, die met haar kind aan den weg zit, brengt den landschapsschilder op het denkbeeld om de schets eener Madonna te ontwerpen. Zij begeven zich dus allen in een gebied, dat hun eigenlijk vreemd is. - Zoo ook, zegt schleiden, in zijne opdragt aan den dichter rückert, zoo heb ik mijne studiën gemaakt, en wanneer gij soms denken mogt, dat in deze studiën mijn regt gelijkstaat met dat des landschapsschilders tot het schetsen eener Madonna, zoo heb ik in kleine, ophelderende aanmerkingen getracht, niet zoo zeer dat regt te bewijzen, dan wel aan te toonen, dat een ernstig doel mijne teckenpen heeft geleid.
In de klaarheid, waarmede de verkregene resultaten worden blootgelegd, in de onverbiddelijke kritiek, die al het troebele, onzuivere, mythologische uit de bron der wetenschap verwijdert, in een onwrikbaar vertrouwen op zinnelijke aanschouwing en mathematische gevolgtrekking herkennen wij den Schrijver der Wissenschaftlichen Botanik; in de originele wendingen, in de nu eens geestige en humoristische, dan weder dichterlijke vergelijkingen, en in den boeijenden stijl spreekt het genie van den Auteur van de Plant en haar Leven. Overigens is iedere studie een geheel, dat met de overige niet zamenhangt. Het boek mist daardoor de aancenschakeling, die vele populair-wetenschappelijke werken zulk een schoolsch aanzien geeft, en ze vervelend maakt voor het groote publiek. Het bezit de eigenschap, die, aan eene groote behoefte des volks voldoende, veel tot de populariteit van een werk bijdraagt: verscheidenheid.
Maar, door al die verscheidenheid heen heerscht een grondtoon, die aan het geheele werk eenheid en harmonie geeft, eene kleur, als ik dat hatelijke woord hier in zekeren zin gebruiken mag, maar eene zuivere kleur, die overal aantoont, met wat doel de Schrijver gearbeid heeft, en waarin overal de zich nergens verloochenende individualiteit des Schrijvers

{==354==} {>>pagina-aanduiding<<}
voor den dag komt. - Wel is waar, die kleur vertoont zich somwijlen iet of wat scherp, en overschaduwt dan eenigzins de witte onpartijdigheid, die schleiden als natuuronderzoeker zelf verklaart, zoo gaarne overal in acht te nemen.
Maar, waar is de mensch, die in zijn streven niet somwijlen vergeet, dat hij niet de eenige mensch, dat zijn doel niet het eenige doel op de wereld is? - Gelijk ik reeds heb aangemerkt, vinden wij dien grondtoon, welke het geheel aaneenschakelt, in het doel des Schrijvers, om waar hij kan, afbreuk te doen aan het Pantheïsme, vooral aan dat monster, hetwelk, uit de vereeniging van bijgeloof en ongeloof geboren, thans het hoofd begint op te steken.
Want van het denkbeeld, dat God in de natuur des stofs zelve werkzaam is, tot het begrip dat God en de natuur één zijn, en van dit begrip tot de stelling: de mensch is God, en van deze stelling weder tot het grofste Materialisme, is de afstand zoo groot niet.
Daarom tast schleiden voornamelijk het denkbeeld aan, dat het bestaan van een hooger wezen in de stoffelijke natuur op wetenschappelijke gronden kan bewezen worden, en veroordeelt in het algemeen iedere poging, om anders dan door het geloof tot het bestaan van God en Geest te geraken.
In eene zijner voorlezingen heeft hij zich ten doel gesteld, de verschillende denkbeelden aangaande eene ziel bij de planten aan wetenschap en gezond verstand te toetsen. - Het zal welligt velen bekend zijn, dat vóór eenige jaren door Prof. fechner eene poging is gedaan om het zieleleven bij de planten te bewijzen, in een boekje, getiteld: ‘Nanna, oder über das Seelenleben der Pflanze.’ Dit boekje heeft schleiden tot zijne studie over eene Plantenziel geleid.
Tot verduidelijking zij hier aangemerkt, dat fechner aan de planten niet eene plantenziel (gelijk die, welke Dr. kützing in het licht aanneemt), maar eene zuiver menschelijke ziel toekende: hij laat de planten denken en droomen, met elkander converseren, naar de maan kijken, enz.; - geheel in denzelfden geest, waarin de teekenaar grandville zijne ‘Fleurs animées’ heeft ontworpen, en wezens schiep, gedrogtelijker dan een minotaurus, namelijk plantmenschen, of liever Parijsche grisetten, met wortels, takken, bladen, bloemen, enz. - Maar wij zullen schleiden zelven laten spreken! - Na in eene

{==355==} {>>pagina-aanduiding<<}
korte dialoog den wansmaak van dergelijke denkbeelden te hebben aangetoond, gaat hij op ironischen toon voort:
‘Waarom zouden de planten geene zielen bezitten?
Heeft carl voigt de dieren niet zelfs eene voor beschaving en opvoeding vatbare ziel willen toeschrijven, en zal hij zich niet waarschijnlijk binnen kort met een volgens zijn systeem gedresseerd mormeldier vertoonen, dat tot ieders verbazing uitmuntende voorlezingen houdt over de Voigtiaansche Psychologie? Is dan de koninklijke roos, de trotsche lelie, het liefelijke viooltje minder waardig eene ziel te bezitten dan de walgelijke regenworm en de afzigtelijke padde?’
‘Nieuw is het denkbeeld geenszins, want wij bezitten reeds eene kleine bibliotheek over het zieleleven der plant, en voor de waarheid der beschouwing heeft fechner het meest afdoende bewijs gegeven, dat immer een Demokraat geven kon. Die beschouwing heeft de meerderheid op hare zijde.
Vijf-honderd millioenen Hindoes en Chinezen gelooven stijf en sterk aan het bestaan van zielen in de planten.
Daar evenwel in mijne politieke geloofsbelijdenis - en hoewel ik mij, bij gebrek aan eene betere uitdrukking, het triviale stopwoord Demokratie moet laten welgevallen - de meerderheid als argument voor de juistheid eener zaak, zelfs niet de meest ondergeschikte rol speelt, zoo durf ik moedig den strijd met fechner en zijne drie-honderd millioenen Chinezen ondernemen.
Met eene kleine woordspeling kan men vooronderstellen, dat fechner's Nanna geheel zonder geest geschreven is, omdat hij a priori iedere inlichting aangaande datgene, wat hij onder geest of ziel verstaat, uitdrukkelijk van zich werpt. Hem blijft dus niets, dan het woord Geest, ziel.’ - Hierna ontwikkelt schleiden zijne eigene denkbeelden aangaande den geest, die te zeer zijne rigting aantoonen, dan dat ik ze hier achterwege zou laten:
‘Wij, arme lieden’ - gaat hij voort - ‘wij, die nog tot de school van den ouden, eenvoudigen kant meenen te behooren, wij hebben het zoo gemakkelijk niet. - Vóór alle dingen trachten wij op te merken, wat er dan toch in de wereld werkelijk voorhanden is, en zetten daarna bij die dingen, wanneer en voor zooverre wij ze erkend hebben, woorden als teekens. Ik kan dus niet met u over de ziel der plant

{==356==} {>>pagina-aanduiding<<}
spreken, zonder eerst te hebben verklaard, wat ik onder het woord geest of ziel versta:
Beschouwt gij de wereld zoo als zij u omgeeft, de natuur en het menschelijk leven, wat zich ook aan u voordoet, wat gij ook moogt waarnemen, immer vindt gij dat ergens in de ruimte en ergens in den tijd. De vlugtigste gedachte, de zoetste morgendroom, die u een geliefde afwezende te gemoet voert, zelfs deze gehoorzamen de onverbiddelijke wet van het opeenvolgen, ontstaan en vergaan. Ja, zij zijn ook zelfs in de ruimte aan uw ligchaam verbonden. - Nu weet gij echter, dat de oneindige ruimte, waarin wij ons als in een zonnestraal zwevende stofjes bevinden, dat de nooit begonnen, nooit geëindigde tijd, wiens stroom ons als eene vlugtige zeepbel omhoogwerpt, tot in het oneindige kunnen verdeeld worden, en dat wij de deelen ten minste in onze gedachte wederom tot een onmeetbaar geheel kunnen zamenvoegen. Gij weet, dat de regels voor deze verdeeling en zamenvoeging tot het volmaaktste kunststuk van ons verstand ontwikkeld, datgene zijn, wat wij Mathematica noemen.
Maar hetgeen u in de ruimte en den tijd ontmoet, is, even als de ruimte en de tijd zelve, deelbaar; - gelijk deze is het aan de mathematische vormen onderworpen, aan wetten, die het met onweêrstaanbare magt beheerschen. - Den mathematischen vorm waarin een ding zich openbaart, noemen wij zijne natuurwet, aan welke het onwillend en slaafsch onderworpen is, van welke het zich in ruimte en tijd niet bevrijden kan, en waaraan het niet ongehoorzaam zijn kan, hoe gaarne het dit ook wenschte. In één woord: alles wat u de wereld der verschijnselen aanbiedt, is van nature niet vrij, en gehoorzaamt aan eene onverbiddelijke noodzakelijkheid.
Het wezenlijke, dat de grondslag van dit onvrije uitmaakt, dat zich ginds tot zon, planeet, komeet en maan vormt, hier onder den vorm van dier of mensch te voorschijn treedt, dat als vaste korst den grond bedekt, dien wij betreden, of als ligte luchtzee ons omspoelt, dat als ruwe stof der aarde zich tot gebeente aaneenhecht, of als de fijnste en bewegelijkste stof de teêrste zenuwbuizen vult, deze algemeene substantie noemen wij materie, stof, en dat, wat zich uit haar heeft gevormd, ligchamelijke wereld of natuur. Hoe onderscheiden ook hare verschijningen, hoe uiteenloopend hare vormen en

{==357==} {>>pagina-aanduiding<<}
werkzaamheden zijn, immer blijft een eenig bepaald karakter haar kenmerken, hare onvrijheid: zij is onbekwaam, uit zichzelve te handelen, te lijden, zich te bewegen of te rusten: onder alle vormen blijft zij gebonden aan, en afhankelijk van de natuurwet.
En zoo vertoont zich ons ten laatste ook de mensch. Zonder zijn wil doet hij zijne intrede onder de wereldburgers, ongevraagd zinkt hij onder de sikkel van den strengen Kronos. De stofjes der materie, waaruit hij gevormd was, vervliegen, om eene andere magt te volgen, en ginds misschien als koraalrif aan te schieten, elders als zeezout te kristalliseren, of in ons meer verwante vormen, nu eens als plant, dan weder als dier eene nieuwe gestalte te bekomen.’
Hier verkondigt schleiden ons dien kringloop des levens, het eerste en laatste woord der Materialisten. - Maar blijft hij daarbij stilstaan? Is het ook zijn eerste en laatste woord?
‘Neen’ - zegt hij verder. - ‘Dit denkbeeld, geheel doorgedacht, vernedert den mensch tot het onverdragelijke, tot vertwijfeling, en vernietiging zou hem wenschelijker worden, dan zulk een toestand van onwillekeurige slavernij.
Maar wendt nu den blik in uw eigen binnenste: Hier ontmoet u een oneindige rijkdom van wenschen en uitzigten, van droomen en gedachten. Nu eens wordt de deur van den tempel der kennis, in welken de werken van duizenden der edelste menschen bewaard worden, voor u geopend, dan weder voert eene ernstige beschouwing u in het rijke gebied van het zedelijk leven, met zijne idealen en zijne worstelingen, met zijn voor- en tegenspoed, met zijn berouw en zijne grootheid; of aan uw meer geoefenden en verfijnden blik vertoont zich het wonder der schoonheid in de natuur en het menschelijk leven, en in onuitsprekelijk verlangen, in onbestemde liefde verheft gij u tot het besef van iets oneindig wijs, goeds en schoons, dat zich immer aan u als werkelijk bestaand voordoet, maar ook altijd weder van u zweeft, wanneer gij beproeft het in uwe taal uit te spreken.
En de gedachte wordt in u levendig: Is het dan mogelijk, dat dit alles te gelijk kind en slagtoffer zou zijn van die blinde, wezenlooze magt, die zich als mathematische natuurwet aan ons heeft geopenbaard? Nog verder onderzoekt gij, en het vertoont zich aan u ten minste als iets denkbaars, als een

{==358==} {>>pagina-aanduiding<<}
wezen dat vrij, onafhankelijk van de natuurwetten, den geheelen vorm van zijn aanzijn slechts uit zichzelven bepaalt, een wezen hetwelk inderdaad zeggen kan: Ik wil, omdat het ook zeggen kan: Ik kan. Zulk een wezen alleen noem ik geest.’
Na dit bewijs, dat de zedelijke strijd, het zich verheffen boven de wetten der natuur het kenmerk van den geest is, behoeft het geen betoog, dat schleiden, door deze definitie, de planten geheel van het bezit van een geest of eene ziel uitsluit. - De meesten onzer wetenschappelijke landgenooten zullen het daarin ook met hem eens zijn. Onze natie is tot nog toe meer bevrijd gebleven van het dweepziek Schellingiaansch mysticismus, hetwelk in Duitschland een fechner tot het aannemen eener plantenziel bewoog, ja zelfs bij mannen als von martius en nees von esenbeck tot de buitensporigste afdwalingen aanleiding gaf. En, waar de mannen der wetenschap dus voorgaan, hoe zal het daar gesteld zijn met het onwetenschappelijke volk!
Geenszins ontkennen wij daarom, dat de mensch, wanneer hij de planten uit een aesthetisch oogpunt beschouwt, in de verschillende uitdrukkingen harer schoonheid gelijkenissen zal zoeken met zijn eigen geest, dat hij dus in de planten een symbool kan aanschouwen waar achter een zedelijke zin verborgen ligt. Zulk een symbool was de heilige vijgenboom voor de oude Hindoes; zoo ontstond eenmaal de bloemenspraak der Oosterlingen; zoo zijn de roos en de lelie ons nog de symbolen van schoonheid en onschuld. Maar in tijden van barbaarschheid en dweepzucht is die oude symboliek menigmaal verloren gegaan, zoodanig, dat men in de planten niet meer symbolen van zedelijke magten, maar die magten zelve meende te aanschouwen. De heilige vijgenboom is hier wederom een voorbeeld: In hem erkende de Hindoe oorspronkelijk slechts een symbool van het bovenzinnelijke; maar in den loop der tijden werd de symbolische beteekenis vergeten, en zoo maakte men langzamerhand den boom tot een werkelijken heilige, wien men zelfs eene bijzondere eigene vereering en bijzondere offers toewijdde. - En dit is een merkwaardig verschijnsel, dat veelbeteekenend en vreeselijk de geheele geschiedenis des menschdoms doorloopt, de verwarring van het symbool met de zaak, de meest algemeene vorm van het mysticisme: hier-
{==359==} {>>pagina-aanduiding<<}
aan hebben wij ook de leer van eene ziel der planten en dieren te danken.
Dit mysticisme was het vooral, dat in den aanvang dezer eeuw in de Duitsche romantische school alle kunst en smaak geheel scheen te zullen bederven, want het volk heeft immer eene onverklaarbare gehechtheid voor het geheimzinnige, het nevelachtige; van daar de graagte, waarmede de onzin van een brentano, kerner, hoffmann, en andere sprookjes-vertellers ontvangen werd. De helderheid en kracht van een göthe waren hoog noodig om de literatuur van eene dergelijke ontaarding te redden.
Het gedweep van sentimentele zielen over gevoelige, genietende, ja dankbare planten, over in de lucht zwevende of astraalgeesten, over den invloed der maan op alle mogelijke gebeurtenissen, en dergelijk bijgeloof meer, en vooral de zoogenaamde natuur-godsdienst, de quasi-wetenschappelijke verklaring des Scheppers uit zijne schepselen, vinden in schleiden een geduchten bestrijder; en als hij tegen het volksbijgeloof in vuur geraakt, en de Schellingianen zijne gewone vloeken, Firlefanz en Faselei, naar het hoofd slingert, schijnt hij mij zoo een vreeselijke Herr Hauptmann, die met opgeheven rotting en donderende stem inspectie houdt.
Geheel in tegenstelling met de populaire schriften van oersted en anderen, die in de zinnelijke natuur overal een ondoorgrondelijken geest meenen te zien, en dus tot den natuurgeest en het Al-een van de oude Pantheïsten wederkeeren, trekt schleiden eene scherpe grenslijn tusschen geloof en weten, tusschen het zinnelijke en bovenzinnelijke. Zoo veroordeelt hij hen, die zich den geest als eene uiterst fijne materie denken; en beweert dat de Christenen, die aan eene opstanding des vleesch gelooven, in barbaarschheid met de Eskimo's en Samojeden gelijkstaan.
‘Wel is waar’ - zegt hij - ‘mag het voor den dichter of in poëtische oogenblikken, die zelfs in het leven van de meest nuchtere menschen voorkomen, een droom zijn, die men zich gaarne voorstelt, dat de aardsche betrekkingen, welke zich zoo zoet aaneengehecht, en zoo liefelijk in elkander gestrengeld hebben, op andere schoone sterren in een fijner materialisme voortgezet worden; voor de godsdienstige stemming is daardoor niets gewonnen. De zedelijke tweespalt ligt in

{==360==} {>>pagina-aanduiding<<}
het vereenigd zijn van den zich vrij gevoelenden geest in ons ligchaam, dat onvrij is, en slechts in eene algeheele scheiding ligt de verlossing waaraan wij gelooven, waarop wij hopen.
Maar hoe verheven zulk een denkbeeld ook moge zijn, het zal voor als nog niet strekken om het bijgeloof te verminderen, want de meeste menschen missen die nuchterheid, en hebben tot hun troost, tot herstel van hun zedelijk evenwigt vele van die poëtische oogenblikken noodig; de meesten zoeken hunne godsdienst in ijdele bespiegelingen en niet in zedelijken strijd. - Wij prijzen daarom schleiden's ijver tegen het overdrevene mysticisme, gelooven echter dat zijne argumenten ad hominem op de groote menigte geen invloed zullen hebben. - Somtijds zijn deze argumenten wel is waar belangrijk genoeg.
Zoo zegt hij in zijn stuk, getiteld: ‘De Natuur der Toonen en de Toonen der Natuur’:
‘Wij treden naar buiten in den frisschen lentemorgen, en stemmen in met het jubelend lofgezang der vogelen, of trotseren de stormen met vermetelen moed, en juichen vrolijk te midden van hun loeijend gehuil. Op de klip uitgestrekt, worden wij door het droefgeestig wederkeeren van den diep opbruisenden golfslag in liefelijke elegische droomerijen gevoerd, of verbinden aan het wonderlijk razen van onze theeketel de meer stoffelijke denkbeelden van aardsche welbehagelijkheid. Overal, in het ruischen der wouden, in het rollen des donders, in het knetteren der brandende takkebossen, in het knarssen van de koud wordende kagcheldeur, overal vernemen wij de stem der natuur, en waarlijk, hij moet wel met doove ooren in den Tempel der Schepping rondluisteren, die niet overal de geluiden hoort, welke zich tot het verhevenste Gloria vereenigen. Maar onze God, voor wien dit Gloria omhoog rijst, Hij is niet die armzalige machinist der natuur, die het branden van een verdord Traganthbosch, of de zamenkomst van twee door den bliksem gescheidene regenwolken noodig heeft, om als een spooksel een blik te slaan in zijne eigene werkplaats. - Onze God gaat niet voor ons verloren, wanneer wij de natuur wetenschappelijk leeren verstaan en verklaren. Wij kunnen hem ontberen in de natuur, die zoo volmaakt uit zijne scheppende hand is te voorschijn gekomen, dat Hij er niet meer als een onbekwame horlogiemaker altijd nevens moet staan om elk oogenblik de in verwarring geraakte wijzers

{==361==} {>>pagina-aanduiding<<}
en raderen weder te regt te zetten. Juist omdat wij Hem onmiddellijk nimmer vinden in de natuur, juist daarom is Hij ons onvergankelijk en groot.’
Wie zal ontkennen, dat, èn het Pantheïsme, èn het Materialisme, èn het Farizeëndom in deze weinige woorden gelijktijdig worden aangetast. Mogten sommige volksschrijvers en geleerde vrouwen door deze regelen het besluit opvatten om, eer zij tot hunne gewaagde bewijzen overgaan, liever grondig een enkel vak der wetenschap te bestuderen.
‘Het goddelijke’ - gaat schleiden voort - ‘verdween niet zoo zeer voor het verlichtere menschdom; maar de mensch zag allengs meer en meer in, dat hij het niet meer dáár zoeken moet, waar het niet zijn kan, in de ligchamelijke wereld, in de ruimte, in den tijd, om het reiner terug te vinden, in een geloof aan eene Eeuwigheid, waar geene ruimte en geen tijd is. Zoo dikwijls wij beproeven, ons het onbegrijpelijke in beelden bevattelijk te maken, beginnen wij altijd met datgene, wat hiertoe door eene nog onverklaarbare zijde gelegenheid geeft. Den kinderlijken zin der Ouden was het beeld van Gods stem in den donder nog geoorloofd; tot ons spreekt God in den donder niet meer en niet minder, dan in het gekwaak der kikvorschen, of in het piepen van een oud scharnier.
De dampkring is even aardsch, even ligchamelijk als de rots, waarop wij treden, en het rollen des donders evenzoo aan natuurwetten gebonden als het fluiten eener locomotief.’
Deze vergelijkingen schijnen eenigzins hard, en zouden schleiden, bij zekere secten en gezindheden, in een tamelijk kwaden reuk brengen.
En ofschoon wij de waarheid erkennen, die hier verkondigd wordt, hadden wij gewenscht, deze waarheid, vooral den nog onontwikkelden toestand des volks in aanmerking genomen, op eene edeler wijze bevestigd te zien. - Is toch de donder niet oneindig verhevener natuurverschijnsel, dan het piepen van een scharnier? - is hij ook daarom niet verheven, omdat onze voorvaderen reeds met hem het denkbeeld van Gods magt verbonden hebben? - En laat ons toch niet denken, dat alle volken der Oudheid in hun gewoon en dagelijksch leven werkelijk Gods tegenwoordigheid in een natuurverschijnsel wilden aanschouwen. Zelfs de oude Hebreën, gelijk de Schrijver zelf vermeldt, onderscheidden het symbool ook hierin van de zaak.

{==362==} {>>pagina-aanduiding<<}
Voor hen was de Bathkol (dochter der stem) in oogenblikken van godsdienstige verrukking door de fantazie opgewekt.
Eenigzins gezocht is de bewering des Schrijvers in dezelfde studie, dat de oorden, waar onze overleveringen de wieg van het menschelijk geslacht en den eersten zetel der beschaving plaatsen, wegens hunnen rijkdom aan wonderbaarlijke en lang onverklaarbare geluiden een bijzonderen indruk gemaakt hebben op de eerste menschen. - De duivelsstem op Ceylon, waarover onze landgenoot haafner ons zoo veel raadselachtigs heeft opgedischt, en die niets anders is, dan het geschreeuw van zekeren nachtvogel, brengt hij in verband met de overleveringen aangaande de paradijs-geschiedenis. - In de rotsige voorgebergten van den Hindoe-Koesh en bij El-Nakoesh, niet ver van Sinaï, worden vreemde geluiden gehoord, die wèl geschikt zijn om op het kinderlijk en eerbiedvol luisterend oor een geheimzinnigen en bovenaardschen indruk te maken. Sedert echter mannen als burnes, princep, seetzen en ehrenberg de zaak wetenschappelijk onderzocht hebben, is de oorzaak bekend geworden. Het zand der woestijn, namelijk, is door den wind op rotshellingen opgehoopt, die met een hoek van 45o afdalen. De stap eens wandelaars, het nederzetten van een vogel, of eene in ongewone rigting vallende windvlaag doet de ligte zandkorrels afglijden: het zachte geruisch der eerst bewogene wordt, daar allengs meerdere en meerdere zandmassa's aan de beweging deelnemen, langzamerhand een luide, schelle toon. De oorsprong van dit geluid, welke nog vóór weinige jaren den natuuronderzoekers onbekend was, moest voor de oudste volken des te eerder een geheim blijven, dewijl zij in hunne onwetendheid zich nog niet hadden ontwikkeld tot den toestand, waarin men eerst in staat is, het enkel onverklaarde van het onverklaarbare te onderscheiden, een trap, dien thans nog slechts de helderste denkers hebben bereikt.
Dat de Ouden over het algemeen het onverklaarde ook voor onverklaarbaar hielden, en daardoor meer wonderen in hunne geschiedenis hebben aan te wijzen dan wij in de onze, lijdt geen twijfel. Maar schleiden noemt hier den naam Sinaï, en mij dunkt, dat hem hier zoo iets van de Mozaïsche Wetgeving schijnt voor den geest gezweefd te hebben, iets, dat hij echter niet nader heeft toegelicht, en, omdat hem bij gebrek

{==363==} {>>pagina-aanduiding<<}
aan meerdere gronden, de verklaring eenigzins te gezocht scheen, en, omdat hij misschien begreep, dat hier nog veel onverklaarbaars ook voor ons overbleef, waarin niet de wetenschap, maar alleen het godsdienstig gevoel kon beslissen. Voor onze wonderverklarende theologen ligt hier eene rijke stof, om de zaak door te filozoferen en logisch te bewijzen, dat de Wetgeving op den Sinaï eigenlijk niets anders was... dan een nedervallende hoop zand. En waarom niet? - Lazen wij niet onlangs, dat de verheerlijking van christus op den berg eigenlijk in eene sneeuwbui en eene wolkspiegeling bestaan heeft?
Maar dit is ook geenszins de akker, waarop de natuuronderzoeker arbeiden moet. - Slechts zelden of nooit waagt hij zich aan zulke stoute gissingen; in zijn gebied is hij overtuigd, dat alles eens uit vaste wetten zal verklaard worden, en rustig wacht hij met schleiden het tijdstip af, waarop een volkomen en grondig onderzoek hem daartoe de middelen verleent. ‘Over het algemeen’ - zegt de Schrijver - ‘kenmerkt de ware natuuronderzoeker zich door de grootste, maar tevens zich zelve welbewuste onwetendheid, en is steeds de bescheidenste mensch van de wereld. Slechts dan verliest hij somtijds zijn geduld en wordt eenigzins kregel, wanneer de ellendige, dikwijls in gehuichelde nederigheid gehulde hoogmoed der zich zelve onbewuste onwetendheid en halfweterij hem te gemoet treedt, en met het spel harer toomelooze fantazie de zoogenaamde ledige plaatsen van hare wereldbeschouwing opvult, en dit broddelwerk voor Gods eigenlijke schepping wil verkoopen.’
Maar om op de wonderen terug te komen; meenen wij met grond te mogen beweren, dat de wetenschap, wanneer zij bescheiden en niet aristokratisch is, zeer goed met het reine geloof kan zamengaan, en dat geloof te baat neemt, waar zij niet verder kan doordringen. - Zoo zegt schleiden in zijne Verhandeling over het bijgeloof: ‘Wij zien, wij begrijpen de ligchamelijke wereld, wij gelooven aan eene bovenzinnelijke wereld des geestes, en eene vereeniging van beiden kan voor ons slechts plaats hebben in ons godsdienstig gevoel, dat ons achter de verschijnselen der zinnelijke wereld het ware wezen der dingen, de eeuwige wereld Gods doet vermoeden. - Wij kunnen dus in alles, zelfs in de gewoonste zaken, wonderen

{==364==} {>>pagina-aanduiding<<}
zien, wanneer wij wel in het oog houden, dat dit slechts een geloovig vermoeden, en, bij gebrek aan eene rein geestelijke opvatting, altijd eene soort van bijgeloof blijft.
De natuuronderzoeker’ - zegt schleiden - ‘kent in de natuur geene wonderen, en in geval iets onverklaards in haar overblijft, wacht hij, tot de ontdekking van eene nieuwe natuurwet het raadsel oplost. Vóór dat tijdstip is het zoogenaamde wonder hem niet meer waard dan een goochelkunstje, dat hem echter tot nieuwe onderzoekingen kan aansporen. In de zedelijke wereld kan de natuuronderzoeker geene gebeurtenissen naar vaste wetten bepalen; hij vergenoegt zich dus hier het toeval aan te nemen.’ - Maar het godsdienstig gevoel kent geen toeval en ziet in alles eene besturende hand Gods. Wanneer ik nu volgens deze laatste beschouwingswijze een zeker feit opvat, dan kan ik dit een wonder noemen, zonder de natuurwetenschap in het minste te kort te doen. Het wonder ligt dus niet buiten ons, maar in onze opvatting; het is, gelijk göthe zegt: ‘des Glaubens liebstes Kind.’ - In één woord: het is het geheele begrip der Voorzienigheid, dat in zijne toepassing ons godsdienstig gevoel het levendigst opwekt, waarin zich onze vroomheid het zekerst en eigenaardigst bewegen kan, dat te gelijk het reinste en edelste bijgeloof uitmaakt.
Wanneer schleiden hier van bijgeloof spreekt, bedoelt hij niet het geloof aan eene Voorzienigheid op zich zelve, maar de zinnelijke inkleedingen van dat geloof (het bij- dat aan het geloof wordt toegevoegd), die ons echter onmisbaar zijn van wege onze menschelijke natuur. - ‘Niet de “absolute Realiteit der Logica”, maar de liefhebbende Hemelsche Vader; niet de absolute oorzaak der Metaphysica, maar het geloof aan eene alwijze Voorzienigheid is onze steun en onze troost in het lijden des levens.’
‘De wet der schoonheid’ - zegt hij - ‘is het eenige middel, dat ons in ons godsdienstig gevoel leiden kan, en waarmede wij de ontaarding van ons bijgeloof moeten verhoeden, want alle symbolisering, en dus ook die van godsdienstige denkbeelden, heeft slechts eene aesthetische beteekenis. Verwerpelijk bijgeloof is daarom iedere leelijke, smakelooze uitdrukking van onze hoogere overtuigingen.
In de waarzeggerij en voorspelling uit teekens wordt het geloof uitgedrukt, dat wij bestendig onder de leiding eener

{==365==} {>>pagina-aanduiding<<}
almagtige liefde zijn, en dat deze alles in juiste harmonie en tot ons heil verordend heeft; maar het is een terugstootend denkbeeld, dat wij de waarschuwing, de bemoediging, of wat overigens daaruit voortvloeijen moet, in morsig koffijdik, in de niets beduidende vormen van gesmolten lood, of in de smerige kaartebladen eener havelooze bedelares willen zoeken en vinden. De Astrologie is dan in vergelijking minder aanstootelijk.’ - Hier ijvert schleiden tegen een kwaad, dat bij zijn publiek althans niet meer kan verondersteld worden. - Geestiger en van uitgebreider toepassing is de vergelijking, die hierop volgt: ‘Wanneer de eenvoudige boer 's morgens vroeg in den stil luisterenden kring van zijn huisgezin het kapje van de grijze lokken neemt, en geloovig bidt: Onze Vader! geef ons heden ons dagelijksch brood - dan zal ieder weldenkend mensch door zulk een levendig geloof getroffen worden; als wij echter in stilling's Leven lezen, dat de Doctor, wanneer hij door wanordelijke huishouding tot over de ooren in de schulden steekt, met zijne vrouw op de knieën valt en den lieven God om geld bidt, en daarna in den brievenbesteller, die eene onverwachte ondersteuning brengt, de onmiddellijke verhooring des gebeds ziet, dan wenden wij ons met afschuw af van een bijgeloof, hetwelk den Almagtige tot betaalmeester en bankier van alle onbekwame huishouders verlaagt.’ - Maar alle wanordelijke huishouders zijn geene stillingen! zouden wij hier gaarne bijvoegen.
Ook wanneer wij in de ons omringende natuur iets hoogers, iets bovenzinnelijks willen erkennen, is eene aesthetische beschouwing noodzakelijk. - Zoo zegt de Schrijver in zijne reeds meermalen aangehaalde Verhandeling over de Plantenziel: ‘Hij, die niet ontbloot is van gedachte en gevoel, zal bijna nooit de natuur kunnen aanschouwen, zonder haar tevens symbolisch te bezielen. - Maar de aesthetische wetten, waaraan elke symboliek onderworpen is, eischen vóór alles eene reine en teedere opvatting der waarheid. - Zoo zou men door de kunst eene geheel bijzondere bezieling der planten kunnen vormen, niet door met valsche en in aesthetischen zin verwerpelijke middelen eene willekeurige toepassing aan den beschouwer op te dringen, maar door hem zachtkens en onmerkbaar tot het bewustzijn van de natuurlijke symboliek in de verschijnselen te voeren.

{==366==} {>>pagina-aanduiding<<}

Stelt u eene hoogte voor, te midden van de vlakke heide: aan de eene zijde een berk, wiens nederhangend en doorluchtig gebladerte, door den wind, die den teederen witten stam doet wiegelen, geheel op zijde wordt gewaaid - en daarnevens eene slanke boerenmeid, die bij het betreden van den heuvel zich schuchter voorwaarts buigt, en het in den wind vliegende gewaad om haar bevallig ligchaam zoekt vast te houden.’
‘Stelt u een weelderig dorpsgezigt voor, waar in het midden eene goed uitgegroeide linde de aangename ronding harer vormen vertoont, en daarnevens de welvarende pachter, die met een vrolijk en wèl doorvoed aangezigt den rijken zegen van zijne akkers aanschouwt; of de gescheurde, van ouderdom grijze wilg, omgeven door bonte weidebloempjes, die door het nabijzijnde beekje in verdubbelde weligheid tieren, en in zijne schaduw, bevend en op zijn stokje geleund, de grijze in lompen gekleede bedelaar, terwijl bloeijende kinderen vrolijk om hem spelen, en hem hunne kleine gaven bieden. - Ziet, daar hebt gij landelijke genre-stukjes, als ik ze zoo noemen mag, waarin eene bezieling der natuur is aangewezen, waarin men plant en mensch elkander kan doen vervangen, zonder door onnatuurlijke vereeniging van beiden eene tegen alle kunst strijdende karrikatuur voort te brengen.
Door zulk eene bezieling, die echter alleen door eene vrije dichterlijke opvatting der natuur slagen kan, en slechts in deze hare werkelijkheid heeft, wordt de natuur ons eene vriendin, die ons altijd en in iedere stemming deelnemend, opwekkend en troostend te gemoet komt. - Juist omdat die bezieling van ons uitgaat, slechts het oogenblik toebehoort, en zich ieder oogenblik met de afwisseling der indrukken in nieuwe harmonie hervormt, wordt de natuur een spiegel van het goddelijke, die ons tot dat goddelijke opheft en leidt.’
Gaarne hadden wij hier de gevolgtrekking afgeleid gezien, dat het Optimisme slechts in dezen zin en in geen anderen mogelijk is. - Een wetenschappelijk Optimisme is evenzeer onzin als een zedelijk - beide vormen zijn Pantheïstisch. Hij, die aan het eerste gelooft, heeft niet erkend, dat de wetenschap ons het aanzijn leert kennen als eene onophoudelijke worsteling, die in eene geheele vernietiging eindigt; hij, die het tweede aanneemt, bezoeke slechts de gasthuizen, de

{==367==} {>>pagina-aanduiding<<}
krankzinnigengestichten en de gevangenissen, opdat de schillen hem van de oogen vallen.
Ik heb getracht, u den geest, welke in schleiden's laatste werk doorstraalt, eenigzins te doen kennen. Met opzet heb ik die gedeelten aangevoerd, waar zijne rigting het sterkst op den voorgrond treedt, om daaruit die rigting des te juister te schetsen, en u in hem den bestrijder van het Pantheïsme en den waren populairen natuurbeschrijver voor te stellen.
Dit laatste denkbeeld moge vreemd schijnen aan hem, die meent, dat men om aan het volk te behagen, plat en triviaal moet zijn; maar geenszins aan hem, die met mij de schouders ophaalt bij dat, wat men in ons land volksliteratuur gelieft te noemen. - Vragen wij nu of het noodig is, dat een populair werk over natuurwetenschap zich niet alleen tot eene dorre opsomming van resultaten der empirische wetenschap bepale, maar ook eene wijsgeerige kleur aanneme, dan meen ik het volgende te mogen antwoorden.
Het denkend publiek haat alle dorre opsommingen; het leest niet om zich in slaap te lezen; het is steeds geneigd tot filozoferen, en heeft daarom in die geneigdheid eene goede leiding noodig, opdat de filozofie geene fantazie worde. Daarenboven is het groote doel van schleiden's geschrift, de bestrijding van eene andere zeer magtige en ver uitgebreide filozofische rigting, aan welke slechts eene geëvenredigde magt met goed gevolg kan worden tegenovergesteld.
Men zou den Schrijver van Deïsme kunnen beschuldigen, en de opmerking kunnen maken, dat hij in deze studiën het bijgeloof meer dan het Materialisme aantast; maar dan zeggen wij tot zijne verontschuldiging, hetgeen wij tot humboldt's verontschuldiging evenzeer zouden bijbrengen, dat dit van het standpunt des natuuronderzoekers niet wel anders mogelijk is.
Het is ons wel, wanneer zij zich duidelijk genoeg tegen bijgeloof en ongeloof verklaren, en wie meer verlangt, doet even dwaas als hij, die op zijn woonhuis een kerktoren bouwen wil.
Voor het overige is schleiden's werk rijk aan bekende en nieuwe mededeelingen uit het gebied van de geschiedenis der natuur en der menschheid. De beschouwing dezer mededeelingen zou eigenlijk eene beoordeeling der bronnen vorderen, waaruit hij ze heeft geput; doch reeds alleen hare inkleeding

{==368==} {>>pagina-aanduiding<<}
en boeijende aaneenschakeling maakt het leerrijke tevens onderhoudend.
Schleiden's doorwrochte geschiedenis der Astrologie is op zich zelve eene afzonderlijke beschouwing overwaardig. Zijne bijdrage tot de kennis van onzen satelliet, onder den titel: ‘Mondscheinschwärmereien eines Naturforschers’, is rijk aan geestige wendingen en nuttige wenken, en in zijne ‘Fremdenpolizei in der Natur’, toont hij den meester te zijn in het leveren van humoristische natuurbeschouwingen. Deze laatste studie omvat voornamelijk de groote verhuizingen, die van het ontstaan der aarde tot op dezen tijd onophoudelijk in de organische en anorganische natuur plaats hebben. - Treffend is zijne opmerking omtrent den loop der volksverhuizingen, en zijn beweren, dat daarin eene wet heerschende is, die de volken met hunne huisdieren en met de hen voedende planten eenmaal uit het Aziatische Hoogland in Europa en Amerika voerde. - Gelijk de verhuizingen der planten en dieren van het Oosten naar het Westen langzamerhand de physionomie der natuur bepalen, zoo is het trekken der menschen van het Oosten naar het Westen de grondslag hunner geschiedenis. - Overal begint deze togt met het verhuizen van oostelijke stammen. - In Zuidelijk Europa verschijnen de Pelasgen; op hen volgen de Etrusken, daarna de Hellenen. Van den Waldaïschen bergrug werden de Jotunen of Finnen door de achter hen aanzettende Teutonen naar het Noorden en Westen verdrongen. - Andermaal rukken van het Oosten de Slaven aan, en de Teutonen dringen Scandinavië, Duitschland en Frankrijk binnen. - Steeds herhaalt zich hetzelfde verschijnsel. Nieuwe volksstroomen, Chazaren, Alanen, Hunnen, Turkomannen, zetten op van het Oosten, en schokken de naauw gegrondveste staten, tot columbus de poort van het Westen opent, opdat de stroom der Europesche volken zich over het nieuwe vasteland zou kunnen uitstorten. Deze wet der natuur wordt niet straffeloos overtreden: te vergeefs stormen de Kruisvaarders naar het Oosten; hunne
ridderlijke kracht vermag niets tegen de wet der natuur; te vergeefs trekken 150,000 Kalmukken uit Rusland oostwaarts, slechts weinige bedelaars keeren terug om te berigten, dat hun stam van den aardbodem is uitgedelgd. Te vergeefs trachtte napoleon Rusland

{==369==} {>>pagina-aanduiding<<}
te overweldigen: op het toppunt zijner magt klonk het: ‘tot hiertoe, en niet verder!’ hem tegen.
Met de zon gaat ook de mensch: het Oosten is zijne wieg - het Westen is zijn doel!
Zonderling, dat schleiden hier geene gevolgtrekking maakt omtrent den jongsten Oosterschen oorlog: - zijne zijdelingsche profetie is echter wel waardig om er over na te denken.
Zelfs bij de verhuizingen der planten merken wij op, hoe daarin de rigting van het Oosten naar het Westen niet of zeer moeijelijk kan gewijzigd worden. - Voor alle schatten, die in dezen stroom van verhuizingen Europa aan Amerika geleverd heeft, is Europa evenmin een tegengeschenk toegekomen, als het zelve zijne schuld aan Azië heeft voldaan. - Voor suiker en kruidnagelen, China's-appelen, citroenen en granaten, die allen door het Oosten aan het Westen geschonken zijn, om ze nu weder van hem terug te koopen, hebben wij slechts twee zeer dubbelzinnige tegengeschenken bekomen: de aardappelen en de tabak!
Dergelijke denkbeelden, zoo geschikt om een populair werk aantrekkelijk te maken, en die wij bij de meeste natuurbeschrijvers missen, geven schleiden zekere individualiteit, die den volksschrijver moet kenmerken, wil hij aan zijn doel beantwoorden. - Ook de gaaf om in beschrijvingen tevens een diepen zedelijken zin te leggen, bezit schleiden in hooge mate.
De volgende eenvoudige waarheid uit de natuur bezit als waarschuwende stem tegen het Pantheïsme meer kracht, dan de dikste roman of de zinrijkste fabel:
‘Op het frissche groene blad zit de rups, en voedt zich aan de tafel, die de natuur voor haar gedekt heeft: het goede voedsel bekomt haar uitnemend; van vettigheid zwellend, doet zij het eene kleed voor, het andere na van haar ligchaam barsten, wanneer zij ruimte voor hare ontwikkeling noodig heeft. Daar nadert zoo'n magere in de lucht fladderende ideoloog - Ichneumon of sluipwesp noemen hem de natuuronderzoekers - en legt zijne wijsheids-eijeren in de arme tevredene rups. - Wel gaat deze voort met eten - uiterlijk onveranderd; maar in haar binnenste ontwikkelt zich een nieuw vreemdsoortig leven. Nog bedriegt zij het oog door hare uitwendige vol- en rondheid, nog altijd gelooft men de beweging van het inwendig organisme te aanschouwen: - ziet men echter naauw-
{==370==} {>>pagina-aanduiding<<}
keurig toe, dan vindt men thans een ledig omkleedsel; het frissche organische leven in het ligchaam is verteerd, en in de plaats daarvan heeft zich een vreemd bureaukratisch parasieten-gebroed ontwikkeld, dat aan de lang reeds geledigde huid nog eene uiterlijke bedriegelijke volheid en een valsch schijnleven verleende.’
Thans nemen wij afscheid van schleiden's Studiën, of liever, wij laten hem zelf afscheid nemen met deze woorden uit zijne ‘Geschiedenis der Astrologie’:
‘De grootheid Gods wordt door geene sterrenruimten afgemeten. De onmetelijkheid der zonnestelsels, de Aeonen der wereldgeschiedenis zijn een niets tegenover de geringste verschijning van het wezen en leven des geestes. Het gevoel voor schoonheid in de natuur, dat ons, hoewel ook op onuitsprekelijke wijze de eeuwige Liefde achter de ligchamelijke verschijnselen doet vermoeden, wordt niet vermeerderd door de Sirius-ruimten des sterrenhemels, niet verminderd door de kleinheid van den vonkelenden daauwdrop.’

1855.




Het Managua-meer en de Marabios-vulkanen in den staat Nicaragua.

Twee smalle strooken lands trekken thans bijzonder de aandacht der beschaafde wereld, de landengten van Suëz en van Panama. Wij, Nederlanders, zien meer naar het Oosten, dan naar het Westen; het Oosten waardeert, voorziet en verrijkt ons beter, dan eenig deel der wereld. Van daar dat wij een levendig belang stellen in het ontworpen Suëz-Kanaal, en onzen ouden trots voelen herleven bij de gedachte, dat onze conrad als president der internationale commissie het groote werk leiden zal. Intusschen vergeten wij, velen onzer althans, den blik te slaan naar het Westen, waar de avontuurlijkste voorvallen de geschiedenis van een zeer groot deel der menschheid en der wereld schijnen te zullen beslissen. Sedert lang, maar voornamelijk sedert de verovering van Californië en de ontdekking van het goud aldaar, hebben de Engelsche en Amerikaansche Gouvernementen elkander half op diplomatischen, half op gewapenden trant de heerschappij der landengte betwist.

{==371==} {>>pagina-aanduiding<<}
Engeland, hoewel oudere eischen (want van regten willen wij niet spreken) hebbende, deinst toch blijkbaar voor den jeugdiger' overmoed van Amerika terug. Bezit Engeland nog vasten bodem aan de Baai van Honduras, Amerika overstroomt met zijne gelukzoekers, zijne transit-compagniën, enz. enz. de ongelukkige verwarde en verdeelde Staten van Centraal-Amerika. En toch: ‘waar twee honden vechten om een been, gaat ligt de derde er meê heen.’ Wij kennen walker niet genoeg, om te kunnen beoordeelen wat hij is, wat hij wil, wat hij kan; maar in spijt der heftige aanvallen, welke de Amerikaansche en de Engelsche persen beide, en gewis niet onverdiend, tegen hem rigten, in spijt van den bloedigen tegenstand, dien hij in Centraal-Amerika vond, houdt hij zich staande, behaalt overwinningen, neemt toe in magt. Uit deze feiten alleen zou men opmaken, dat hij een gelukzoeker is, niet alleen van ontembaren moed, maar ook van goede krijgskundige bekwaamheden, en niet minder van een helderen staatkundigen blik. Misschien zal het hem gelukken eene staatsen krijgsmagt te organiseren, die de landengte beheerscht. En met deze landengte heeft hij den sleutel des handels van de twee Amerika's en van de twee Oceanen, die ze omgeven, in zijne magt. De tijd zal welhaast leeren of wij ook misschien te veel in hem zien, en of zijne intellectuële en militaire talenten aan zijn moed geëvenredigd zijn, zoodat hij bij voortdurend leven en voorspoed het doel, wat wij noemden, zou kunnen bereiken. Maar dan gewis zou de staat, dien hij grondvestte, door zijne ligging, eenmaal een der bloeijendste en krachtigste van den aardbodem kunnen worden.
Wanneer wij van Panama's landengte spreken, verstaan wij daardoor niet alleen die strook, welke tusschen de stad van dezen naam en de nieuwe Atlantische haven-stad Aspinwall gelegen, reeds per spoortrein bereden wordt, maar eigenlijk al het land van ‘Amerika op zijn smalst.’ Vier geschikte wegen, om van de eene zee tot de andere te komen, biedt de natuur als zoo vele passen in de lange bergketen aan. Ze zijn die van Panama, van Nicaragua, van Honduras en Tehuantepec. Die van Panama is het meest bekend, helaas! ook het meest berucht wegens de vreeselijke ongezondheid en sterfte onder de stichters en bezoekers van dezen weg. Die van Tehuantepec ligt geheel op Mexicaansch grondgebied, en elk

{==372==} {>>pagina-aanduiding<<}
weet wat Mexico thans is: een zoogenaamde staat, te zwak om binnenlandsche orde te handhaven, en toch te groot en te sterk nog om het buitenland te veroorloven naar willekeur binnen zijne grenzen te handelen. Van dezen weg over de engte van Tehuantepec is dus vooreerst nog niets te verwachten. De allergeschiktste, schoonste, gezondste overlandweg, ter wederzijde met goede natuurlijke havens, moet volgens de laatste onderzoekingen die van Honduras of van Comayagua zijn, en over de steden Olanchito, Comayagua en San Miguel gaande, de golven van Honduras en Conchagua of den Atlantischen met den Stillen Oceaan vereenigen. Er is geen de minste twijfel aan, of wij zullen spoedig van de exploitatie van dezen overtogt hooren. Misschien is men aldaar reeds druk mede bezig; wie onzer toch leest met een voldoend kritisch oog de Engelsche en Amerikaansche bescheiden van gindsche verre kusten? Maar de breedte van de landengte bedraagt hier nog altijd wel tusschen de 40 en 50 uren gaans (35 geogr. mijlen), en deze is derhalve nog zoo spoedig door eene Amerikaansche of vreemde maatschappij niet ontëigend. Van de republiek Honduras zelve en haar gouvernement is nog minder te wachten, dan van het Mexicaansche, behalve, dat dit gemeenebest te zwak is in financiële, politieke en morele krachten, om zich tegen de plannen der energieke en rijke compagniën van Amerika of Engeland op den duur te durven of te kunnen verzetten.
Wij komen dan nu tot den weg van Nicaragua, die schier de eenigste kans aanbiedt om een kanaal- of waterweg te kunnen worden. De schoone, bevaarbare San Juan-rivier leidt de schepen van Greytown of San Juan del Norte in het meer van Nicaragua, 't welk ruim en diep is. Bij de stad Nicaragua is Amerika op zijn smalst en slechts 4½ uur breed. De bodem verheft zich er echter tot eene hoogte van zes-honderd voet, en het doorgraven zou eene herkules-onderneming worden. Uit het meer van Nicaragua komt men door de met weinig moeite bevaarbaar te maken rivier Panalova in het meer Managua. Van dit meer tot aan de Tamarinde-haven aan den Stillen Oceaan bedraagt de afstand maar zes uren gaans, en levert de bodem tot eene doorgraving veel geringer zwarigheden op. Wanneer men echter eene nog langere lijn trekt, namelijk van het Managua-meer over de stad Leon naar de

{==373==} {>>pagina-aanduiding<<}
ruime haven-baai van Rialejo, een afstand van 11½ uur gaans, dan moeten de zwarigheden gering zijn, en zou een aangelegd kanaal van het Oosten af eene haven bereiken, die na San Francisco de beste genoemd wordt van de geheele Westkust van Amerika.
Zietdaar, waarde lezer! een land der toekomst, en wel der allernaaste toekomst. De voorspoedige walker regeert er thans als overwinnend krijgsman, dat is onbeperkt.
Maar wij willen de gebeurtenissen niet vooruitloopen, die, terwijl dit artikel geschreven of gedrukt wordt, wel reeds eene geheel andere beslissing kunnen erlangd hebben. Liever geven wij eene schets van den natuurlijken toestand des lands.
Het wapenschild van Egypte prijkt met zijne pyramiden. Dat van de republiek Nicaragua met zijne veertien vulkanen. Dit geeft eene gelijkvormigheid aan de wapens van beide staten, die misschien eerlang dezelfde bestemming hebben, het openen van waterwegen tusschen de oceanen des aardbols.
Doch niet langer ons opgehouden. Die veertien vulkanen op eene landstreek van 1687 vierk. geogr. mijlen (*) bewijzen het geweld der natuur, die aldaar in het hart der aarde werkzaam is. En waarlijk, geen land der wereld draagt zoo versche sporen zijner formering, nergens zijn de krachten, welke het gelaat onzer planeet hare trekken gaven, in zoo groote bezigheid, nergens zijn de geheime werkplaatsen der plutonische schepping zoo wijd geopend, en nergens is den wetenschappelijken geoloog een zoo groote rijkdom van de belangrijkste verschijnselen gegeven, als op de Westkust van Midden-Amerika. Daar kookt nog het gesmolten metaal in den kroes, gereed om in den vorm te loopen; daar is de Heer der schepping nog bezig aan het laatste stuk van dat groote kunstwerk, welks randen reeds door de bloeijende windsels van Flora worden omslingerd. Daar kan het opmerkzaam oor als 't ware de slagen van het hart der aarde hooren; daar wordt den natuurkundige een blik van nabij vergund in het groote laboratorium, waar de Formeerder nog de laatste hand slaat aan het chemisch proces van de wereldwording. En toch, hoe vreemd! Geen land is tot dus ver door de natuurvorschers zoo weinig bezocht, als dit Nicaragua. De groote

{==374==} {>>pagina-aanduiding<<}
alex. von humboldt heeft dikwijls zijne diepe smart daarover te kennen gegeven, dat hij deze gaping in zijne onderzoekingen moest waarnemen, terwijl zijn leeftijd hem niet meer vergunde naar Midden-Amerika te reizen, en houdt niet op de mannen van het vak aan te sporen tot ontdekkingreizen naar dit ‘interessantste deel der Nieuwe Wereld’, als hij het noemt. Zoo zeer is hij overtuigd van het gewigt der oplossingen, welke de wetenschap aldaar met mindere moeite dan elders kan vinden.
Onlangs is het land bezocht door den Duitschen reiziger julius fröbel, wiens pen en teekenstift reeds schoone bijdragen voor de kennis van deze merkwaardige plek der aarde geleverd heeft. Jammer maar, dat hij voor de staatkundige onlusten aldaar zoo spoedig wijken moest. Uit deze bron ontleenen wij het volgende.
De Noord-Westelijke oever van het Managua-meer, daar waar men een kanaal projecteert te openen naar Rialejo, is eene vlakke zandige streek, hier en daar met vulkanische uitwerpselen bedekt en door kraanvogels, reigers en eenden bewoond. Zij loopt naar Leon langzaam rijzende in eene vruchtbare hoog-vlakte uit, welke den dam formeert tusschen zee en meer, eene wieg der heftigste aardbevingen of uitbarstingen en van jeugdige zich als molshoopen opwoelende vulkanen. De tegenover liggende Noord-Oostkust der meren is het bergen woudland van Chontales, veel ouder van oorsprong, eene ruwe graniet-formatie en de eigenlijke voortzetting der Cordillera's. Tusschen beide streken in verheft zich als een reusachtig bouwwerk, geregeld in de rij staande, de keten der Marabios-vulkanen. De rij wordt geopend door den 6500 voet hooge Momotombo met zijn jongeren afstammeling, den als buitenpost op een eiland afzonderlijk in het water staanden Momotombita. Deze stijgt aan de Noordzijde van het meer in den schoonsten evenredigsten kegelvorm uit den waterspiegel omhoog. De volgende, schier dezelfde hoogte en gedaante hebbende vulkaan-reuzen worden slechts door smalle tusschenruimten gescheiden, en de El Viejo, die de rij besluit, ligt op omstreeks tien uren van den oever des meers verwijderd. Het terrein tusschen de vuurbergen is bedekt met lava en trachyt. Daar groeit een schraal gras; alleen, waar de uitstroomende lava in smalle banden het land omgeven en na het verstijven

{==375==} {>>pagina-aanduiding<<}
natuurlijke muren gevormd heeft, heeft zich eene soort van broeikast-cultuur ontwikkeld, welke aan deze plaatsen het aanzien geeft van buiten-tuinen in eene dorre woestenij. De bevolking houdt zich op eerbiedigen afstand van deze gevaarlijke buurschap. Maar enkele haciënda's liggen verstrooid tusschen de bergen op de vruchtbaarste punten. Tot hiertoe zijn op verre na niet alle kegels beklommen. Het volk verhaalt nog met ontzetting van eene processie, uit priesters en monniken bestaande, die uittoog om den dreigenden Monotombo door het sacrament van den doop te wijden, den boozen geest, waardoor hij bezeten was, uit te drijven, en een kruis op zijn top te plaatsen. De berg opende zich onder hare voeten, en de vlammende afgrond verslond allen, die aan haar deel namen. De schuitvoerders, die op het meer den berg voorbij varen, kruisen zich en nemen den rozenkrans bij de hand, hetzij des daags, wanneer de reus op zijn gemak zijne rookkolommen uitblaast, hetzij des nachts, wanneer heldere vlammetjes om zijn hoofd spelen. Nogtans hield de waarschuwing, welke deze vreeselijke geschiedenis hem gaf, onzen julius fröbel niet terug van eene nadere kennismaking met deze verschrikkelijke vulkanen-familie. Hij beschrijft ons zijne beklimming van den Telica, den buurman des Monotombo, met de volgende woorden:
‘Van Leon maakte ik een uitstap naar den kegel van Telica, die gemakkelijker kan worden beklommen, dan de overige vulkanen van den omtrek. Met een goeden leidsman en van den noodigen proviand voorzien, reed ik uit zeer vroeg in den morgen. De weg, moeijelijker dan gewoonlijk, liep eerst door een digt bosch, steeg vervolgens steil omhoog, en werd ten laatste zeer bezwaarlijk. Op de woudstreek volgden savannah's, die eerst sedert kort door het vuur verteerd waren en nu met het jeugdigste groene vloertapijt zich weder bekleed hadden. Hier en daar werd de wijde fluweelachtige bergweide afgebroken door allerliefste groepen van vreemdsoortige, meestal bloeijende heesters. In de spleten, beschut voor de winden en gebroeid door de warmte des bodems, groeide een verbazend weelderig gras van wel drie voet lengte, en formeerde al golvende een gezigt van groene beken. Hoe hooger wij klommen, des te meer versperden groote lava-blokken ons den weg. Het grasgewas werd spaarzamer; eindelijk werden wij ge-
{==376==} {>>pagina-aanduiding<<}
noodzaakt onze paarden en muildieren achter te laten en den togt te voet met moeite voort te zetten. Na een uur klauteren bereikten wij den top. Wij stonden op den loodregt afdalenden rand eens kraters van 300 voet diepte. Met behulp van een touw lieten wij ons omstreeks 70 voet in de diepte zakken en kropen daarop naar den bodem des trechters. Maar de verstikkende damp, die uit de spleten drong en ons kwalijk maakte, bewoog ons tot terugkeeren. Het eenige, dat wij op dezen gevaarlijken togt veroverden, waren schoone zwavel-, zout- en veldspath-kristallen. Alle steenen bestonden uit zwarte poreuse lava, en wij waren regt blijde, toen wij op den rand des kraters weêr vrije lucht inademen, en het karig loon onzer wetenschappelijke onderneming door het ruim genot van een der prachtigste vergezigten konden vermeerderen. Het oog zweeft over de beide uiteinden der vulkanen-keten, aan de eene zijde tot den
Momotombo en de flikkerende streep van het Managua-meer, aan de andere zijde over den Viejo heen naar de schoon gevormde baaijen en kapen der Stille Zuidzee, en verliest zich in een onbepaald nevelachtig verschiet, waarin zee en lucht zamensmelten. Ten Noorden legert zich het gebergte, 't welk van de oevers des San Juan tot aan de grenzen van de republiek Honduras zich uitstrekt. In de vlakte evenwel, tusschen dat gebergte en de keten der Marabios-vulkanen, waarop wij ons bevonden, de vlakte, die van den Noord-Westelijken oever des Managuameers loopt tot de baai Fonseca aan den Stillen Oceaan, openbaren ontelbare kleine, regelmatig gevormde kegels, meestal van dezelfde grootte, de latere en zwakkere voortbrengselen van het onderaardsche vuur. Het gansche tafereel is een zeldzaam en zielverheffend schouwspel eener jeugdige aarde met landschappen van de ongewoonste karakters.’
De Coseguina, de Noordelijkste der vulkanen in dit oord, is de meest gevreesde door de bewoners van Leon. En niet zonder oorzaak. Des morgens van den 20sten Januarij 1835 werden tot op honderd uren in den omtrek hevige uitbarstingen gehoord. Eene donkere zwarte wolk legde zich om den top des bergs en roode vlammen schoten als bliksemen naar alle zijden. De aarde dreunde van de al sterker wordende schokken. Al meer en meer werd de hemel in den nacht dier vulkanische wolken gehuld; de zon verduisterde, en een droevig

{==377==} {>>pagina-aanduiding<<}
licht, als dat in een grafgewelf, wierp nog een gelen schijn op de voorwerpen rondom. Een fijne zandregen belemmerde het gezigt en de ademhaling. Deze verschijnselen namen twee dagen lang toe, onder den klimmenden angst der bewoners. Op den derden dag werden de schokken zoo hevig, dat de menschen uit hunne huizen vlugtten. De dag was tot nacht geworden. Dikke wolken goten zand en asch voeten hoog over de aarde uit, en bedekten steeds meer den grond. Aan vlugten was niet meer te denken; de menschen liepen vertwijfeld als een verwarde drom door elkander; kaarsen en fakkels doofden uit door den zacht en stil neêrvallenden aschregen. Het ademen was alleen mogelijk onder natte doeken, welke de ongelukkigen zich over het gelaat hingen. De kerken werden gevuld door digte scharen van biddenden. De priesters lagen weenende voor de altaren op de knieën, en het klokgelui galmde dof, als of het eene lijkstatie begeleidde. Ondertusschen klom de aschvloed al hooger en hooger, werd de lucht al meer en meer verduisterd, de nacht al afgrijselijker en de angst der menschen werd tot wanhoop. Het jammeren en weenen was hardverscheurend. Onbewegelijk en stom bleven alleen de beelden der heiligen. Plotseling greep een dweepachtige aandrift de verschrikte menschen aan. De heiligen werden van hunne voetstukken genomen en buiten de kerken geplaatst om het woeden der natuur zelve te aanschouwen en zich eindelijk te ontfermen. Alles vruchteloos! Zij zelven verzonken in asch, en deelden met hunne wanhopige vereerders een gemeenschappelijk graf. Bloedroode bliksemstralen vermeerderden nog de akeligheid van het schouwspel. Menschen en dieren waren reeds bij duizenden verstikt. De overgeblevene wachtten met stomme berusting den dood af.
Zoo duurde het drie-en-veertig uren van verschrikking. Eindelijk hield de aardbeving op. Een frissche en koele wind verdreef de zwarte schaduwen van het firmament. De verloste zon zag in vollen luister op de schouwplaats des gruwelijken tooneels neder. Wijd rondom den vulkaan lag het aschkleed vele voeten hoog. De wolken hadden zelfs Jamaica, Bogota en Vera Cruz bereikt en in een kring van 1000 Engelsche mijlen zich ontlast. Uit den schrikkelijk opengespalkten krater hadden zich breede lava-stroomen naar het Managuameer en tot aan de Fonseca-baai een weg gebaand. De groene

{==378==} {>>pagina-aanduiding<<}
weiden en de bloeijende velden aan den voet des vulkaans waren verbrand en lagen met steen- en lava-brokken bezaaid. Binnengeloopen schippers verhaalden, dat zij in volle zee door zware aschregens overvallen waren, en dien ten gevolge dagen lang door een dik zwart slijk, 't welk op de oppervlakte der zee dreef, zich hadden moeten heen werken.
Sinds dien tijd heeft de berg een verwilderd, onvriendelijk voorkomen behouden. Geen plantengroei kan zich nog aan de kale lava-muren vasthechten, en uit de voegen en scheuren des kraters golven nog altijd rookzuilen en verstikkende zwaveldampen omhoog. Heete bronnen hebben hier en daar aan den voet poelen gevormd. De gebeurtenis heeft eene zoo verschrikkelijke herinnering bij het volk nagelaten, dat de dag, waarop zij verjaart, tot een grooten kerkelijken boete- en bededag is gewijd. Toch is het der vroomheid niet gelukt, de onderaardsche vuurgeesten te verzoenen. Van tijd tot tijd kloppen zij zoo heftig aan de luchtgaten hunner gevangenis, dat het meer buiten zijne oevers treedt, de slanke palmboomen hunne kruinen schudden, de hutten der menschen in duigen vallen, en alle bewoners der nabijheid van schrik op de vlugt gaan. Hoezeer de menschen ook aan de zoo vaak herhaalde dreigtaal van deze helsche magten gewend raken, toch heeft hun de ondervondene zware ramp het gevaar doen kennen, en zij houden zich daarom dagelijks op de herhaling er van voorbereid. Woningen met eene verdieping ziet men niet meer. Er wordt meer in de breedte, dan in de hoogte gebouwd; de gewelven der kerken zijn door vlakke zolders en de koepels door platte daken vervangen.
De jongste groote aardbeving, die in hare verwoestingen schier de uitbarsting van den Coseguina evenaarde, had plaats in het voorjaar van 1851. Zij strekte hare trillingen over de geheele Westkust uit van Californië tot Chili. In Valparaiso alleen rigtte zij voor anderhalf millioenen dollars schade aan. Op Guadeloupe deed zij bergen instorten, en bedolf geheele plantages met al het leven, dat er op was.
Zoo is de bodem van Nicaragua een nimmer rustende haard van omwentelingen in de natuur. En het schijnt wel, dat deze onophoudelijke prikkel tot veranderingen in den geest der bewoners is doorgedrongen. Het land der groote meren van Midden-Amerika is, zoo ver de geheugenis reikt tot in de

{==379==} {>>pagina-aanduiding<<}
nevels der mythen van de Azteken toe, een strijdperk geweest der verschillende elkander dáár ontmoetende volken. De Spaansche heerschappij alleen was een tijdvak van staatkundige rust. Toen deze vernietigd werd, schoten tweedragt en partijzucht ook terstond, uit den vrij geworden vulkanischen bodem, met tropische weelderigheid tot eene verbazende hoogte op. Alle kiemen eener bezadigde ontwikkeling des maatschappelijken levens stikten onder haren doodenden lommer. De geschiedenis des lands is sedert zijne onafhankelijkheid eene bestendige afwisseling van staatkundige uitbarstingen. Mogten er hier en daar op de randen der kraters aangewaaide zaden der beschaving ontloken zijn en begonnen te groeijen; een gloeijende lava-stroom verslond ze of een aschregen bedolf ze. Geen wonder, dat wij in Nicaragua veel meer teekenen van verval, dan van bloei aantreffen, en veel meer ruïnen dan ontginningen ontmoeten. Vaak ontmoeten wij hier het kruis en het zwaard in dezelfde hand, en beide als wapenen van hetzelfde despotisme, terwijl uit de bont geschakeerde gelaatstrekken der bevolking ons de verwilderde sporen eener ingedrongene beschaving of de verwaarloosde overblijfsels eener inlandsche ontwikkeling aangrijnzen. De bedorvene, trage, onbeteugelde geest der tegenwoordige bewoners, de ijverzucht van vreemde mogendheden, die elke poging tot aankweeking van een zelfstandig staatsleven verzwakt, om zich den staf des wereldverkeers, welke deze landstreek belooft te zullen worden, toe te eigenen en wèl bruikbaar te maken, niets laat de zaken in Nicaragua tot eenige kalmte komen.
In zulk eene grenzenlooze wanorde en duldelooze anarchie is het misschien een zegen, dat een krachtige roovervuist als die van walker eene nieuwe orde des gewelds, een Napoleontisch gebied over het land der veertien vulkanen mag vestigen.

(Meijer's Universum; omgewerkt.)

De Muata-cazembe.

Portugal, eens de beheerscheres der Oceanen, dat werelddeelen wist te ontdekken en te veroveren, heeft zijn hoogen rang in de geschiedenis der nieuw-Europesche ontwikkeling al zeer treurig moeten verliezen. Spanje, Nederland, Enge-
{==380==} {>>pagina-aanduiding<<}
land hebben het beurtelings van zijnen wereldhandel beroofd, en het Romanisch ras, wanneer het eenmaal een juk heeft gedragen, dat het niet terstond van zijne schouders werpen kon, schijnt al spoedig die energie te verliezen, welke juist de vrucht is eener vrije zelfstandige volksontwikkeling.
Twee eeuwen lang heeft Portugal op het groot tooneel der wereld als 't ware geslapen. Nu het zich de vaak uit de oogen wrijft, bevindt het zich nog in 't bezit van vele voorregten uit den tijd zijns roems, waaraan alleen de geestkracht der vaderen ontbreekt, om het onder de kleinere staten van Europa een der eerste rangen te doen innemen.
Ook Portugal schijnt werkelijk zijne roeping te gevoelen om weder iets te beteekenen onder de beschaafde natiën, en het zijne bij te dragen ter ontwikkeling van dien nieuw-Europeschen geest, welke thans van nabij en ver alles vermeestert. Het gevoelt zich meesteres van uitgestrekte gewesten in dat fabelachtige en raadselachtige werelddeel, dat eenmaal de grond is geweest van zijn roem, zijne magt, zijn rijkdom, maar ook de grond zijner misdadigheid, zijner hoovaardij, zijner ellende. Portugal heeft van alle Christelijke mogendheden de uitgestrektste bezittingen in Afrika, die in belangrijkheid voor geene andere Europesche koloniën behoeven onder te doen, doch waarvan het naauwelijks de waarde gedroomd heeft. Eerst in den laatsten tijd heeft het weder een blik geslagen op die landen, wier kennis het vóór twee eeuwen, hoewel zeer gebrekkig, aan Europa mededeelde, en dit Artikel moge onze lezeren overtuigen, dat wij ons over dit ontwaken van Portugal niet hebben te beklagen.
Reeds in 1798 had de Gouverneur der Portugesche bezittingen aan de Zambese, die groote en voor de toekomst veel belovende rivier van Zuid-Oostelijk Afrika, den geleerden Doctor jose de lacerda afgezonden om wetenschappelijk al het land te onderzoeken tusschen het kanaal van Mozambique en Neder-Guinea. Ongelukkig verraste de dood dezen rampspoedigen reiziger, juist toen hij gelegenheid vond zijnen togt voort te zetten tot Angola. Door hem echter is waarschijnlijk voor de eerste maal de naam van Muata-Cazembe in Europa bekend geworden, en wel met zoo veel beteekenis, dat het hof van Lissabon besloot dit groote rijk ten behoeve van den koophandel te leeren kennen, een rijk, dat zich ten

{==381==} {>>pagina-aanduiding<<}
minste over twee-honderd uren gaans lengte in het binnenland van Afrika uitstrekt.
De staatkundige rampen des vaderlands verhinderden langen tijd, aan dit besluit uitvoering te geven, en eerst in 1830 ontving de Gouverneur van Sena bevel om de expeditie van de lacerda te vernieuwen. Hij koos daartoe eenige wakkere mannen uit, stelde hen onder 't bevel van den majoor monteiro en den kapitein gamitto, den tegenwoordigen bevelhebber van Tete, die welligt wegens zijne nog zeer jonge jaren het best zich wennen kon aan het moordend klimaat, dat men doortrekken moest, en aan wiens verdienstelijke beschrijving dezer officiële reis (*) wij het volgende ontleenen.
Den 1sten Junij 1831 ontving de expeditie bevel den Zambese over te steken en haren togt te beginnen. Zij bestond uit twintig soldaten, onder welke men slechts vier zuivere of volbloed-blanken telde, en bovendien uit honderd-twintig Kaffer-slaven om de koopwaren te vervoeren. Voorts hadden zich nog bij de karavaan gevoegd een tamboer en twee officieren der koloniale landmilitie om voor eigene rekening handelszaken te doen, die een vijftigtal Kaffers in hunne dienst genomen hadden. Zoo vormden de reizigers wel eens eenen langen trein van bijna een half uur gaans, wanneer zij namelijk op plaatsen kwamen, waar de breedste wegen naauwelijks aan twee mannen ruimte lieten om naast elkander te gaan.
Den 2den Junij, na de Zambese overgestoken te zijn, begaf de expeditie zich welgemoed op reis, onbewust van de veelsoortige angsten en verliezen, die haar op een togt van meer dan 300 uren gaans wachtten. Tot aan de rivier Mucuzi ging de marsch, ofschoon nu en dan wel eens bezwaarlijk, toch door aangename landstreken; maar van hier tot aan het eigenlijke land van den Cazembe ondervond de karavaan zoo zware beproevingen, dat zij op het punt stond om terug te keeren. De Portugezen hadden zich niet te verdedigen tegen de onafhankelijke Kaffers, naardien de onafgebrokene betrekkingen, welke het Europeesch Gouvernement van Sena eeuwen lang

{==382==} {>>pagina-aanduiding<<}
met de meest barbaarsche en oorlogzuchtige stammen van dit kloeke volk onderhouden had, hen boven alle gevaar van een aanval stelde. Maar de vreeselijkste geesel, dien eene karavaan te duchten heeft in eene landstreek zonder cultuur, de honger had hen, eer drie maanden van hunnen marsch verstreken waren, gedeeimeerd. De hoeveelheid levensmiddelen was kwalijk berekend voor het getal dagen, die zij vermoedelijk hadden te besteden, en de reizigers zagen zich welhaast genoodzaakt hunnen honger te stillen met allerlei vruchten die zij vonden, en wier schadelijke eigenschappen zij niet kenden. Welhaast werden zij door hunne zwarte dragers verlaten, en moesten zij, òf zich beladen met de lasten, die in de woestijn niet mogten achterblijven, omdat het behoud der expeditie eeniglijk bestond in de geschenken, die zij bragt, òf wreed zijn jegens de Negers, die in wanhoop alle die opgevulde kisten met voortbrengselen der Europesche industrie ter neêr wierpen. Dikwijls zagen de Portugezen zich genoodzaakt hunne dooden als ter sluik te begraven om te ontkomen aan de bijgeloovige wetten des lands. Gedurende deze gevaarlijke reis van niet minder dan vijf maanden, verloren zij, òf door desertie, òf door ziekten twee-en-zeventig man. Zelfs toen zij het doel der expeditie bereikt hadden, werden zij geteisterd door de kinderpokken, en eenige maanden later woedde onder hen de scheurbuik. Zij bevonden zich toen te Lunda, de hoofdstad van Cazembe. Men zou gedacht hebben, dat de ellenden der reizigers zouden geëindigd zijn, zoodra zij in die stad gekomen waren, welke overvloed had van levensmiddelen. Maar de Afrikaansche monarch liet aan het luisterrijk gezantschap zijne rantsoenen met eene welberekende karigheid uitreiken. Ongetwijfeld hoopte hij de Portugezen aldus in zijne afhankelijkheid te houden, door hen listig aan de heerschzuchtigste aller behoeften te onderwerpen. De plegtige audiëntie, welke hij aan
ambassadeurs van dezen rang verschuldigd was, werd stelselmatig verschoven; de ganga's, die menschen-etende priesters, wier geheimzinnige vergaderingen plegen te eindigen met afgrijselijke maaltijden, vereenigden hunne staatkunde met die van het opperhoofd om de Christenen te vernietigen, en het oogenblik te vertragen, waarop het hun mogelijk zou zijn het zeestrand weder te bereiken. Deze uitstellen, welke de heer gamitto, die het eerst te Lunda was aangekomen,

{==383==} {>>pagina-aanduiding<<}
ondervond, zonder daarvan terstond de ware oorzaken of alle nadeelige gevolgen te vermoeden, noodzaakten hem echter, om met den heer monteiro, kort na diens aankomst, den meesten aandrang te gebruiken, bij het verzoek, dat de plegtige audiëntie, voor welke men het schoonste plein te Lunda had gereed gemaakt, niet langer werd uitgesteld.
Wij zwijgen van de duizend vervelende kleinigheden, welke de beide hoofden der expeditie kwamen bestormen ten opzigte van de officiële geschenken. Wij besparen den lezer de duizend diplomatieke listen, welke de Kaffer-koning met talent aanwendde. De groote zaak der presenten werd eindelijk beslist, en men kwam overeen, dat de groote receptie der Portugezen plaats zou hebben op het plein te Mossumba, de keizerlijke residentie, die op geringen afstand ligt van de eigenlijk gezegde hoofdstad.
Om alles volgens de strengste étiquette te doen geschieden, mogt de optogt der Europeanen niet korter duren, dan een geheelen dag. Hij werd volbragt op den bepaalden tijd. Maar, wie zou het gelooven? het waren noch de schier nagelnieuwe uniformen der soldaten van Sena, noch hunne blinkende geweren, noch de schoone vlammende degens hunner officieren, welke de blikken der zwarte menigte tot zich trokken. Een arme ezel, waarvan een reisgenoot des heeren gamitto zich bediend had om de bezwaren der reis nu en dan te verligten, trok de geheele opmerkzaamheid der omstanders, en de bewondering voor het graauwtje klom welhaast tot geestdrift. Het is waar, dat het goede dier bekleed was met het vel van een luipaard, en dat hij misschien onder dezen prachtigen dos aan de inwoners van Lunda een wonderdier toescheen, waarmede de vreemdelingen hun land zouden begiftigen. Zeker maakte geen ezel, behalve in de fabel, zulk een furore.
Maar hoe groot de verbazing was, welke dit zeldzame verschijnsel en de marsch der Europeanen bij de zwarte bevolking veroorzaakte, die der Portugezen was inderdaad nog grooter, toen zij zich plotseling van aangezigt tot aangezigt bevonden met den Muata-Cazembe in het groote afgesloten plein, dat hiertoe bestemd was. Blijkbaar hadden zij volstrekt niet gerekend op het indrukwekkend schouwspel van dezen half barbaarschen luister.
Op het Chipango-plein (aldus noemt men de vrije ruimte,

{==384==} {>>pagina-aanduiding<<}
welke voor de residentie van een Afrikaansch vorst pleegt te zijn) waren alle militaire krachten vereenigd, waarover de muata op dat oogenblik te Mossumba of Lunda beschikken kon. Deze troepen, die geregeld moesten heeten, waren omstreeks 5 à 6000 in getal, bijna allen lang en forsch gebouwd, en hetzij met den boog en de assegaai gewapend, hetzij met de poucouyé, of de vreeselijke sabel, met het bliksemende lemmet, die de Kaffers met zoo veel behendigheid weten te gebruiken. Alle deze kloeke mannen met hun glimmend zwart vel stonden overeind, maar zonder eenigen schijn van krijgstucht. De Europeanen ontdekten den muata-cazembe zittende aan de linkerzijde van de Oosterpoort, of liever van eene der openingen in den muur, welke den toegang tot Mossumba verleenen. Opgestapelde tijgervellen dienden hem tot basis van zijn troon; zij waren zoo gelegd, dat de uitstekende staarten gezamenlijk eene soort van ster formeerden. De huid van een ontzaggelijken leeuw bedekte deze uitgezochte pelterijen, en over het geheel had men een tabouret geplaatst, die weder bedekt was met een groot stuk groen laken. Op deze soort van troon was de muata in alle zijne heerlijkheid gezeten. Hij had zich voor deze gelegenheid met zulk een smaak en schitterenden glans opgetooid, dat de Portugezen daarin zijns gelijken in Afrika niet hadden gezien.
In plaats eener kroon droeg hij eene soort van spits toeloopenden mijter, omstreeks drie palmen hoog, en gemaakt van schitterend roode veêren, die bij bloedige regtsoefeningen vervangen wordt door een dergelijk hoofdtooisel van witte veêren. Zijn hoofd was omringd door een hairband van steenen, die door de verscheidenheid hunner tinten en hunne heldere terugkaatsingen blonken als onze edelgesteenten. Achter aan het hoofd, boven en rondom den nek had men smalle strooken groen laken tot eene figuur als een waaijer bijeengebragt. Dit sieraad zelf werd vastgehouden door twee ivoren pijltjes. De borst en de schouders van den muata waren bedekt met eene soort van kraagmanteltje, welks bovenste rand gezoomd was met fraaije stukken van perlemoer-schelpen, waarop volgden verscheidene rijen valsche steenen. De onderste rand bestond uit kleine ronde en vierkante spiegeltjes, die elkander geregeld afwisselden. Het geheele stuk was daarop berekend, dat wanneer de zon er op scheen, de oogen het gezigt niet verdragen

{==385==} {>>pagina-aanduiding<<}
konden. Overigens was de kleeding van den vorst naar evenredigheid eenvoudig. Aan elken arm boven den elleboog droeg hij een band van blaauw laken, ter breedte van omstreeks vier vingers, en aan beide zijden voorzien van zeer fijne pelswerkzoomen, wier zwart-en-witte angels ongeveer vijf à zes duimen lang waren, en die men op het eerste gezigt voor franjes zou aanzien. Hoe eenvoudig het schijne, is toch dit versiersel een voorregt alleen aan de leden van het regerende stamhuis vergund. Niemand, dan de souverein van Cazembe, heeft het regt deze gunst toe te staan, en hij schenkt haar aan niemand dan aan zijne familie. Van den elleboog tot het begin der hand was des muata's arm versierd met banden van doorschijnende azuren steenen. Het kleed, dat van de middel tot de knieën reikte, bood eene verscheidenheid van zeer afwijkende kleuren. Het was een stuk geel laken, hing rondom het ligchaam, en was aan de beide zoomen geboord met breede blaauwe en hoog roode banden. Dit laken had slechts eenige vademen lengte. De muata kleedt er zich mede, terwijl hij een der uiteinden aan zijn ligchaam bevestigt, het van daar af om zich henen wikkelt en het andere einde met een ivoren pijltje vast steekt. Het kleed wordt zoo aangedaan, dat het van den gordel af eene rij van pijpjes, in symmetrische orde gerangschikt, schijnt te vormen. Wanneer het zoo geplooid is, wordt het met een riem van ruw leder nog meer vastgemaakt, waardoor de plooijen den vorm eener rosette verkrijgen. Het kleed zelf wordt de muconzo en de lederen gordel de insipo genoemd.
Deze insipo wordt gesneden uit een koehuid in zijne geheele lengte, van de snuit tot den staart, deze mede in begrepen. Wanneer hij de muconzo omgeeft, valt het einde van den staart over de genoemde rosette. Bovendien draagt de muata aan de regterzijde, en vastgeknoopt aan den insipo, een snoer van valsche steenen, die met een klokje eindigt, dat bij elke beweging zijne schelle toonen hooren laat.
Zijne beenen zijn gedeeltelijk bedekt met rijen van zulke steenen, als die de armen versieren. Wanneer de vorst aldus gekleed is, dan ziet men aan hem niets naakts, dan het gelaat, de handen en voeten. Men kent de rol, welke de zonneschermen aan de hoven der Afrikaansche vorsten spelen; de muata-cazembe was beschaduwd door zeven groote parasols,

{==386==} {>>pagina-aanduiding<<}
wier dikke bamboezen stokken in den grond stonden, en die bedekt waren met door de inwoners van Lunda zelven geweefde stoffen. Rondom deze eere-parasols stonden twaalf Kaffers, gekleed als de muata met eene soortgelijke, maar veel eenvoudiger muconzo; ieder van hen had in de hand een buffelstaart, vastgemaakt aan een handvatsel, dat weder versierd was met bonte glaskoralen en vrij wat op een stoffer geleek. Deze vliegen-verjagers waren allen gelijkelijk in beweging, wanneer de muata een teeken maakte met een dergelijk kleiner instrument, dat hij in de regterhand hield. Op korten afstand van deze twaalf liepen er twaalf andere zwarten langzaam met bezems rond, onophoudelijk naar den grond ziende, en de kleinste voorwerpen, die zij ontdekken konden, weg vagende. Voor den monarch had men twee rijen van grof gebeeldhouwde houten figuurtjes met hoornen van dieren en ongeveer twee palmen hoog in den grond gestoken. De welriekende bladen, die een paar lieden onophoudelijk in aarden potten voor deze figuurtjes brandden, moeten doen onderstellen, dat men aldus zijne beschermgoden eerde.
Ofschoon hij onsterfelijk is, en wanneer hij den God pambi bezoekt, zulks alleen geschiedt bij vergissing en omdat hij er niet aan gedacht heeft zich tegen de toovenaars in acht te nemen, is de muata evenwel onderworpen en cijnsbaar aan een nog verder afgelegen vorst. Canhembo V, die den heer gamitto in 1832 ten gehoore ontving, was reeds de vijftig jaren gepasseerd, en moet, wanneer hij nog leeft, een oud man zijn. Hij was geen ridderlijk en moedig gebieder, als zijn vader, de muata laqueza, wiens roem nog overal in geheel Kafferland verspreid is. Men kon waarlijk de valschheid, de list en de wreedheid van dezen barbaarschen keizer niet verder drijven. De Portugezen bemerkten welhaast tot hunne schade, welk eene onvoorzigtigheid zij begaan hadden met op zijne beloften te vertrouwen.
Na een verblijf van zes maanden in de hoofdstad verlieten zij eindelijk Lunda, en hunne terugreis naar Sena met eene karavaan van zwarten werd gekenmerkt door de vreeselijkste lotgevallen.
In spijt der zware verliezen, die hij geleden heeft, is de staat van den muata-cazembe nog altijd de magtigste van deze oorden. Tusschen de rivieren Zambese en Lualao mag

{==387==} {>>pagina-aanduiding<<}
men de lengte van dit gebied vrijelijk schatten op 150 tot 200 uren gaans, terwijl de vermoedelijke breedte ongeveer de helft van de lengte zijn zal. Lunda, de hoofdstad, ligt aan de oevers van het Mofo-meer; zij heeft twee (Fransche) mijlen in omvang; hare straten zijn breed, regt, en worden met eene buitengewone zindelijkheid onderhouden.
Dit groote land, dat onze kaarten naauwelijks een naam geven, bevat groote schatten, die nog veel te veel door den Europeschen koophandel verwaarloosd worden. Behalve het ivoor in zeer groote hoeveelheid, waarvan men heden reeds vijf soorten kent, verzamelt men er het malachiet, het antimonium, dat zich aan de oppervlakte van den grond vertoonde, cinaber en koper in verwonderlijke menigte.
Welligt zal de reisbeschrijving des heeren gamitto, hoe laat ook in 't licht verschenen, aanleiding geven tot het voorzigtiger ondernemen en uitvoeren eener derde ontdekkingsreis naar Lunda en omstreken.

(Magasin Pittoresque.)





Iets van Van der Palm, wèl der herinnering waardig.

Indien ik een liefhebber was van aanteekeningen, hetzij aan den voet der bladzijden, hetzij aan het slot des werks, te plaatsen, zouden de eerste, tweede en derde, vooral de vierde en vijfde Redevoering, mij daartoe stof in overvloed hebben aan de hand gegeven; doch elk heeft zijne manier, en mijne manier brengt mede, mij zoo veel mogelijk van aanteekeningen en aanhalingen te onthouden. Ik zou ook waarschijnlijk daarmede slechts eene sobere figuur maken; want ik heb nimmer gelezen met oogmerk, om daarna aan de wereld te toonen, hoe veel en wat ik gelezen had. De door mij, gedurende een tamelijk werkzaam leven, gemaakte aanteekeningen zijn dus te naauwer nood voor mijn eigen gebruik voldoende; en ik heb zoo veel tijds moeten besteden, om mij met den geest mijner geliefkoosde Schrijvers te doordringen, dat, òf de gelegenheid, òf de lust mij ontbrak, om zorgvuldig op te schrijven, wat bij hen op iedere bladzijde gelezen werd, meenende daarenboven,

{==388==} {>>pagina-aanduiding<<}
dat het belangrijker was zich met hunne denkbeelden gemeenzaam te maken, dan zich den arbeid van hen na te slaan te verligten.
Het is thans de mode geworden, dat men, om regt geleerd te heeten, niet zijne eigene gedachten, maar die van anderen aan de wereld moet mededeelen, en den schijn aannemen van alleen daarom zoo veel gelezen te hebben, opdat men anderen de moeite van zoo veel lezens zou uitsparen. Doch ik heb nog eene andere reden, om mij van vele aanhalingen, waarin toch de meeste aanteekeningen bestaan, te onthouden; ik doe niet gaarne vergeefschen arbeid, en hoe zelden gebeurt het, dat de lezer de aangehaalde plaatsen naslaat! Waarlijk men kan hem hierin geen ongelijk geven, want als hij het deed, gebeurde het dikwijls, dat hij ter aangehaalde plaatse niets vond, dat de moeite des nazoekens waardig was! Ik heb wel eens bij mij zelven gedacht, of de aanhalingen eigenlijk wel geschieden om nageslagen te worden, en of zij niet maar alleen ten oogmerke hebben, gezag en invloed te geven? Doch het wordt tijd, om van dit onderwerp af te stappen; dit ééne nog: wanneer ik somtijds een mager stuk lees, doch voorzien van zeer rijke, zoogenoemde, geleerde aanteekeningen, gevoel ik eene aandoening van medelijden in mij opkomen, en ik roep dan in mijne eenzaamheid uit: helaas! heeft die man van al wat hij las, zoo weinig nut voor zich zelf getrokken! Men denke echter niet, dat ik het maken van aanteekeningen, en zelfs uittreksels uit voortreffelijke werken, afkeure; integendeel, ik ben gewoon, dit mijnen leerlingen ten sterkste aan te raden, en hun ook wel te toonen, hoe ik zelf dit in vroeger tijd pleegde te doen. Doch men bestede daaraan den tijd niet, dien men noodig heeft om zelve na te denken, en al het gelezene tot een systematisch geheel zamen te vatten; men zorge er voor, dat men zijne geleerdheid in zijn hoofd, en niet enkel in zijne adversaria hebbe! Het spreekt ook van zelf, indien men aanhalingen behoeft, om 'tgeen men schrijft met behoorlijk gezag te staven, dat men ze dan niet voor overtollig kan houden; vooral wanneer zij weinig, uitgezocht en
bij uitnemendheid gepast zijn.

(Uit den Brief aan j. lublink den Jongen, voor het Iste Deel der Redevoeringen.)





{==389==} {>>pagina-aanduiding<<}

Twee navolgingen van Anacreon.

Door Dr. J.Th. Büser, te Zwolle.


	Aan de krekel.
Lief krekeltje! geen dier op aard' 
Is meer gelukkig, min bezwaard, 
Dan gij die vrolijk zingt en kweelt 
En onder 't wieglend lover speelt: 
Met weinig daauw verslaat ge uw dorst, 
En zijt zoo rijk als menig vorst. 
Want, wat op de akkers groent en groeit, 
Of in de wouden tiert en bloeit, 
En wat uwe oogen zien alom, 
Dat alles is uw eigendom. 
En daar gij niemand deert of schaadt, 
Is nergens veldling die u haat: 
En daar gij 't lieve voorjaar spelt, 
Wordt gij door elk op prijs gesteld. 
Bij heel den Muzenrei bemind, 
Hebt gij apollo zelfs tot vrind; 
Ja, de eedle gaaf der melodij 
Schonk niemand anders u dan hij. 
Door wijsheidsliefde en zang bekoord, 
Leeft gij zoo zonder zorgen voort: 
Geen pijn toch baart u ooit verdriet, 
En de ouderdom bezwaart u niet. 
Lief diertje! al hebt ge vleesch noch bloed; 
Steeds blijft ge vrolijk van gemoed: 
En, zijt ge een telg der aard'; geen god 
Geniet een hooger, beter lot. 


	Op het geld.
Koud en kil en huivringwekkend 
Is een leven zonder min; 
Och de liefde, hoe verruklijk, 
Heeft bezwaar en zorgen in: 
Maar, wat 't hart het diepste grieft, 
Is te ontberen wat men lieft. 

{==390==} {>>pagina-aanduiding<<}

Alles staroogt thans op 't zilver: - 
Glorie van een oud geslacht, 
Levenswijsheid, moed en braafheid, 
't Wordt, bij 't geld, voor niets geacht; 
't Wekt geen liefde in 't stug gemoed; 
Men vertrapt het met den voet. 
 
Doch verga! alwie aan 't zilver 
't Eerst als afgod hulde bood: 
't Is de kern van alle ellende, 
Bronwel van verderf en dood; 
Het verscheurt met ijzren hand 
Ouderliefde en broederband. 
 
't Zilver kent geen regt of wetten, 
't Schendt de trouw, verbreekt het woord; 
't Geeft om heilig noch onheilig, 
Voert tot wreedheid, brengt tot moord. 
Doch, al wat ons moog ontvallen, 
Grievendst is het wis van allen, 
Wen een teedre liefdegloed 
Om het geld verkwijnen moet. 


Graaf de Morny.

Tegen het einde des jaars 1810 bewoonde de koningin hortense, de gemalin van lodewijk napoleon buonaparte, een hôtel in de Rue d'Anjou St. Honoré, zoo als er thans geen meer in die straat te vinden is, en hoedanige algemeen in Parijs zeldzaam worden. Het was een gebouw als een paleis, met een tuin daarachter, die zonder overdrijving een park mogt genoemd worden. In het uiterste einde van dezen tuin bevond zich een paviljoen, waarin de schoone dame zeer veel behagen scheen te vinden. Voornamelijk in de eerste maanden van 1811 had de koningin, die veel van muziek hield, het tot eene dagelijksche gewoonte gemaakt, in dit afgezonderde tuinhuis eenige uren met eene dame, die tevens hare vertrouwde was, aan de piano door te brengen. Deze, naar het scheen aan de liefhebberij voor muziek gewijde, bezoeken hadden echter een anderen grond, en de muziek was maar een voorwendsel. De koningin, wier hart zoo teeder was, had in dien tijd haren grootstalmeester, den jongen en

{==391==} {>>pagina-aanduiding<<}
schoonen graaf de flahault, onderscheiden, en weldra bevond de schoone vrouw zich in een toestand, die haar de eenzaamheid als zeer begeerlijk deed voorkomen. De piano werd nu een trouwe bondgenoot; want terwijl in den avond van 23 Oct. 1811, de toetsen onder de kunstvaardige vingeren der hofdame hunne luidste toonen deden klinken, en het harmonisch geruisch alles bedekte, wat in het vertrek voorviel, had de graaf de flahault, die met een vreemden man door eene achterdeur binnengeslopen was, zich na eenig oponthoud weêr met zijnen gast verwijderd, en de geleider van den graaf hield iets zorgvuldig onder zijnen mantel verborgen.
De vreemde man was een verloskundige, door den graaf de flahault ontboden, om koningin hortense gedurende hare bevalling bij te staan. Zij had een zoon ter wereld gebragt.
In dien tijd stond op de politie-registers een man ingeschreven, die met zijne vrouw van Isle-de-France naar Parijs was gekomen, om hier iets van zijn vermogen, dat gedurende zijne emigratie verloren geraakt was, te redden, nadat hij in de kolonie door ongelukkige handelsondernemingen een deel zijner goederen was kwijt geraakt. Deze man was de kinderlooze graaf de morny. Hij werd bij den graaf de flahault ontboden, en was na een kort gesprek bereid om den zoon des laatsten als zijn kind aan te nemen, waarvoor hem eene som van 800,000 fr. werd uitbetaald. De knaap bleef niettemin onder het opzigt van de flahault, die voor zijne opvoeding zorgde, en zag zijn pleegvader, die nog heden te Versailles leeft, maar zeer zelden. De moeder van den graaf de flahault, madame souza, kreeg haren kleinzoon zeer lief en maakte hem tot het voorwerp harer grootmoederlijke teederheid.
De jonge morny werd toevertrouwd aan de zorg van den heer muron, om als externe libre de voorlezingen in het collegie Bourbon bij te wonen. Edgar ney was daar zijn schoolkameraad, en beiden werden door hartelijke vriendschap aan elkaâr verbonden. Morny wordt in dien tijd afgeschilderd als een levendige, talentvolle, ofschoon niet bijzonder begaafde jongeling. Hij onderscheidde zich door een voordeelig, elegant uiterlijk, waaraan hij ook later in de groote

{==392==} {>>pagina-aanduiding<<}
wereld van Parijs zijne eerste vermaardheid zou te danken hebben. Zijne moeder had hem een jaarlijksch inkomen van 40,000 fr. nagelaten, en daar ook de flahault zijn zoon ondersteunde, kon zijne opvoeding vrij schitterend wezen.
Graaf de morny begaf zich uit het collegie Bourbon naar de school van den generalen staf, tot hij in 1832 als luitenant dienst nam in het regement Ulanen. Met dat regement bevond hij zich te Fontainebleau, en bezocht daar de bibliotheek. Morny hield zich destijds, zoo als zijne grootmoeder madame de souza gaarne verhaalde, vooral bezig met godsdienstige geschriften. Hoe dit zij, de jonge officier ging in geen Seminarie, maar naar Afrika, waar hij zich niet slechter en niet beter gedroeg dan duizende officieren. Men heeft veel groots van zijne krijgsmansverdiensten verteld, en eene rol hem toegeschreven, die hij niet gespeeld heeft. Hij streed zoo goed als de meeste Franschen. Bij Constantine muntte hij zelfs uit, maar hij bezat noch belangrijke militaire talenten, noch militaire roeping. In 1838 nam hij zijn ontslag.
Parijs was de voor hem geschikte plaats. Hij begreep dat de moderne Fransche maatschappij, die balzac niettegenstaande zijne overdrijving het best naar waarheid beschreven heeft, niet veel te weigeren kon hebben voor een man, wiens geweten even verstaald was als zijne geestkracht. - In een roman van balzac schrijft een zijner helden aan zijn vriend: ‘Ik zal u leeren, op de menschheid als op een tapijt rond te wandelen.’ Dat is de leer, die de morny in toepassing wilde brengen, vooral nu hij naar hulpmiddelen moest omzien, daar het moederlijk erfgoed ten gevolge zijner aristokratische gewoonten doorgebragt was.
De morny herinnert zich zijne garnizoensbetrekkingen te Clermont in Auvergne, en besluit zich daar neder te zetten. Hij koopt eene uitgestrektheid gronds en bemoeit zich met beetwortelsuikerfabricatie. Door zijn savoir faire, door zijne fijne en innemende manieren weet hij zich zoo veel aanzien te verwerven onder de deelgenooten aan deze industrie, dat hij op eene algemeene vergadering dezer fabrikanten te Parijs tot voorzitter wordt benoemd. Hiermede was ook de grond gelegd voor zijne staatkundige candidatuur, en in 1842 treedt hij als afgevaardigde van Puy-de-Dôme in de Kamer der Ge-
{==393==} {>>pagina-aanduiding<<}
deputeerden op. Zijne vrienden weten veel te verhalen van de behendigheid, die hij bij de verkiezingen aan den dag gelegd zal hebben, en wij gelooven hen op hun woord. Inderdaad heeft de morny zijne geheele positie aan deze behendigheid te danken, en zij is hem in alle kringen wel te pas gekomen. De hertog van orleans, de door de Franschen zoo zeer geliefde prins, vereerde den graaf ook met zijne vriendschap.
Het is de morny's ideaal om, op Engelsche wijze, den grooten heer te vereenigen met den industriëel, en 't is hem ook voortreffelijk gelukt, dezen dubbelen rang te bekleeden, met dit onderscheid echter, dat de graaf niet terugdeinst voor middelen, die bij de Engelsche aristokratie nog niet geduld zouden worden.
In de Kamer der Gedeputeerden onder lodewijk filips heeft de morny eene bescheidene rol gespeeld, hoewel die ook niet zonder invloed is gebleven. Hij heeft noch op de tribune, noch bij de beraadslagingen in de bureaux geschitterd, maar met behendigheid zich tusschen de partijen door bewogen. In sommige tijdschriften zijn staatkundige opstellen verschenen, van welke de eer hem toegekend werd; deze zijn echter in geen geval uit zijne pen gevloeid, want naar hetgeen men weet van mannen, die nader met hem bekend zijn, heeft de morny volstrekt geen talent van schrijven, en zou zelfs niet in staat zijn, een artikel op te stellen. Zijn invloed werd dus in de schaduw uitgeoefend, want als werktuig moest een man met zulke eigenschappen welkom zijn. De morny is geen staatsman. Daartoe ontbreekt hem niet enkel het karakter, maar ook de heldere blik, die eenen toestand overziet, zoowel als de kundigheden, die in eenen bestuurder van den Staat gevorderd worden. Hij bezit echter politischen zin, en zal in een voorkomend geval het voor en tegen met sluwheid weten te berekenen. Doch wat hem inzonderheid geschikt maakt om in kritische oogenblikken eene rol te vervullen, dat is zijne koene beradenheid en de ligtzinnigheid, met welke hij va banque speelt. Hij vindt dat zoo natuurlijk, dat hij eene gelijke gezindheid bij iedereen begrijpt en gaarne daarop steunt. De morny laat zich nooit door zijn gevoel in het handelen leiden, wat hem evenwel niet verhindert zich ridderlijk te gedragen, wanneer dat met eenige vertooning kan geschieden,

{==394==} {>>pagina-aanduiding<<}
en als hij eene voordeelige houding daarbij aannemen kan. Nog moet in hem gewaardeerd worden, dat hij zijnen vrienden getrouw is; een karaktertrek die bij een man van deze soort ligt te begrijpen is.
De morny laat zich door geen middel afschrikken, onverschillig of daar van eene politieke of van eene industriële speculatie sprake is. Hij heeft in een oogenblik zijne partij gekozen, en is bereid het menschdom te beschouwen als een tapijt, waarop hij kan rondwandelen, hetzij dat menschdom vertegenwoordigd wordt door actie-houders, of door een Staat als Frankrijk.
Naar de rol te oordeelen, die de morny gedurende den coup d'état gespeeld heeft, zou men meenen, dat tusschen hem en den Prins-president sedert lang eene zeer innige betrekking had moeten bestaan. Dat is echter in geenen deele zoo. Louis napoleon had in den beginne zekeren afkeer van de morny, daar zijne vroegere verkleefdheid aan het Huis orleans hem wantrouwen inboezemde. Eerst langzamerhand, nadat de president de mannen, die in zijne nabijheid kwamen, naar de rij af gepolsd had, altijd met het oog op het groote doel, heeft hij zich met zijnen halfbroeder verzoend. Het gedrag van de morny bij den coup d'état toont, dat napoleon III zich in zijne keus niet bedrogen heeft. Om den graaf juist te beoordeelen, is het noodzakelijk te letten op zijne bijzondere omstandigheden in dien tijd. In 1849 was het vermogen van de morny zoo ingekrompen, dat hij zich gedrongen zag om eene leening te sluiten. Hij wist door zijne betrekkingen tot het bestuur van de bank te bewerken, dat deze door hare bemiddeling het Comptoir national d'escompte bewoog om aan de morny tegen eene hypotheek op de vaste goederen van hem en van zijne vriendin, de gravin lehon, 2 à 3 millioen voor te schieten. De morny heeft in den coup d'état minder eene gelegenheid gezocht, om zich eene staatkundige betrekking te verschaffen - ofschoon de stoute daad hem bijzonder moest behagen - dan wel de mogelijkheid om zijne verwarde geldzaken te herstellen. Het moet vreemd klinken, dat voor de morny de coup d'état enkel eene belangrijke beursspeculatie geweest is, en toch gelooven wij de drijfveêren, die dezen man bewogen hebben, niet beter te kunnen kenmerken. De
morny heeft inderdaad den 1sten December op de beurs zoo veel laten

{==395==} {>>pagina-aanduiding<<}
koopen, als hij kon magtig worden; alle agenten, die zich bereidwillig betoonden, en inzonderheid zijnen gewonen makelaar manuël heeft hij met lastgevingen overladen. Zijne redenering was zoo eenvoudig, als men van zulk een man kon verwachten. ‘Of de coup gelukt, en dan heb ik behalve mijne betrekking een vermogen, dat met mijn rang en mijne wenschen overeenkomt; of hij mislukt, dan geef ik mijn leven prijs, en het kan mij onverschillig zijn of ik eenige schulden meer of minder nalaat.’ - Men weet, dat de coup gelukt is, en daarmeê al de berekeningen van de morny.
De geschiedenis van den coup d'état is bekend, en behoort ook niet tot het bestek dezer schets. Het moge genoeg zijn te herinneren, dat men verscheidene malen het plan er toe had opgevat, en dat de morny zich telkens bereid betoonde, om daarvoor in te staan. Zoo was het dan ook natuurlijk dat de graaf door den president werd uitgekozen om eene hoofdrol in het bloedige drama te spelen. Op den 1sten December 's avonds was er receptie in het Elysée Bourbon, en de morny ging vooraf naar de Opéra Comique, waar eene eerste voorstelling gegeven werd. Hij bezoekt daar eene hem bekende dame in hare loge, die hem vraagt: wat hij doen zal als men de Kamer schoonveegt? hij antwoordt: ‘Mevrouw! ik zal trachten, mij nevens den bezem te houden.’ Daarop geeft hij aan een vriend eenige kaarten voor de zitting van den volgenden dag, met de aanwijzing om zich tot hem te wenden, in geval de deurwachter van de nationale vergadering bezwaar mogt hebben tegen de toelating. Na 10 uur in het Elysée komende, begeeft hij zich naar het Kabinet van den president, waar de laatste beschikkingen gemaakt zouden worden. Bij het afscheid rigt de morny zich tot zijne medehelpers, zeggende: ‘Mijne heeren! 't blijft dan bepaald dat ieder van ons zijne huid waagt!’
Opzettelijk doen wij deze trekken uitkomen, omdat zij de morny doen kennen, en omdat het deze zijn, die naar de beschouwing van een groot deel der Franschen den coup d'état hebben verontschuldigd. De morny, die als minister van binnenlandsche zaken de uitstekendste plaats bij de leiding der zaken heeft ingenomen, is ook aan zijne rol getrouw gebleven. Hij antwoordde op iedere bedenking: ‘Ik heb mijn hoofd gewaagd, laat mij nu handelen, zoo als ik het begrijp!’ - Dat is het! Wanneer men maar besloten is, om zijn hoofd op het spel te zetten, dan wordt alles goed gemaakt. Zoo denken nu de verdedigers van den coup d'état, zoo denken ook velen onder de andere partijen. Voor een man, die zijn leven durft wagen, moeten allen wijken; en deze meening verklaart ook, waarom in geen land zoo levendig belang gesteld wordt in het lot van groote misdadigers als in Frankrijk.
De morny heeft veel koelbloedigheid, en, gaarne willen wij het erkennen, ook menschelijkheid en prijzenswaardige zorg voor zijne voormalige ambtgenooten betoond in die dagen. Hij heeft tot den coup d'état meêgewerkt zonder politieken harts-
{==396==} {>>pagina-aanduiding<<}
togt, maar dien behandeld als eene bijzondere aangelegenheid. Zijne oogmerken moeten, zoo als wij aangewezen hebben, buiten de staatkunde gezocht worden. 't Is ook voor hem geene opoffering, om zich, na het besluit tot confiscatie der goederen van het Huis orleans, aan de regering te onttrekken. Hij belijdt het zelf, blijde te zijn geweest dat hij zijne vrijheid had weêrgekregen; en hij maakt zich die ten nutte om al zijne kracht te wijden aan de industrie. 't Is echter onze taak niet, om de geschiedenis zijner industriële ondernemingen te schrijven, ofschoon deze geschiedenis verdiende tot stichting der nakomelingschap beschreven te worden. Zoo kocht hij, b.v., met den heer seramont de mijnen van St. Aubin (Aveyron) voor 1,500,000 fr., en wist die dadelijk als eene onderneming van 18 millioen te doen gelden, en de aandeelen tot dit bedrag aan den man te brengen. Zoo weet de Parijsche kronijk velerlei trekken van hem te verhalen; maar men verhaalt die alleen fluisterend, want de graaf de morny is een magtig heer, en in alle groote ondernemingen, het Crédit-Mobilier niet uitgezonderd, betrokken; en zulk een man wordt gevreesd.
Hetzij hij zijne speculaties te vrijmoedig heeft doorgedreven, hetzij dat zijn geluk den nijd heeft doen ontwaken; meermalen ten minste moest de Keizer zijnen voormaligen minister verdedigen, en toen napoleon III een einde wilde maken aan de bedwelming, die de hem omringende personen had bevangen, wezen aller vingers op de morny. Graaf de persigny, een onafhankelijk en onbaatzuchtig man, één van de weinigen, die uit staatkundige overtuiging en uit persoonlijke genegenheid den Keizer en zijne dynastie aanhangen, heeft dikwijls met nadruk geklaagd over het voorbeeld, dat de morny in de nabijheid des Keizers gaf. Napoleon III benoemde de morny tot ambassadeur in Petersburg, maar onder voorwaarde, dat hij al zijne industriële ondernemingen varen liet; wat hij dan ook gedaan heeft en ligt doen kan, daar hij nu tot de rijkste mannen in Frankrijk behoort.
Ook toen weêr is gebleken, dat de morny geen staatsman is, daar hij zich door persoonlijke gevoelens en door de vleijerijen van het hof van Petersburg heeft laten overhalen om de staatkunde van Frankrijk in gevaar te brengen, en den Keizer zonder noodzaak verlegenheid te bereiden. Hij heeft als dilettant en weêr als va banque-speler gehandeld, daar hij terstond - wat in geenen deele de bedoeling van zijnen heer konde zijn - het verbond met Engeland op het spel zette.
De morny zelf zal zonder spijt zijne betrekking neêrleggen en in het ambtelooze leven terugkeeren, zijn staatkundige eerzucht is niet groot. Hij zal over zijnen diplomatischen veldtogt schertsen, zoo als hij over alles schertst, ook over zich zelv', als hij, b.v., zegt: ‘Ik heb een eigenaardig lot, ik moet mijnen vader heer graaf, mijnen broeder sire, en mijne dochter freule (thans mevrouw de prinses) noemen.’

(Unsere Zeit.)





{==397==} {>>pagina-aanduiding<<}

Mengelwerk.

Walker en de Amerikaansche Flibustiërs. (*)

De inval in Neder-Californië en Nicaragua door eene bende avonturiers en gelukzoekers, die in vollen vrede uit de Vereenigde Staten togen, biedt in onze dagen een schouwspel nog verbazender, nog verachtelijker, dan de schandelijke bedrijven der Boekaniers en Flibustiërs der zeventiende eeuw. (†) De

{==398==} {>>pagina-aanduiding<<}
algemeene aandacht is zeer levendig gevestigd, allereerst op deze miskenning van het volkenregt bij een volk, 't welk pocht op zijne liberale instellingen, en voorgeeft de Oude Wereld ver te overtreffen; - maar vervolgens ook op de ongunstige uitwerkselen, welke de expeditie der stoutmoedige roovers sedert twee jaren in Nicaragua gewrocht heeft, terwijl hun opperhoofd tot op den huidigen dag nog niet genoeg bekend is geworden door eenige in bijzonderheden gaande beschrijving der gebeurtenissen.
Wij wenschen de nieuwsgierigheid onzer lezers te voldoen door een uittreksel te leveren eener levensbeschrijving van walker, onlangs te New-York uitgekomen, en daarmede den zoogenaamden ‘Bevrijder van Midden-Amerika’ zijne gloriekroon te ontrukken, waarmede zijne aanhangers hem verheerlijkt hebben. Het monroe-stelsel, namelijk de bestrijding van alle Europesche tusschenkomst in de zaken der Nieuwe Wereld, en de geest van verovering, die sommige partijen der Unie bezielt, springt uit elke bladzijde van dit werk te voorschijn. Eene enkele aanhaling is voldoende, om deze rigting te karakteriseren, de aanmatigingen der Yankee's aan te wijzen, en te doen letten op de stoffelijke en zedelijke hulp, welke de nieuwe Flibustiërs bij hunne landgenooten hebben verkregen.
‘Niemand, die geleefd heeft in Midden-Amerika of Mexico, zal betwisten, dat de ontzenuwde afstammelingen der eerste Spaansche kolonisten eindelijk moeten bezwijken en plaats maken voor de bedrijvigheid en het verstand der Angel-Saksers. Deze “duidelijke bestemming” is niet meer een punt van behandeling voor dagbladschrijvers en heethoofden; de stroom der Amerikaansche bevolking, opgehouden aan de stranden van den Stillen Oceaan, zoekt nieuwe uitwegen, en reeds wordt het gedruisch der voetstappen van het blaauw-oogig ras gehoord in de vlakten en valleijen van Midden-Amerika. De magt der pers, de publieke meening, de waakzaamheid van de regering, de ongerijmde schrikbeelden van de malaria en

{==399==} {>>pagina-aanduiding<<}
de doodelijke uitwasemingen, alles is even onmagtig ter voorkoming van den marsch onzes volks naar het Zuiden. Het decreet, het fiat is reeds uitgesproken, en even als met Florida, Texas en Californië, is het alleen de vraag: wanneer?’
Het vaste denkbeeld in de Vereenigde Staten is, naar men ziet, dat het geheele Amerikaansche vasteland op den duur moet behooren aan het volk der Unie, en elke poging om goedschiks of met geweld eene ster aan de nationale vlag toe te voegen, wordt beschouwd als eene loffelijke zaak, die aanmoediging verdient. Deze geest van Flibustery, welke zonder schaamte de wet van het belang en het regt der sterkte verkondigt, maakt zich niet alleen meester van het gemeen; hij behoort te huis in alle klassen van het maatschappelijk leven, en dit juist karakteriseert hem. Aldus heeft men onder den kleinen troep, dien de advocaat walker geworven heeft, regtsgeleerden, geneeskundigen en andere personen, wier opvoeding hen zou schijnen te moeten bewaren voor dergelijke uitsporigheden.
William walker is de zoon van een Schotschen bankier, die omstreeks 1820 naar de Vereenigde Staten verhuisde, en zich te Nashville in Tennessee vestigde, waar onze held geboren werd in 1824. De jonge walker ontving eene goede opvoeding. Bij het verlaten der school, waar hij reeds de opmerkzaamheid zijner kameraden trok wegens zijn bewegelijk en avontuurlijk karakter, ging hij over op eene der hoogescholen van den Staat, en na zijne klassieke studiën geëindigd te hebben begon hij een cursus in de regtsgeleerdheid, dien hij evenwel in Tennessee afbrak, om hem kort daarna te New-Orleans voort te zetten. Van daar voerde hem zijne onrustigheid naar Philadelphia, waar hij gedurende eenige maanden in de medicijnen studeerde; daarna dreef hem eene zwerversluim naar Europa. Hier bleef hij verscheidene jaren, studeerde eenigen tijd te Parijs (*), en reisde vervolgens, om zich bekend te maken met, en ingewijd te worden in de staatkunde der voornaamste mogendheden.
Teruggekeerd in zijn geboorteland vestigde hij zich te New-Orleans, waar hij zich verbond met den uitgever van den

{==400==} {>>pagina-aanduiding<<}
Crescent, en welhaast een der hoofdredacteurs werd van dit journaal. Deze betrekking, vaak zoo gevaarlijk in de Vereenigde Staten, voldeed echter zijn onrustig en werkzaam karakter nog niet, en in 1850 vereenigde hij zich met een zwerm landverhuizers naar Californië, welk avontuurlijk leven met zijne neigingen meer zamenstemde.
Te San-Francisco begaf hij zich weder tot het dagbladschrijven, om de menschen en de omstandigheden te bestuderen. Hij verbond zich aan den Herald, en zijn geweldige, gloeijende en verterende stijl bezorgde hem weldra de verlangde aandacht.
Eenige bittere en beleedigende artikelen tegen een lid van het hof van justitie haalden hem een vonnis op den hals van gevangenzetting en eener boete van 500 dollars. De beweging, welke dit feit veroorzaakte bij eene zoo fiere bevolking, die zoo naijverig is op hare persoonlijke en drukpers-vrijheid, gaf weder aanleiding tot zamenscholingen rondom zijne gevangenis, waar men uitvoer tegen den magistraat en den gevangene opriep. Na zijne vrijstelling verscheen hij voor de Wetgevende Kamer van den Staat, om de afzetting van den regter te eischen; hij bepleitte zelf zijne zaak met een krachtig talent, maar bewerkte den val zijns vijands niet.
Weinig tijds later begaf hij zich naar Marysville in het Noorden van den Staat Californië, waar hij zich weder als advocaat nederzette en veel geld won. Maar in den zomer van 1852, toen zijne behoefte aan verplaatsing en zijne zwerversneiging weêr de overhand verkregen, scheepte hij zich in naar Guyamas, eene kleine stad van Sonora, de Noordelijkste provincie van Mexico. Het was ten tijde der expeditie van den Franschen Graaf de raousset-boulbon ter verkrijging der mijnen van Arizona, en waarschijnlijk bragt het voorbeeld van dezen, met wien men hem zeer te onregt vergeleken heeft, walker op het denkbeeld om recruten te San-Francisco te werven, ten einde daarmede een der rijkste en minst bevolkte gewesten van het gewezen Spaansche Noord-Amerika te veroveren. De poging van lopez om zich van Cuba meester te maken, en de aanmoedigingen, welke deze ontvangen had van de pers en de openbare meening in de Vereenigde Staten, moesten walker verleiden en hem de middelen gemakkelijk doen vinden om zijn oogmerk te bereiken.

{==401==} {>>pagina-aanduiding<<}

Vol van deze gedachte, keerde hij in 't midden van 1853 naar Californië terug, en wierf eene bende gelukzoekers, om de verovering te ondernemen van het schiereiland Californië, dat de vredes-artikelen aan Mexico gelaten hadden. Hij onderhandelde met den Heer de raousset-boulbon, en bood hem zijne getrouwe medewerking en het bevel over zijnen troep aan, indien hij de verantwoording der onderneming wilde op zich nemen. De Graaf weigerde ridderlijk zijn deelgenootschap aan een plan van roof, door niets gewettigd, en aan menschen, die hij voor echte Flibustiërs aanzag. De organisatie dezer bende ging evenwel spoedig voort; maar nadat het wachtwoord reeds gegeven was, werd het schip, waarop walker en zijne togtgenooten moesten inschepen, in beslag genomen, en de expeditie verijdeld door de zorgen der regering, die de regten der onzijdigheid wilde eerbiedigen. Doch in spijt van dezen ondervonden tegenstand, gelukte het den stouten jongman, den 15den October San-Francisco te verlaten, en achttien dagen later landde hij met vijf-en-veertig man te La Paz in Oud- of Neder-Californië.
Walker, kolonel geworden, zond een gedeelte van zijn volk om bezit te nemen van de stad en zich meester te maken van den gouverneur, wat in weinige oogenblikken geschiedde, zonder een schot te doen, ten aanschouwe eener zwakke, verblufte en ongewapende bevolking. De officier haalde de Mexicaansche vlag neder en proclameerde de onafhankelijkheid van Neder-Californië. Walker verscheen daarop met de rest van zijn volk, ontscheepte zijne ammunitie en levensmiddelen en vestigde zich. Nadat hij de stad behoorlijk in staat van verdediging had gesteld, verklaarde hij plegtiglijk zich zelven tot president der republiek Neder-Californië, benoemde een Secretaris van Staat, een van oorlog, een van marine, en nam vervolgens de noodigste maatregelen ter handhaving van de nieuwe orde van zaken met eene vaardigheid, die aan alle coups d'état eigen is. Deze eerste proeven van walker's dictatorschap zijn weinig bekend en verdienen bewaard te blijven.

‘Proclamatie.

3 November 1853.
De republiek Neder-Californië wordt door dit tegen-
{==402==} {>>pagina-aanduiding<<}
woordig besluit verklaard te zijn vrij, souverein en onafhankelijk. Zij zegt voor altijd alle gehoorzaamheid op aan de republiek Mexico.
Wm Walker,
President van Neder-Californië.
Frederick Emory,
Secretaris van Staat.’

Tweede besluit. ‘Te beginnen van heden, den 7den November 1853, zullen de wetboeken van den Staat Louisiana worden ingevoerd bij alle geregtshoven der republiek.’
Derde besluit. ‘Alle regten van in- en uitvoer worden afgeschaft door dit tegenwoordig besluit.’

Na deze handelingen regtvaardigde hij zijnen aanslag in een

‘Adres van walker, den president van Neder-Californië, aan de burgers der Vereenigde Staten.

Ik geloof verpligt te zijn aan de burgers der Vereenigde Staten de redenen van mijne handelwijze bloot te leggen met betrekking tot het vrij, souverein en onafhankelijk verklaren der republiek van Neder-Californië. Het is noodig aan die natie, welke standvastig de onafhankelijkheid der Amerikaansche Staten verdedigd heeft, te verklaren, waarom eene nieuwe republiek zich heeft gevormd aan de onmiddellijke grenzen der groote Unie.
Het Mexicaausch bewind heeft reeds langen tijd zeer gebrekkig zijne pligten vervuld jegens de provincie van Neder-Californië. Sedert het tractaat van Guadelupe Hidalgo dit grondgebied van alle regtstreeksche verbinding met het overige Mexico beroofd had, heeft het centraal bewind dier republiek nagenoeg geene belangstelling getoond in de zaken van het schiereiland. Bij gevolg zijn de maatschappelijke en zedelijke banden, die het aan Mexico hechtten, nog broozer en losser, dan die welke de aardrijkskundige ligging formeert. Om derhalve de hulporonnen van Neder-Californië te openen en te ontwikkelen, en om er eene afzonderlijke maatschappelijke organisatie daar te stellen, was het noodig het land onafhankelijke te maken.
Door deze beweeggronden hebben ik en mijne wapenbroeders ons bij onze handelwijze laten besturen. Wij stellen ons

{==403==} {>>pagina-aanduiding<<}
vertrouwen op Hem, die waakt over de bestemming der volken en ze leidt op den weg van vooruitgang.

Wm. Walker,
President van Neder-Californië.’

Het hoofd der nieuwe republiek besloot nu den zetel der regering naar San Lucas over te brengen, en voerde derwaarts met zich den ex-gouverneur en de archiven. Aangevallen door een detachement, dat een kleine Mexicaansche kotter aan wal gezet had, behaalde walker eene ligte overwinning en vervolgde zijn togt tot San Lucas.
Zijne stoutheid nam toe met zijn voorspoed, en daar hij niet tevreden was met zijne armzalige verovering, een land, onvruchtbaar en in vele streken onbewoonbaar wegens gemis van water, besloot hij Mexico zelve in bezit te nemen door zich eerst meester te maken van de Noordelijke provinciën, die hij meende, dat de Fransche landverhuizers van den Graaf de raousset in bezit wilden nemen. Weggesleept door dezen belagehelijken waan, verspilde hij geen tijd, maar openbaarde terstond aan de wereld zijne heerschzuchtige plannen. Hij liet van het fort Mac-Kibbin op den 18den Januarij 1854 eene proclamatie uitgaan, behelzende: dat de Staat van Sonora, eertijds een deel van Mexico, met den Staat van Neder-Californië verbonden werd, dat de nieuwe gecombineerde republiek van Sonora en Neder-Californië, zich uitstrekkende aan beide zijden van de Vermilioen-Zee, den naam van Sonora zou dragen, en dat de staatsbesluiten der republiek Neder-Californië ook toepasselijk zouden zijn op den Staat Sonora, wiens grenzen bij hetzelfde besluit tot in de kleinste détails toe bepaald waren.
De krijgsmagt van den dictator, vermeerderd door een honderdtal manschappen, welke de kolonel watkins hem van San-Francisco had toegevoerd te gelijk met een paar veldstukjes, maakte zich welhaast gereed om bezit te nemen van het nieuwe grondgebied. Walker verliet San-Vicente den 20sten Maart 1854 aan het hoofd van zijn operatie-leger, 't welk gevoed moest worden door eene medegevoerde groote kudde rundvee.
Terwijl zij de bergen overtrokken om de golf te bereiken en om te gaan, verloren de Flibustiërs een twintigtal beesten; een weinig verder ontroofden hun de Cucupas-Indianen, de

{==404==} {>>pagina-aanduiding<<}
onbeschaamde stroopers der grens-territoriën, een dertigtal; eindelijk kwamen de overige wild geworden beesten om, terwijl men beproefde ze de Rio Colorado te doen oversteken. Welhaast deed de hongersnood zich bij den kleinen troep gevoelen, die schier niets had om van te leven dan rantsoenen rundvleesch. De oneenigheid voegde zich hier bij, en de avonturiers werden dagelijks meer gefolterd door nijpend gebrek en allerlei ellende. Toen zij bij het fort Yuma op het grondgebied der Vereenigde Staten gekomen waren, ontvingen zij van den kommandant de dringendste benoodigdheden. Maar walker bemerkte welhaast, dat ongeveer 50 zijner manschappen gedeserteerd waren, en de overigen, even moedeloos, de eerste gelegenheid de beste zouden aangrijpen om te ontsnappen.
Verlaten door het grootste deel zijner volgers, wier vertrouwen hij niet had kunnen winnen, en wier moed hij niet had weten levendig te houden, zag walker, die weinig geschiktheid heeft om zulke menschen te leiden, zich genoodzaakt om terug te keeren, vóór hij had kunnen doordringen in den nieuwen Staat, dien hij met zoo fraaije woorden bevrijd had van het Mexicaansche juk. Hij trok de rivier weder over, onophoudelijk vervolgd door de Indianen; daarop liet hij zijne geheele verovering, Neder-Californië, zijn presidentschap en de aldaar achtergebleven soldaten in den steek, en rigtte zijn marsch op San Diego, waar hij, om een gevecht te ontwijken met de Mexicaansche grenstroepen, zich overgaf aan den Amerikaanschen kommandant. Deze liet hem met zijn volk, op hun woord van eer, dat zij zich te San-Francisco zouden aangeven als schuldig aan het overtreden der neutraliteits-wetten van de Vereenigde Staten, onverhinderd zich inschepen naar de hoofdstad van Californië. Hij kwam er aan den 15den Mei 1854, gevolgd door slechts vijf-en-twintig man, zijnde de overigen gedood, omgekomen of gedeserteerd, wat ongeveer op hetzelfde neêrkomt, wanneer men de onvruchtbaarheid van den grond en de wreedheid der Indianen aldaar in aanmerking neemt. Weinige dagen later vertrok de Heer de raousset, na te Arizona jammerlijk beroofd te zijn, moedig wegens zijn goed regt, van daar om gewapenderhand de uitvoering van het gesloten contract te eischen en zijne lotgenooten te Sonora te vestigen. Maar hoewel dapperder

{==405==} {>>pagina-aanduiding<<}
en edeler dan walker, bekroonde het geluk zijne pogingen niet. Na een bloedig gevecht wilde hij zich niet weêr inschepen en liet zijn hoofd op het veld om zijne eer te behouden.
Het verhaal der mislukte Amerikaansche expeditie wekte te San-Francisco groote geestdrift, waar de openbare meening veel te gunstig was voor zulke ondernemingen, om hare rampen op rekening harer schuld te stellen. Het menschelijk leven wordt in de Unie van het eene eind tot het andere slechts beschouwd als de inzet van een hazardspel. De held dier waaghalzerij, voor het hoog geregtshof gebragt wegens het schenden der internationale wetten, door gewapenderhand het Mexicaansche grondgebied te hebben aangevallen, vond, zoo als men verwachten kon, geene andere regters, dan zulken, die genegen te over waren om dergelijke misdrijven te verschoonen. Walker's proces droeg veel er toe bij om zijne denkbeelden bij de bevolking ingang te doen vinden, en hem te maken tot een gewigtig en vermaard persoon.
Maar de roem verschaft in de Vereenigde Staten, minder dan overal elders, de middelen van bestaan. Walker, ontbloot van alle inkomsten, en uitziende naar betere kansen, zag zich op nieuw genoodzaakt om te leven van zijne pen, en werkte ijverig aan den Commercial Advertiser en het State Journal tot aan het einde van 1854.
Toen bragten hem zijn avontuurlijk karakter, zijne rusteloosheid, zijne grenzelooze eerzucht en de magt der omstandigheden tot het ondernemen der expeditie naar Nicaragua. Vóór wij echter overgaan tot dit nieuwe keerpunt in 't leven van onzen held, is het noodig een blik te werpen op den staatkundigen toestand van dat ongelukkig land tijdens den inval, en op de gebeurtenissen, welke deze revolutie bewerkten, in een woord, op de menschen en de belangen van de kleine Midden-Amerikaansche republieken.
In 1821 verklaarden de provinciën, die de kapitanerie-generaal van Guatemala uitmaakten, tegen Spanje opstaande, zich onafhankelijk. Zij begaven zich in 't eerst onder den keizerlijk Mexicaanschen schepter van iturbide, maar na diens aftreding vereenigden zij zich tot eene féderatieve republiek of republiekeinschen bondstaat, onder den naam: ‘Vereenigde Provinciën van Midden-Amerika.’ Deze vereeniging duurde

{==406==} {>>pagina-aanduiding<<}
echter kort. Innerlijke twisten en worstelingen tusschen de imperialisten (keizerlijken) of servilen en de liberalen of féderalisten leidden welhaast tot de ontbinding der Unie. Den 20sten Julij 1838 kwam het congres van den bondsstaat voor de laatste maal bijeen, en elke Staat, verdeeld en geschokt door de armzalige woelingen van ellendige caudillos, nam zijn stelsel aan van afzonderlijk bestuur. Het zou ons hier te ver afleiden, indien wij alle de verdeeldheden wilden volgen, die deze gesplitste republieken tot den kwijnenden toestand gevoerd hebben, waarin zij thans haar droevig aanzijn voortslepen. De laatste kans des behouds verdween met den generaal morazan, die het féderatief gouvernement zocht te herstellen; maar deze, tegengewerkt door den invloed van buitenlandsche agenten, en geslagen door carrera aan het hoofd der Llanos en Indianen, werd uit het land verbannen en weinig tijds daarna laaghartig vermoord in Costa Rica. Latere proeven, door de liberalen genomen om den bondsstaat te herstellen, waren niet gelukkiger, en het pijnlijk schouwspel, 't welk de Staten van Nicaragua en Guatemala in de laatste jaren hebben opgeleverd als een onophoudelijk worstelperk der Indianen en Mestizen tegen de nazaten der Spanjaarden, doet schier wanhopen aan de toekomst dezer prachtige oorden.
Op het oogenblik, toen walker in 1854 zijn aanslag ondernam, werd een deel van Nicaragua geregeerd door een directeur, Don francisco castillon, een mensch, die eene uitmuntende en in Europa voleindigde opvoeding genoten had, het hoofd der demokratische of liberale partij, die den president Don fruto chamarro, het hoofd der servilen of legitimisten, had afgezet. Chamarro, een man van energie en moed, had zich te Grenada versterkt, en trotseerde daar sedert negen maanden de krachten van zijn mededinger. Intusschen had een Amerikaansch agent aan castillon een plan voorgesteld om zijne partij te versterken, namelijk door het aanwerven van Amerikaansche vrijwilligers onder bevel van walker. Castillon besloot eindelijk daartoe om zich van de legitimisten te ontslaan, en een einde te maken aan dezen oorlog, die zonder eenige beslissing van beide zijden met eene kannibaalsche razernij werd voortgezet. Hij verbond zich tot loon dezer dienst, aan de Yankees 52,000 acres land en andere voorregten af te staan.

{==407==} {>>pagina-aanduiding<<}

De vrienden van walker hebben menigmaal verzekerd, dat het alleen op aanstaan der uitstekendste vaderlanders, de hoofden der demokratische partij, gebeurd is, dat de Amerikanen zich gemengd hebben in de zaken van Niearagua, en naar hun zeggen mag men lieden, die als bevrijders optreden, geene Flibustiërs noemen. Dit kan waar zijn, maar het wordt vaak betwijfeld en betwist. Overigens begrijpt men wel, waarom de ondernemingsgeest der Amerikanen vooral het oog slaat op Nicaragua. Sedert de ontdekking van het goud in Californië heeft de noodzakelijkheid eener versnelde gemeenschap tusschen de Atlantische en Stille Oceanen zich krachtig doen gevoelen. Eene Amerikaansche maatschappij had reeds een geregelden overtogt georganiseerd van den eenen Oceaan tot den ander, langs de rivier San Juan en de meren Nicaragua en Managua, en gedurende de laatste jaren waren maandelijks gemiddeld wel twee-duizend Amerikanen den Staat van Nicaragua gepasseerd. Zij hadden ruime gelegenheid om deze schoone landstreek te bewonderen, de zorgeloosheid en zwakheid der bewoners te verachten, en uit te rekenen, welke voordeelen het bezit van zulk een land aan de Staten der Unie zou opleveren. En terwijl de kabinetten van Washington en Londen nog ophelderingen vroegen en nota's wisselden over den waren zin van het veel besprokene clayton-bulwer-tractaat, vond een troep Amerikaansche gelukzoekers, gesteund door de meerderheid van het volk der Vereenigde Staten, en schier even wettig de natie vertegenwoordigende, als de President pierce en zijn Kabinet, er geene zwarigheid in om den invloed van Engeland tegen te werken door bezit te nemen van Nicaragua, een der Staten, wier vrijheid door de clausulen van het tractaat gewaarborgd waren, en aldaar onbeschroomd den uitslag van het verschil af te wachten.
Walker greep hartstogtelijk deze nieuwe gelegenheid aan om zijn avontuurlijk leven te hervatten, nog eens zijne fortuin te beproeven, en in allen gevalle zijne staatkundige beteckenis te doen rijzen. Vijf maanden gingen voorbij onder het maken van toebereidselen; maar op het oogenblik, voor het vertrek bestemd, werd de brik de Vesta, welke de Flibustiërs gekocht hadden, aangehouden wegens door hen gemaakte schulden, en een Sheriff aan boord geplaatst om het vertrek te beletten. In weerwil van deze voorzorg, verliet de brik heimelijk den

{==408==} {>>pagina-aanduiding<<}
4den Maart 1854, des nachts te één ure, gesleept door eene kleine stoomboot, de haven van San-Francisco, en zoodra het schip zeil kon maken, deed walker den Sheriff aan boord van den sleper overbrengen, die hem in de haven terugvoerde, terwijl de Vesta het ruime sop koos.
De ‘generaal’ walker, opperbevelhebber dezer expeditie, voerde met zich zes-en-vijftig avonturiers, gewapend met karabijnen, revolvers en bowie-knives, die geduchte messen, waarvan de Amerikanen zulk een vreeselijk gebruik weten te maken.
In de eerste dagen van Junij (April?) landden de Flibustiërs te Rialejo en marcheerden oogenblikkelijk naar Chinandega, waar zij door de demokraten, toenmaals in 't bezit van dat gedeelte des Staats, met levendige vreugdekreten begroet werden. Chamarro was vóór eene maand gestorven, maar een der aanvoerders zijner partij, de generaal corral, had het bevel der troepen op zich genomen, en de burgeroorlog duurde met hardnekkigheid voort. Walker begaf zich naar Leon, het hoofdkwartier der demokratische partij, om zich volgens de letter van het contract ter dispositie te stellen van het gouvernement. Maar het ministerie, dat zich plotseling verzet had tegen de komst der vreemdelingen, volhardde in het weigeren van hunnen bijstand, in weerwil van den roem der Amerikaansche karabiniers, en voerde ernstige vertoogen aan tegen hunne inlijving in de armée. Na eenige weken van onderhandelingen en afwachtingen keerde walker, verdrietig over deze vertragingen, naar Rialejo terug, met het doel om naar Honduras te trekken, welk land juist met Guatemala in oorlog was, toen een gunstig antwoord eindelijk van Leon ontvangen werd, en de Amerikanen, wier klein getal niet gevaarlijk scheen, in het leger van Nicaragua werden opgenomen. Deze fout had, zoo als ieder weet, noodlottige gevolgen.
De eerste veldtogt, dien walker en zijne manschappen mede maakten, had ten oogmerk de herneming van de stad Rivas. Het legercorps, bestaande uit de Amerikanen en 200 inlanders, onder 't onmiddellijk bevel hunner eigene officieren, scheepte zich in te Rialejo, landde niet ver van San Juan del Sur en toog naar Rivas, ongeveer vijf-en-twintig mijlen landwaarts in gelegen. Naauwelijks was het gevecht begonnen of de inlanders kozen het hazenpad, en walker bevond zich met zijne 56 karabiniers tegenover nagenoeg 400 man. De

{==409==} {>>pagina-aanduiding<<}
Amerikanen beproefden te vergeefs zich staande te houden, en waren genoodzaakt op San Juan terug te trekken, waar zij bij alle geluk eene kleine goelet vonden om hen naar Rialejo terug te voeren.
Vóór men onder zeil ging, oefende walker eene toepassing van de krijgstucht, die hem zeer hoog verhief in de meening van velen. Twee Amerikanen, die niet tot zijne bende behoorden, hadden eene kazerne in brand gestoken, met het doel om van de wanorde gebruik te maken tot roof en plundering, en waren op zijn schip gevlugt. Walker liet hen onmiddellijk verschijnen voor den krijgsraad, en deze veroordeelde de schuldigen tot de straf des doods. Een hunner werd doodgeschoten, terwijl hij beproefde te ontsnappen, de ander ontkwam het in de nachtelijke duisternis. Maar deze te regter tijd aangewende gestrengheid had de zedelijke uitwerking, die men beoogde.
Het was eerst in de maand Augustus daaraanvolgende, dat walker zich op nieuw in 't veld begaf, om eene landing te ondernemen bij het dorp Virgin Bay, aan het Niearagua-meer. Hoewel aangevallen door eene veel talrijker magt, onder bevel van den generaal guardiola, wierp bij dezen met een groot verlies terug op Rivas, en vestigde bedaard zijn hoofdkwartier te San Juan del Sur. Hij ontving aldaar versterking uit Californië, en vermeerderde zijne troepen door aanwervingen onder de gelukzoekers, die het land doortrokken langs den weg der Amerikaansche Transit-Company. Virgin Bay en San Juan del Sur zijn de beide uiteinden van dezen weg, die het Nicaragua-meer met den Stillen Oceaan verbindt, en bestaan voornamelijk uit logementen en Amerikaansche winkels, die menigte hulpmiddelen aan de Flibustiërs opleverden.
In 't midden van October marcheerde walkker, nu wettig aangesteld tot opperbevelbebber van het demokratische leger, bestaande uit 250 inlanders en 200 zijner landgenooten, naar Virgin Bay, waar hij zijne kleine armée op eene stoomboot der Transit-Company inscheepte. Na een togt van weinige uren zette hij voet aan land, twee mijlen van Grenada, en maakte zich onverwachts, zonder een schot te doen, meester van dit bolwerk der legitimisten, 't welk de generaal corral onvoorzigtig had bloot gegeven, door schier alle zijne magt te Rivas te vereenigen, welke plaats hij onderstelde dat het eerst

{==410==} {>>pagina-aanduiding<<}
zou worden aangevallen. Walker haastte zich om als gijzelaars alle leden van het bestuur en twintig der notabelste ingezetenen te arresteren. Daarop publiceerde hij eene dagorder om de gemoederen gerust te stellen, de verbitterde bevolking te verzekeren, dat er geene wraak door de overwinnende partij genomen zou worden, en bescherming te beloven aan de personen en eigendommen.
De cholera begon kwaadaardig in Nicaragua te woeden, en vertiende wat de oorlog spaarde. Castillon, de demokratische president, bezweek te Leon voor de aanvallen van dezen verschrikkelijken geesel. Walker bevond zich nu, als opperbevelhebber des legers, feitelijk aan het hoofd der partij. Men bood hem het presidentschap aan, dat hij weigerde, het voor als nog verkiezende, den min bezwaarlijken en meer beteekenenden post van generalissimus te behouden.
Corral, het hoofd der legitimisten, stond nog altijd met strijdkrachten te Rivas. Door valsche berigten misleid, beschouwde hij zijne zaak als wanhopig, en bovenal vreezende voor het leven zijner landgenooten, die walker in gijzeling hield, en dag aan dag dreigde te zullen laten fusilleren, leende hij het oor aan de vredesvoorslagen, hem gedaan door den Heer wheeler, den gezant der Vereenigde Staten in Nicaragua. Deze zwakheid van corral redde de gevangenen, uitgezonderd den Heer mayorga, een gewezen minister, die meêdoogenloos gefusilleerd werd, maar leverde tevens het geheele land over aan de willekeur der indringers. Terstond werd een tractaat gesloten, waarbij men overeen kwam, dat de beide gouvernementen, die elkander sedert de laatste revolutie bestreden hadden, zouden ophouden te bestaan. Don patricio rivas, een invloedrijk persoon, die de algemeene achting genoot, werd voor een tijdvak van 14 maanden tot President benoemd, en walker behield zijn post als opperbevelhebber des legers. Deze beide hooge overheden, gesterkt door vier Ministers, moesten het nieuwe bestuur uitmaken.
Het tractaat werd plegtig in de kathedraal-kerk geratificeerd door de beide generaals. Men zong een Te Deum, en de legitimistische troepen vereenigden zich met de demokraten, om voortaan slechts ééne armée te zijn onder het opperbevel van den aanvoerder der Flibustiërs. Corral aanvaardde het ministerie van oorlog; een Amerikaan, de kolonel

{==411==} {>>pagina-aanduiding<<}
french, werd Minister van financiën; in 't kort, de regering werd zamengesteld uit mannen, behoorende gedeeltelijk tot de twee verzoende partijen en gedeeltelijk tot de vreemde inkomelingen. Mogten het vertrouwen en de hoop nog al niet teruggekeerd zijn, toch heerschte er orde onder den invloed der vrees, en alles scheen snel voort te gaan naar de ontknooping, die de indringers verwachtten. Walker had zich meester gemaakt van het Dictatorschap, en regeerde, door het juk van een somber despotisme op de schouders der inlandsche bevolking te leggen.
Weinige dagen waren er voorbijgegaan, toen hij brieven van corral aan verscheidene legitimistische hoofden onderschepte, die de zekerste bewijzen leverden, dat de ongelukkige met hen zamenspande, om het bewind, dat hij zoo juist erkend had, en waarvan hij een deel uitmaakte, omver te werpen. Hij werd onmiddellijk voor een krijgsraad gesteld en veroordeeld, om wegens de misdaad van hoog verraad den volgenden dag gefusilleerd te worden. Het vonnis werd uitgevoerd op de markt te Grenada, voor de Kathedraal-kerk en in tegenwoordigheid van het geheele leger. Corral viel met den moed van een soldaat. Hij was zeer hoog gezien bij zijne partij, en had zich gedurende den revolutie-krijg door zijne militaire talenten onderscheiden. Met hem verdween de laatste man, die geschikt was om zijn land te beschermen tegen het juk der vreemde indringers.
Het nieuw bewind werd formeel erkend door den Heer wheeler, den eenigen vreemden gezant, die in den Staat resideerde. Honduras, de aangrenzende republiek, was gunstig gestemd voor de demokratische partij, en erkende de door walker beschermde magt. Guatemala, de grootste en belangrijkste der vijf Midden-Amerikaansche Staten, en de vijandigste tegen den Amerikaanschen invloed, Guatemala verwaardigde zich niet om te antwoorden op de notificatiën, en begon zich in staat van verdediging te stellen. Costa Rica, dat Nicaragua ten Zuiden begrenst, en eene der bloeijendste provineiën is van het gewezen Spaansch Amerika, ontzette zich over de voortgangen van walker, en nam zijne maatregelen om den inval der Flibustiërs te bestrijden, indien zij beproefden verder te gaan of hulp te verleenen aan den nood

{==412==} {>>pagina-aanduiding<<}
zijner oude bondgenooten (*). Men kent het gevolg dezer toebereidselen, maar, dank zij het officiële blad der indringers, de openbare meening heeft zich geweldig bedrogen ten opzigte van de edele houding der Costaricanen.
Eene der eerste zorgen van walker was een journaal op te rigten om zijne regeringsdaden bekend te maken, zijne landgenooten te vleijen, en uit hen vrijwilligers aan te lokken, die in zijn geluk wenschten te deelen. Bijzonder verlangde hij landverhuizers, die als kolonisten de hulpbronnen en de rijkdommen des lands konden exploiteren. Dit alles is echter maar voor de leus, en dient om de wereld te misleiden. Het journaal verschijnt eenmaal in de week te Grenada, is getiteld: El Nicaragueuse (‘De Nicaraguaan’), en is geredigeerd in het Engelsch en Spaansch. Vele artikels zijn door walker zelf geschreven, de rest door zijne handlangers. Aldus worden de Vereenigde Staten evenmin als Europa iets gewaar, dan wat hij ons verkiest mede te deelen omtrent den toestand van dit ongelukkige land.
Kort daarna nam walker een besluit, waarbij hij 250 acres land (omstreeks 100 bunders) afstond aan elken landverhuizer, die zich zou willen vestigen op de aangewezen plaatsen en de vergunde landerijen ontginnen. Deze berigten, die de dagbladen der Vereenigde Staten gretig opnamen, hebben een groot aantal Amerikanen verleid. Kolonisten en waaghalzen hebben zich ingescheept naar Nicaragua, in spijt der proclamatiën van den President pierce, die gehoorzaamheid aan de

{==413==} {>>pagina-aanduiding<<}
neutraliteits-wetten gelastten, terwijl het Washingtonsche Kabinet onder de hand deze beweging aanmoedigde, om een tegenwigt te hebben tegen de aanmatigingen van Engeland. Wel weigerde het Amerikaansche Gouvernement den Kolonel french, als gevolmagtigd Minister van den Staat Nicaragua, te ontvangen; maar aan den anderen kant had toch de Heer wheeler officiëel het bewind van walker erkend. Deze diplomatieke streken, bijzonder als zij door Amerikanen worden uitgevoerd, kunnen niemand misleiden.
Het souvereine volk der Vereenigde Staten en de regering der Unie zijn twee zeer onderscheidene ligchamen, die door zeer verschillende beweeggronden worden gedreven. De regering is verpligt een schijn van goede trouw te handhaven jegens de bevriende mogendheden, maar zoekt te zelfder tijd met hartstogt de volksgunst te winnen, zoodat zij inderdaad geene afdoende maatregelen neemt om eene volksbeweging tegen te houden, hoe onwettig zij zijn moge, wanneer maar de massa des volks haar begunstigt. De wijze, waarop de Staat van Nicaragua er toe gebragt is, om het juk der vreemden te dragen, en in bezit genomen en geregeerd te worden door eene bende Amerikanen, levert een bewijs voor de waarheid dezer verzekering.
Sedert de verheffing van walker zijn de feiten genoegzaam bekend, zoodat wij niet noodig hebben ze te herinneren, alhoewel wij er eenig licht op zouden kunnen werpen. Wij wenschen dit reeds lang geworden Artikel te besluiten met het portret van den man. Hier wordt onze taak echter bezwaarlijk, want wij hebben geene in bijzonderheden gaande beschrijvingen van zijn persoon, dan wat zijne bewonderaars publiek gemaakt hebben. Zijne tegenstanders hebben zich meer opgehouden met zijne beginselen, dan met zijn uiterlijk. Wij willen er evenwel ons gemakkelijk af maken, door getrouw weêr te geven eene beschrijving, welke iemand zijner aanhangers, welligt hij-zelf, geleverd heeft, aan den verlichten lezer de zorg overlatende om van deze gloeijende lofrede af te snijden wat hij verkiest.
‘Het uiterlijk van den generaal walker beantwoordt geenszins aan de voorstelling, die men zich welligt zou maken van een zoo stouten en zoo gelukkigen aanvoerder. Hij is een eenvoudig, stil mensch, met een zachten blik en Angel-
{==414==} {>>pagina-aanduiding<<}
Saksische gelaatstrekken, in één woord: een opmerkelijke type van dat blaauw-oogig ras, 't welk bestemd is om de wereld te beheerschen. Hij is omstreeks vijf voet en vier duim (Eng. maat) lang en vertoont een weinig den aanleg tot zwaarlijvigheid. Zijn mond, overigens het deel des gelaats, hetwelk zoo veel uitdrukt, teekent niets karakteristieks. Hij glimlacht zelden en lacht nooit. Zijne lippen zijn groot, dik en schier grof; zijne wangen bleek en ingevallen. Zijn neus behoort volstrekt niet tot die, welke de gelaatkundigen ons beschrijven als eigen te zijn aan de menschen van genie. Napoleon zeide, dat een lange neus en uitgezette neusvleugels het kenmerk waren van een karakter, dat de zaken met vaardigheid en kracht weet te leiden; maar deze regel gaat niet altijd door. Walker heeft een breed en gewelfd voorhoofd. Hij laat zijne niet zeer digte blonde hairen doorgaans kort afsnijden en draagt weinig baard. Maar het karakteristieke van walker's uiterlijk is het oog, waarvan men moeijelijk een naauwkeurig denkbeeld door de pen of het penseel geven kan, en welks wezenlijke uitdrukking niet kan worden afgebeeld door de daguerréotype. Het is van een sterk en schitterend blaauw-grijs; het is wijd geopend en schrander; maar de kalme en onbewogen wijze, waarmede hij het rigt op de personen, met welke hij in gesprek is, overtuigt hen schier, dat hij hunne geheimste gedachten kent en leest.
Deze grijs-oogige man is eerst koel en weinig voorkomend in den omgang; zijn gelaat is dat van een ernstig en denkend mensch; maar bij de eerste woorden hoort men reeds, dat hij veel weet en wèl opgevoed is. Onder het gesprek maakt hij eene ligte buiging met het hoofd naar den persoon, die tot hem spreekt, en bewaart een peinzend stilzwijgen. Vaak geeft een naauwelijks hoorbaar “yes!” (ja!), uitgesproken zonder de minste verandering des gelaats, alleen te kennen, dat hij eene volstrekte heerschappij verworven heeft over zijne driften. Zijn bewegelijk en avontuurlijk karakter vindt slechts genot in beweging en handeling. Zijne vriendschap is de opregtste en de minst zelfzuchtige; zijne vijandschap is wel nooit hevig, maar zij is onverzoenlijk. Voor zijne vrienden en lotgenooten verdraagt hij alle ontberingen, en om hunne welvaart te verzekeren ontzegt hij zich alle gemakken des levens, ja, handelt wel tegen zijn eigen belang. Walker is de grootste verachter van de gemakken en de ijdelheden der weelde, en

{==415==} {>>pagina-aanduiding<<}
is zeer onverschillig voor het bezit van fortuin; zijne drijfveêren zijn eerlijk en zuiver, en zijne verlangens gaan verder dan naar schatten. Deze verzekering zou ongeloofelijk zijn voor de massa aanbidders van den dollar, maar het geheele leven van den man bewijst, dat wij ons niet vergissen. Er is geen vromer mensch, dan de generaal walker. Gelijk zoo vele groote mannen, die ten toppunt van aardschen luister zijn opgeklommen, heeft ook hij zijne geheimzinnige openbaring der toekomst en zijn vast geloof aan eene Goddelijke zending, die altijd en overal schijnt te leiden in eene opklimmende en vooruitgaande rigting. Ook hij ontvangt door deze levensbeschouwing die veerkracht en vastheid des karakters, waardoor hij te midden der hevigste stormen groote daden weet uit te voeren.’
Ik heb deze passage bijna in haar geheel vertaald, omdat men beweert, dat walker in deze beschrijving zoowel het model als de schilder is geweest.
Deze held is buitengewoon door zijne bewonderaars opgehemeld, die van alle zijden meetings te zijner gunst hebben bijeengeroepen, waar men hem noemde den ‘Bevrijder van Midden-Amerika’, en waardig keurde om eenmaal de wetten voor te schrijven in het paleis van montezuma. Naauwelijks wagen het eenige stemmen onder zijne landgenooten om iets af te dingen op zijnen roem of zijne onderneming af te keuren. Naauwelijks ook vindt men een hoog geplaatst mensch, die hem openlijk zou durven veroordeelen, en men kan den Heer clayton wegens zijne stoutheid niet genoeg prijzen, die in het volle Congres den moed had, de verovering van walker te noemen ‘den rooftogt van een Boekanier’. Van alle getuigenissen, die openbaar gemaakt zijn in antwoord op de aanvallen tegen den Flibustiër, is voorzeker een der bijzonderste het certificaat van goed zedelijk gedrag en eervol karakter, afgegeven door zijne stadgenooten, en gedrukt in den Nashville Banner van den 30sten Mei 1856.
Het verdient onze aandacht, dat zelfs de warmste vrienden van walker niet ééne schitterende daad, niet één trek van persoonlijke dapperheid vermelden bij den beroemden Flibustiër, die in zijne beide veldtogten [nu reeds vier of vijf] gelegenheid te over zou hebben moeten vinden om geheel zijn

{==416==} {>>pagina-aanduiding<<}
karakter in alle kracht te openbaren. Hij is ondernemend, hij heeft zekeren moed; maar even als de meesten zijner landgenooten heeft hij niet het minste ridderlijk gevoel. En vooral ontbreekt hem die ruimte van geest en hart, welke den Staatsman kenmerkt. Zijn gedrag na zijne komst tot de hoogste magt is niet van dien aard, dat het groot vertrouwen inboezemt op zijne talenten of zijne belangeloosheid. Ondertusschen werd er in de Vereenigde Staten nagenoeg geene enkele stem ten zijnen nadeele gehoord, tot op het oogenblik, dat hij de Transit-Company belemmerde. Langen tijd had de nationale geest de billijkheid overmand; maar sedert walker de hand geslagen heeft aan het heiligdom der Amerikaansche belangen, openbaart de haat der benadeelden menigte feiten en bijzonderheden, die hem niet tot eer strekken. Dagelijks komt de waarheid meer aan 't licht:

De mom valt af; de mensch blijft over; 
En zijne heldenglorie taant, 

om ons het beeld te laten van een gierigen, heerschzuchtigen Flibustiër, den uitvoerder van een wensch zijns volks, die noch door de zedelijkheid, noch door het regt der volken kan verdedigd worden.
De positie, door de Amerikanen in Nicaragua gekozen, deed vroeg of laat de opneming voorspellen van dit land in den schoot der Vereenigde Staten. Maar dank hebbe de kloekhartigheid der Costaricanen, dank de oplossing van het Anglo-Amerikaansche verschil, het gelaat der dingen is veranderd, en deze verwachtingen zijn in rook verdwenen. Op denzelfden tijd, dat het nationaal gevoel van den ouden Bondsstaat ontwaakte, en het Spaansche bloed zich vereenigde om de indringers te verjagen, worden de tractaten vernieuwd en de onafhankelijkheid der Staten van Midden-Amerika plegtig verzekerd. Op dit oogenblik heeft de regering der Unie geen belang meer, om walker te ondersteunen; de ondernemingsgeest van den Yankee zal niet in verzoeking komen om hem te helpen, wanneer hij niet zien kan er iets bij te zullen winnen, en alles schijnt eene betere toekomst voor die prachtige landstreek te beloven, welke eerlang op drie verschillende plaatsen zal worden doorsneden van drie groote wegen des wereldhandels, die alleen in staat zullen zijn om ze ten

{==417==} {>>pagina-aanduiding<<}
leven te wekken, en ze op te roepen tot de algemeene beweging der menschelijke beschaving (*).
E.P.A. (Illustration).




Een vrome. (†)

Schets van Oom Adam (Dr. C.A. Wetterbergh).

Uit het Zweedsch, door C. Eykman.

I.

Tante Nikolina.

Als men van de straat de ongeveer vierkante vensters van het door freule stefanskőld bewoonde huis beschouwde, en met de hooge, prachtige ramen in den gevel van haar eigen, maar niet bewoond huis in die wijk vergeleek, dan dacht men onwillekeurig aan de moeder der rothschild's, die steeds in een bekrompen, nietig huisje blijft wonen, omdat zij gelooft, dat het geluk van de familie wijken zou als zij verhuizen ging. Freule stefanskőld stond namelijk als zeer rijk bekend; zij bezat niet alleen eene geheele wijk in de stad, maar bovendien nog eenige landgoederen, een mijnwerk, en uitgezette kapitalen. Trad men in de woning der freule, die zij voor zich zelve gehouden had, en die waarlijk als een uitschot van

{==418==} {>>pagina-aanduiding<<}
hare bezittingen te beschouwen was, - want als er mogelijkheid op geweest was, had zij wel nergens willen wonen - dan vond men dat het inwendige het tegenovergestelde van het donkere uiterlijk had. Eene zaal met een blaauw, verschoten behangsel, waarop nog slechts de vlekken aanwezig waren van de schilderijen, die vroeger de wanden versierden. Dit vertrek had blaauwe meubelen uit den tijd, dat alles van parelmoer gemaakt werd, stoelen met onverdragelijk bultige, harde kussens, een paar klaptafels, eene klok in een hoek, eenige oude familie-portretten, en bij de kagchel een monster-dier met houten heft tot pook. Verder eene voorkamer, bijna op dezelfde wijze gestoffeerd, maar een weinig donkerder, terwijl een groot gedeelte van de kamer ingenomen werd door een paar groote houten bakken, waarvan de een een citroenboom bevatte, en de andere een, dien de freule napoleon's kersenboom noemde, en wiens kersen, die in dunne schalen zitten, geregeld door de freule met eene naald uitgepikt en opgegeten werden.
In het achterste gedeelte van het huis was de slaapkamer met haar ledekant, een boekenhanger, die hare bibliotheek bevatte, eene groote notenboomen linnenkast, een lessenaar met een uitstekend onderlijf en scheve beenen, een spiegel met vergulde randen, in welks bovenste gedeelte twee duiven op een donderwolk zaten te trekkebekken. Hier zat freule nikolina (nikolaas was een geslachtsnaam) stefanskőld in een met verschoten overtrek bekleeden leuningstoel het geheele jaar door, zonder iets meer van de wereld te hooren, dan hare getrouwe dienstmaagd carin te vertellen had, of zij zelve vernemen konde als er rijtuigen op de straat voorbij reden.
Men kan zich moeijelijk een zoo eentoonig leven voorstellen - en toch had freule nikolina het op lange na niet vervelend; want zij vond er een genoegen in, zich zelve genoeg te zijn, die wereld te beoordeelen, en in gezelschap met hare carin zich te verheugen in den algemeenen eerbied, welke, volgens het zeggen der laatste, haar persoon omgaf. Het is duidelijk dat het haar, die rijk was, niet aan bloedverwanten ontbrak. Zij had eene verbazende menigte neven en nichten, en de nakomelingen van deze in verschillende takken, en allen koesterden eene onverdeelde achting en liefde voor de oude frcule, die in hare jeugd een sieraad geweest was aan het

{==419==} {>>pagina-aanduiding<<}
hof van gustaaf III; maar in den ouderdom, toen zij haar uiterlijk niet meer in haar voordeel had, verliet zij, bedrogen en misnoegd, den maalstroom der vermaken, en nu had zij zich gedurende verscheidene tientallen jaren allengs aan de eenzaamheid, het verzamelen van geld en het veroordeelen van menschen gewend. Zij stelde een verlaten tempel voor, welks godheid door nieuwe verdrongen werd - groot nog in hare vergetelheid, maar nu een demonisch symbool uitmakende.
Als men de lange, stijve oude met hare ouderwetsche coiffure en zwart zijden kleed zag, zou men gedacht hebben eene geestverschijning uit eene andere wereld te zien, indien niet een paar kleine leverbruine glinsterende oogjes, die uit het magere aangezigt naar voren schoten, het aanschouwelijk gemaakt hadden, dat er nog hartstogt aanwezig was in het bijna verdroogde hart. Deze hartstogt was, in één woord, de begeerte niet zoodanig te zijn als andere menschen. Zij had zich altijd boven anderen willen onderscheiden, en was daarin, den eenen tijd door schoonheid en beminnelijkheid, den anderen door vlugheid van geest en bijtende satiren - en ten allen tijde door een schitterend toilet geslaagd. Toen dit niet meer paste, opende zij zich zelve eene nieuwe baan en werd een vrouwelijke kluizenaar, nam deel aan alle werken van barmhartigheid, zonder dat de wereld iets daarvan vernam, uitgenomen den naam der weldoenster - zij leefde opgesloten, ongezien, magtig, even als Doctor francia in Paraguay.
Slechts één dag in het jaar zag zij menschen; dat was den 1sten Januarij. Dan waren hare beide zijkamers opgepropt met bloedverwanten, die, van nabij of van verre gekomen, zich met klokslag van tienen, aanmeldden om hunnen eerbied te komen betuigen, en te vinden dat ‘tante’ (of zoo als zij genoemd werd) nikolina nog even krasch en frisch was als verleden jaar.
Dit was eene ceremonie, waaraan de geheele familie een groot gewigt hechtte; want tante nikolina hechtte er zelve veel gewigt aan, en liet niet na, hem of haar getrouw in gedachten te houden, die niet op den bestemden tijd en in passende kleederen gekomen was.
Ons kleine verhaal begint dus den 1sten Januarij - en waarlijk welken tijd zoude men geschikter kunnen kiezen dan dezen? De eerste dag des jaars is een bijzondere dag; men begint een

{==420==} {>>pagina-aanduiding<<}
nieuw cijfer te schrijven, men opent een nieuwen almanak; eveneens begint men op nieuw hetzelfde leven, dat men dertig, veertig, vijftig jaren lang telkens weggegoocheld heeft - met één woord, het is de eerste herhaling, die op nieuw gespeeld wordt.
De geheele familie was verzameld. De eerste in de rij was majoor stefanskőld, een reeds grijze neef, met drie veelbelovende zonen: een onder-officier, een cadet en een jongeling die op kostschool lag. Dewijl hij weduwnaar was, was zijne vrouw verontschuldigd. Daarop volgde een koopman, de heer pjettner, in het kerspel Pjetterye geboren, benevens zijne vrouw nikolina pålsson, eene nicht van de freule, met hunne kinderen: een boekhouder, twee jongejufvrouwen en eene aangenomen dochter, die weder eene dochter was van nikolina's eenigen neef, welke echter naar Amerika verhuisd was. De rij werd gevuld door verschillende andere bloedverwanten, onder welke niemand van meer beteekenis was dan de luitenant simon stefanskőld, een jong mensch, die met zijn lorgnet voor de oogen tamelijk onbeschaamd de jonge dames pjettner beschouwde, van welke de jongste eene schoone tint en een zeer fraaijen hals had, zoo als alle kenners zeiden.
De verzamelden hadden tamelijk lang gewacht eer de deur open ging en de freule, met een glimlach op de lippen, binnentrad.
De geheele massa boog, en naar rang en ancienniteit trad de een na den ander uit den kring om de dorre hand der freule te kussen en continuatie van geluk te wenschen. Alles ging zoo als het behoorde, tot dat luitenant simon naderde. Hij glimlachte schalksch, en zeide half vertrouwelijk:
‘Beste tante! ik ben met mijne gedachten reeds drie-honderd-vijf-en-zestig maal hier geweest, nu kom ik in persoon de zes-en-zestigste maal om u te zeggen, tante! neen, lieve tante! onze familie heeft reeds zoo veel gezegd, laat mij maar liever denken, veel denken aan tante nikolina!’
‘Gij zijt altijd dezelfde,’ zeide de freule glimlagchend, en klopte hem op den schouder. ‘De Hemel beware u, simon! gij zijt de eenige vrolijke jongen in de geheele familie.’
‘Ja, lieve tante! ik ben tante's vrolijke jongen; zwaartillende zijn er toch al genoeg, tanteke!’
‘En uw broeder?’ vroeg tante meesmuilende.
‘Broêr jakob? Och, die zit t'huis in Gods Woord te lezen en te rusten - hij is geen vrolijke jongen, tante!’

{==421==} {>>pagina-aanduiding<<}

‘Maar hij moet zeer godsdienstig zijn,’ merkte tante aan met eene bijna onmerkbare trilling in hare bovenlip.
‘Ja, tante-lief! hij vreest God meer dan de menschen, en dat is mooi ook.’
‘Ik heb nooit het genoegen hem hier te zien - groet hem van mij!’
‘Neen, dat kan ik niet, tanteke-lief!’
‘Waarom niet?’
‘Neen, tante! bid liever een van 's Heeren heilige engelen om hem uwe groete over te brengen; hij ontvangt geen ander bezoek dan van engelen en - beeren.’
‘Arme jakob! het is jammer van hem. Ik waarschuwde hem ook voor zijn huwelijk; maar hij wilde nooit naar verstandigen raad luisteren, en daarenboven was het meisje regt schoon, en hij - maar, enfin - carin! schenk eens in!’
Terwijl de andere bloedverwanten met een eerbiedig stilzwijgen de slappe koffij dronken, en hunne tanden oefenden op de harde beschuiten, ging de ‘vrolijke jongen’ voort met tante te schertsen. Het was allen een raadsel, hoe hij dat durfde wagen; maar hij waagde - en het gelukte.
Wij zullen het raadsel oplossen. Freule nikolina wist zeer goed, dat het om de erfenis, om een plaatsje in het testament was, dat de familie den 1sten Januarij kwam. Zij zag op aller aangezigten niets anders dan eene streelende hoop op een tijd, die komen zoude, als wanneer de inventaris zoude opgemaakt en ‘de buit’ zoude kunnen verdeeld worden. Men kon het allen aanzien dat zij erfgenamen waren, allen, behalve den luitenant, die een loshoofd, een ligtzinnig mensch was, die nooit aan zijne eigene zaken zoo min als aan die van anderen dacht, maar die uit zuiver kinderlijke genegenheid kwam om vertrouwelijk met tante te praten, en, ofschoon niet met woorden, echter duidelijk genoeg deed verstaan, dat tante's blik nog stralend was.
‘Beste tante!’ sprak hij, ‘ik zou u wel eens willen gezien hebben aan het hof van gustaan III, welks sieraad gij waart - ja, ja, ik weet, hoe gij u toen voordeedt; ik zie het - nog, lieve tante! is er iets schalks....’
‘Simon! simon!’ zeide zijne tante, met den vinger waarschuwende, ofschoon hare kleine glinsterende oogen zich tot een verborgen glimlach leenden. ‘Pas op, simon! laat tante niet boos worden!’

{==422==} {>>pagina-aanduiding<<}

‘Boos? Neen, tanteke! dat kunt gij niet, daartoe zijn uwe oogen....’
‘Praat toch niet van oogen! Denkt gij dat ik sottises wil aanhooren?’
‘Nu, als er niets te zeggen is, mag ik wel sottises bedenken, bij voorbeeld - bij voorbeeld, dat onze jonge dames in dezen tijd er excellent uitzien: doorschijnende huid, roode wangen, zekere rondte - met één woord, zij doen zich goed genoeg voor, maar oogen hebben zij niet; en vindt men er al een paar, dan zitten zij aan weêrszijden van den neus als een paar steenen in de armbanden, niets zeggende en alleen strekkende, om de beide helften van het gelaat volgens de middellijn te vereenigen - met één woord, zij hebben geene oogen als eene vrouw behoort te hebben: vurige, sprekende, stralende oogen. Ach, lieve tante! gij zult wel weten hoe er een paar oogen behooren uit te zien!’
‘Uwe schildering is niet vleijend voor de schoonheden van den tegenwoordigen tijd.’
‘Wij hebben er geene, tante-lief! - met één woord, of tante goed of kwaad wordt....’
Op deze wijze behandelde hij zijne lieve tante, en, zonderling genoeg, duldde de bijna zeventig-jarige kluizenares haren geliefden neef niet alleen, maar trok hem zelfs nu en dan boven al de anderen voor, omdat hij een onbaatzuchtige loshoofd was, zoo als zij zelve meende; de waarheid echter was, dat ook nu nog een of ander vleijend woord haar niet onverschillig was, vooral als dit betrekking had op de oogen, die in vroegere dagen het voorwerp van veler bewondering waren, en op wier zachten glans kellgrén een vers maakte, waarin de freule, volgens de beleefde gewoonten der Fransche poëten, chloé genaamd werd.
Tot deze gunstige meening droeg ook carin bij, die nooit uitgepraat was over de hartelijke genegenheid van den luitenant jegens zijne tante.
‘Hij is een étourdi, maar opregt, braaf, door en door goed’ - dit was het oordeel der tante; ‘maar zijn broeder, de kapitein, is een gesloten, schijnheilig mensch, die van zich zelven zegt, dat hij God boven alles bemint, daarom dat hij te koud is om eenig menschelijk wezen te beminnen.’
‘Behalve zijne vrouw,’ merkte carin aan.

{==423==} {>>pagina-aanduiding<<}

‘Ja, behalve zijne vrouw, de predikantsdochter, ja, dat spreekt van zelf; zulk een godsdienstig man kan niet anders dan zijne huisvrouw beminnen in lief en leed - haar, en niemand anders.’
Tante nikolina was eene tante van die soort, welke onvoorwaardelijk vorderde, dat de geheele wereld haar zoude beminnen - en die dan ook door iedereen werd bemind.

II.

De stervende.

Op zekeren tijd had men de gordijnen voor de ramen van freule nikolina nedergelaten.
Nooit was het huis zoo druk bezocht als toen; de familie verzuimde niet ieder uur te gaan vernemen, hoe het met de lieve zieke was.
Majoor stefanskőld en zijne zonen, de koopman pjettner en zijne kinderen - allen wipten dagelijks even haar huis in om te vragen hoe het was, en kregen van carin het droevig berigt, dat de krachten der freule afnamen:maar dat de doctor hoopte, dat alles nog wel zoude te regt komen - een aanvulsel, dat carin op eigen gezag maakte, omdat zij de lieve erfgenamen niet verdragen konde.
Ook de luitenant simon was er in den beginne geweest, en had aan carin heel vertrouwelijk gevraagd:
‘Nu, hoe is het met tante?’
‘Lieve Hemel! slecht, mijn lieve, goede mijnheer! Nu hoop ik maar, dat u ook uws broeders erfdeel zal bekomen - dan is de oude carin zeker, dat ze op haren ouden dag bezorgd zal zijn.’
‘Ja, carin zal mogen boter eten, boter drinken, boter inleggen, net zoo als ze wil,’ zeide de luitenant lagchend.
‘Och, luitenant! hoe kunt ge nog zoo schertsen, daar de freule zoo ziek is.’
‘Nu, ja, zij kan toch niet eeuwig blijven leven. Kan ik binnengaan?’
‘Neen, volstrekt niet! ik heb gezegd, toen ik u niet zag komen, en de freule naar u begon te vragen, dat u van enkele narigheid ziek was.’
‘Zoo, ben ik ziek van narigheid?’

{==424==} {>>pagina-aanduiding<<}

‘Ja, mijn lieve luitenant! dat zeide ik, want ik ken de freule; met reden ergert zij zich over de andere familie, die af en aan komt - zij zijn frisch en gezond, zegt zij, nu kunnen zij over mij, zwak wezen, zegevieren.’
‘Zoo.... nu, ik ben ziek.... niet waar?’
‘Ja, mijn lieve luitenant! Gij moet nu maar eenige dagen wegblijven, opdat wij niet te schande gemaakt worden.’ (Er werd gescheld.) ‘Vaarwel, luitenant! denk aan de oude carin en hare trouwe dienst.’
Met deze woorden verdween zij, en de luitenant ging naar huis om ziek te zijn van verdriet over den jammerlijken gezondheidstoestand zijner rijke tante.
‘Was er weêr iemand van mijne belangstellende familie?’ vroeg de freule, welker matte, glazige oogen bij deze gedachte, gelijk een van een vuurkool afgesprongen vonk schitterden.
‘Ja en neen, lieve freule! het was eene boodschap van mijnheer simon.’
‘Arme simon!’
‘Hij is zoo zwak, dat hij niet kan uitgaan; maar ik zond hem nu het vertroostend berigt, dat de doctor hoop gegeven heeft, als de freule maar gom-gelei eten kan.’
‘Arme jongen! dat hij het zich zoo sterk aantrekt! Dat kon ik met zijne ligtzinnigheid haast niet vermoeden.’
‘Ach ja, goede freule! juist dezulken trekken het zich het sterkst aan; de anderen rekenen en berekenen maar; bij hem spreekt het hart.’
‘Ja, ik weet het, ik ken hem, ik ken, Gode zij dank! ook mijne andere familie, en wat regt is zullen zij ontvangen - maar niets meer. Het meeste dat ik heb, is mij door testamenten toegekomen, en dat kan ik geven aan wien ik wil.’
‘Ja, dat is ook meer dan goed!’
‘Is de kapitein ook komen vragen?’
‘Neen.’
‘Zoo, ja, hij bekommert zich niet veel om zijne tante.’
‘Hij wil misschien voor onbaatzuchtig doorgaan; hij is sluw, even als alle vromen.’
‘Laat hem weten, dat ik hem spreken wil; want.... maar dat doet er ook niet toe, ik wil hem spreken.’
Een uur later was de kapitein bij haar. Als men dezen man voor het eerst zag, meende men een trek van onwrik-
{==425==} {>>pagina-aanduiding<<}
bare standvastigheid op het trotsche voorhoofd, een zwaarmoedig gepeins in zijne blikken te lezen. Gewone menschen hielden zich daarom gaarne op een afstand van hem. Voor allen bezat hij eene meerderheid, die zij vreesden; en er wordt geen natuurlijker en meer ingekankerden haat gevonden dan die welke weinig beteekenende karakters gevoelen tegenover een geest, van wiens meerderheid zij overtuigd zijn. Zoo iemand vertoont zich onder hen als een reus onder de Lilliputters, die vreezen vernietigd te worden als hij hen aanraakt, en weggeblazen als hij zijnen adem over hen laat gaan. Ook is er voor zulk een geest niets moeijelijker dan te zijn ‘als anderen’, en velen, die er naar trachten het te zijn, worden gewoonlijk erger dan anderen. Voor zulk een bestaat ook niet dat halfslachtige hetwelk eene gelukkige eigenschap van het gros der menschen is. Men moet gematigd zijn, dat wil zeggen iemand die voor een ferm man moet doorgaan; men moet gematigd vast van karakter, gematigd godsdienstig zijn - met één woord, men moet zijn zoo als anderen zijn. Wanneer nu iemand, die dit Laodicesche niet bezit, het in het hoofd krijgt, dit te willen zijn, dan springt het over de haarfijne grenslijn en wordt overdrevenheid.
Zoo zien wij verheven zielen, doordrongen van het gevoel, dat het volk in het algemeen gematigd godsdienstig, dat wil zeggen, ongeveer gelijk nul is - overspringen, en godverzakers, of in tegenstelling daarvan, ‘lezers’ worden. God te verzaken, geene verzoening te behoeven, aan een onsterfelijk leven te twijfelen, daartegen zal de gematigde zich wel wachten op te komen, foei ook! maar uitgenomen zekere feestelijke gelegenheden, behoeft hij niet altijd daaraan te denken. Hij, die op de gewone dagen der week aan zijne geestelijke natuur, aan God, aan de behoefte van licht en verzoening denkt, is goed op weg om een vrome te worden. Daarvoor heeft men een afzonderlijken dag: des voormiddags denkt men aan hemelsche dingen, 's middags eet men kool met worst, en tegen den avond drentelt men wat op en neêr.
Alleen in dat geval wordt men voor gematigd gehouden en hindert men niemand.
Toen de kapitein zich voor tante nikolina vertoonde, sloeg de oude hare oogen neder. Zij konde den kapitein niet bedaard in de donkere, peinzende, sprekende oogen zien.

{==426==} {>>pagina-aanduiding<<}

‘Tante heeft mij geroepen,’ zeide hij vriendelijk, en zette zich naast het bed neder. ‘Ik heb willen wachten, tot tante zelve met mij wilde spreken.’
‘Dank, mijn waarde! Zoo, gij wachttet, tot ik....’
‘Ja.’
‘Gij hebt dus niet vergeten....’
‘Wat, tante?’
‘Hoe ik mij bij uw huwelijk gedragen heb?’
De kapitein glimlachte.
‘Lieve tante! daar heb ik niet aan gedacht.’
‘Gij zijt dus niet onverzoenlijk?’
‘Ik? Wanneer was ik dat dan, tante? Neen, bij God, die mijn hart ziet, ik ben nooit boos op u geweest; ik beklaagde u slechts, tante! en wel daarom, dat gij uw eigen ongelukkigen toestand niet inziet.’
‘Ik heb, Gode zij dank! nooit geklaagd en heb nooit reden daartoe gehad.’
‘Tante! dat is uw ongeluk, dat gij niet inziet, dat gij reden daartoe gehad hebt. Maar, tante! doorloop in uwe gedachten, uwe afgelegde levensbaan!’
‘Ja, die is rein, zonder vlek,’ viel hem de freule driftig in de rede.
‘Tante! wie zich vrij van vlekken waant, is donker, door en door; want zie, op eenen helderen spiegel wordt men vlekken gewaar, doch de tusschenruimten zijn helder; maar op een matten, donkeren bemerkt men geene vlekken.’
‘Al te beleefd!’
‘Tante! gij hebt altijd veel van beleefdheden gehouden, maar is dit het doel des levens, als eene spons op te zwellen, door eene menigte beleefdheden? Nu, ten minste, tante! kan daarover wel geene sprake zijn.’
‘Ja, ik ken uwe denkwijze.’
‘Neen,’ zeide de kapitein bedroefd, ‘die kent gij niet, die vat gij niet. Ach, tante! gij weet niet, hoe vurig ik uw welzijn wensch.’
‘Dank, waarde jakob! hartelijk dank, gij zijt wel goed!’ zeide de freule ironisch. ‘Gij wenscht toch dat ik spoedig moge gezond worden.’
‘Ja, naar de ziel.’
‘Zoo, alleen naar de ziel? Ah ja, ik laat nog een beetje

{==427==} {>>pagina-aanduiding<<}
na, en gij zijt spaarzaam; gij verkwist uw geld niet door ligtzinnigheid, en de kleine som....’
‘Lieve tante!’
‘De kleine som, die gij bekomen zult, zal u en de uwen goed te pas komen.’
‘Tante! daarvoor kom ik niet hier. Geef uw geld aan wien gij wilt! God helpt ons.’
‘Ja, dat is natuurlijk, gij die bekend zijt met onzen Heere God!’
Eene wolk van smartelijk misnoegen vloog over het gelaat van den kapitein.
‘Tante! zoo spreekt gij, in dit oogenblik, een van de weinigen, die gij nog de uwen rekenen moogt?’
‘Zoo; maar de gom-gelei versterkt mij ter dege,’ antwoordde de freule, terwijl zij trachtte overeind te gaan zitten.
‘Gij zijt opgevoed in ijdelheid, tante! gij hebt geleefd in ijdelheid, en ijdel, wereldsch, zonder berouw, zonder gebed, zonder hoop zelfs ligt gij nu op uw doodsbed,’ zeide de kapitein ernstig. ‘Ik klop aan uw hart en vraag: mag de vriend binnenkomen, mag hij, die u gedurende uw geheele leven gezocht heeft, die gedurende zeventig jaren met open armen voor u gestaan en tot u gezegd heeft: “kom! kom!” mag hij met u spreken, zijn licht in uwe ziel ontsteken, zijne liefde in uw hart uitstorten - kent gij hem?’
De freule had stilzwijgende en als ter neêrgedrukt deze woorden aangehoord. Er lag iets theatraals in het geheele tooneel - dat was haar oordeel. Ach! zij had in eene opera duizendmalen bij verdichte ongelukken geweend; maar nog meer dan duizendmalen de werkelijke, die in ernst op het schouwtooneel des levens gespeeld worden, voorbijgezien. Zij bezon zich echter weder spoedig. Zij had den strengen prediker diep beleedigd. De freule vond het dus duidelijk, dat hij nu van de gelegenheid wilde gebruik maken om zich te wreken, en dus als hij konde, in hare laatste ure haar tot eene verschrikking zijn - eene poging, zoo laag, dat zij besloot een einde aan het bedrijf te maken.
‘Lieve jakob! ik heb, zoo als het u geliefde mij meermalen te beduiden, zeventig jaren geleefd, of om naauwkeurig te zijn, nog twee jaren en twee maanden daarboven; ik wil wel weten hoe oud ik ben. Ik heb in den laatsten tijd op en

{==428==} {>>pagina-aanduiding<<}
voor mij zelve geleefd, en veel in Gods Woord gelezen, en begrijp de zaak zoo goed als iemand ter wereld. Ik geloof, dat de Heer zijne wegen met mijne zaligheid heeft, even als met die van anderen, en ik ben beter noch slechter dan iemand anders, dus krijg ik goed gezelschap. Ik heb mij nooit met gemeen volk opgehouden, of het hoofd laten hangen, of vrome gezelschappen gehouden met eene hoop besjes, maar als een Christenmensch geleefd. Maar genoeg,’ hernam zij, na uitgeraasd te hebben, ‘genoeg, ik zal den dominé laten roepen, dewijl ik gevoel, dat het er op aankomt; hij zal toch wel het beste begrip hebben van geestelijke zaken, en daarom adieu, lieve jakob! groet uwe vrouw en kinderen - God zegene u!’
‘God zegene ook u, tante! en verlichte u met zijne waarheid!’
Zoo scheidden tante nikolina en jakob stefanskőld.

Eene maand daarna hingen er witte doodlakens voor de ramen, en het volk zeide: ‘Zoo, is zij eindelijk eens dood.’
Op den bepaalden dag werd het testament geopend, volgens hetwelk luitenant simon stefanskőld, ‘voor zijne steeds betoonde gehechtheid’, universeel erfgenaam werd, onder voorwaarde om mejufvrouw carin landstedt, die altijd eene ‘getrouwe bediende’ geweest was, tot haren dood fatsoenlijk te onderhouden.

III.

Negentien jaren later.

In hetzelfde kerspel lagen, op eene halve mijl afstands van elkander, twee buitens; het eene groot, met een deftig gebouw met vier vleugels, grooten tuin en ruim park; het andere met een klein houten huis en kleinen tuin. Het eerste heette Niklasholm, eene ridderhofstad, dat behoorde aan majoor en ridder simon stefanskőld, en het laatste Bjőrketorp, dat bewoond werd door kapitein, niet ridder jakob stefanskőld.
De majoor was jonger dan de kapitein; maar desniettegenstaande had hij eene verdienste, die de andere miste, want hij was, krachtens testament van freule nikolina, rijk, en de andere, bij gebreke daarvan, arm.
Maar dit was toch niet het voornaamste verschil.
Op Niklasholm was onophoudelijk eene groote menigte

{==429==} {>>pagina-aanduiding<<}
menschen verzameld. Vrienden uit Stockholm, uit Malmő, uit Gotheborg, uit alle deelen des rijks kwamen op Niklasholm zamen. Bijna geen dag ging zonder feesten, het eene al schitterender dan het andere, voorbij, en geen avond verging of de majoor had zijn speelpartijtje, en dronk zijn glas met zijne vrienden. Was er gebrek aan een vierden man, dan werd de proost uitgenoodigd - en deze bleef nooit in gebreke, aangezien de adjunct predikte, en de herderlijke bediening voor honderd rijksdaalders banco per jaar waarnam.
Op Bjőrketorp ging het geheel anders. De kapitein had meer dan eenmaal van den proost platterman de aanmerking gehoord, dat hij een wet-schender en dus in zekeren zin een misdadiger was; want hij had meermalen, tot stichting van zich zelven en anderen, uit den Bijbel of eenig ander boek, dat over de geestelijke behoeften handelde, voorgelezen. Zoo als wij weten, is dit eene grove schennis der algemeene wet, die noodzakelijk geoordeeld werd, om de godsdienstigheid reeds in den oorsprong te stuiten, terwijl zij geene strafbepalingen beval om zwelgerij en dronkenschap te verhinderen vóór dat ze van zelven in de onpeilbare diepte des verderfs uitloopen.
‘Arme jakob!’ zeide de majoor dikwijls, als hij aan de speeltafel zat. ‘Zeg eens, daar werd immers eene tien genomen? - arme jakob! hij is van zijne jeugd af altijd zoo schrikkelijk vroom geweest.’
‘En hardnekkig,’ voegde de proost er bij. ‘Ik beklaag u, majoor! maar de kapitein is inderdaad zoo eigenzinnig, dat de wet wel tusschen beide moet komen. Het is zoo verre gekomen, dat bijna niemand meer in Gods huis zoude komen, als het niet ware om de afkondigingen te hooren - had dit niet plaats, dan zoude het huis Gods ledig staan.’
‘Ja, het is bedroevend - gezondheid, heeren! punch van hier op de plaats gegroeide ananassen. - Ja, ik heb jakor gewaarschuwd, maar niets kan helpen - en’ (lagchende) ‘zoude een man Gods wel raad aannemen van een dienaar des konings?’
‘Ha, ha, ha! - ja, hij neemt niet eens raad aan van mij, die een dienaar des Heeren ben - ha, ha, ha! - mij, die tractement en woning krijg, om hen, die willen, zalig te maken - maar niemand wil - niemand hoort mijne preken.’

{==430==} {>>pagina-aanduiding<<}

‘Ja, het is een verdrietig ding met mijn broêr - nu en dan zelfs met mijne nikolina....’
‘De freule? zij is toch niet in hunne klaauwen gevallen?’ vroeg de proost.
‘Nu, ik hoop het beste - zij zal wel verstandig zijn. Verleden jaar, toen mijne echtgenoot stierf, kwam het mij hier ledig en vervelend voor - mijne vrouw zaliger was haar gezelschap meer dan waard; zij kon allen vervrolijken - met één woord, ik verveelde mij doodelijk en besloot voor eenigen tijd te gaan reizen. Nikolina had pas hare belijdenis gedaan, en bovendien meisjes meê op reis!... men wil toch eenige vrijheid hebben - met één woord, ik liet haar naar mijn broeder gaan. Gij weet, de tijd heelt alle wonden, en ik kwam weêr t'huis - en wat gebeurde? Ik moet zeggen, nikolina was schooner dan ooit; want het meisje gelijkt hare moeder op een haar.’
‘Ja, zij is waarlijk schoon,’ voegde de proost er bij, terwijl hij zijne vette handjes dwars over de maag legde.
‘Maar zoudt gij het gelooven?’ vervolgde de majoor, ‘mijne dochter had een verbazend ernstigen, peinzenden blik gekregen en begon nu en dan te moraliseren, en zeide: ‘Kan papa zijn geld niet beter besteden, dan die ondankbare tafelschuimers vet te mesten?’
‘Hm, zeide zij dat? ei, zoo, ja, men hoort wel op welke school zij gegaan heeft.’
‘Wel zeker; maar sinds dien tijd is zij er niet meer geweest, en spoedig, hoop ik, zullen die grillen wel wegblijven. - Maar hoe stond het spel, mijne heeren?’

IV.

Het meisje.

‘En uw besluit is onherroepelijk?’
‘Ja, vader!’ antwoordde een jong, schoon meisje, met tranen in de blaauwe oogen.
‘Waarom?’
‘Omdat het een mensch zonder eenige degelijkheid is, vader!’
‘Een wereldsch kind, wilt gij zeggen; zoo spreekt immers mijn heilige broeder ook?’
‘Ja.’

{==431==} {>>pagina-aanduiding<<}

‘Het was eene vervloekte ure toen ik u daar heen zond, eene vervloekte ure.’
‘Vloek niet, vader!’ smeekte het meisje ernstig en stil.
‘Vloeken? neen, ik vervloek. George is jong, ziet er goed uit, dunkt mij. Ziet hij er niet goed uit?’
‘Dat kan ik niet ontkennen.’
‘Eene rijzige gestalte - als ik hem in zijne huzaren-uniform zie, is het als of hij er in gegoten is, is het niet?’
‘Ja.’
‘Nu dan? En een goed hoofd, dat overvloeit van geestige invallen, regt piquante gezegden.’
‘Ja.’
‘Ja, en dan van eene rijke familie.’
‘Ja.’
‘Op de baan des geluks.’
‘Daaraan twijfel ik, vader!’
‘Ei, zoo; daaraan twijfel ik niet; of wat verstaat gij door geluk?’
‘Dat des harten, vader!’
‘Ah ja, daar hebben wij 't - het hart. Gij, vrouwen, hebt het altijd druk met uw hart - uwe moeder had ook een hart; maar daarom was zij niet volgepropt van geestelijken hoogmoed.’
Nikolina boog het hoofd, en zeide:
‘Neen, vader! geen geestelijke hoogmoed is het, maar alleen een innig gevoel aan geestelijke behoeften.’
‘Zoo; dus geene wezenlijke? George is rijk, zeer rijk.’
‘Ja, dat weet ik.’
‘Gij zult in overvloed leven.’
‘Dat wil ik niet.’
‘Meisje! gij maakt mij razend! Ik beveel u, hem te beminnen - of: laat dat ook maar blijven, even goed; maar trouw hem, dat is voor mijne plannen voldoende.’
Nikolina hief weder het schoone hoofd op, en zag haren vader met ernstigen blik aan.
‘Wat wilt gij zeggen?’
‘Vader! ik wil zeggen: zulke woorden moest een vader nimmer uiten.’
De majoor keerde zich om, zonder een woord te zeggen;

{==432==} {>>pagina-aanduiding<<}
maar met haat tegen den broeder in plaats van de minachting, waarmede hij hem vroeger vereerd had.
Tante nikolina's vermogen had, gelijk alles wat materiëel is, het gebrek, dat het niet eeuwig duren konde, en de majoor had, van het oogenblik, dat hij het in handen kreeg, altijd maar afgenomen, zonder het verminderde aan te vullen. Het was dus allengs weggesmolten, ofschoon al de vaste goederen nog overbleven; maar deze geleken een ei, waar de inhoud uitgeblazen is, zonder dat de uiterlijke gedaante veranderde - zij waren de glanzende schalen van een vermogen, dat verdwenen was; maar zoo lang de schaal het nog uithield, werd de majoor nog voor een rijk man gehouden, of liever, hij had de eigenschap, zich onder de menschen een groot crediet te bezorgen, zoodat niemand wist, hoe veel hij bezat. - De steeds hooger stijgende renten hadden den majoor toch duidelijk gemaakt, dat het niet zoo lang meer duren konde, en daarom zoude nikolina trouwen met george danning, den zoon van den brukspatroon danning van het Ljungmyra-bruk, en bestemd tot universeel erfgenaam van de geheele familie, die bestond uit vader en twee ongehuwde ooms - allen rijk - en die besloten hadden den jongen george tot een croesus te maken.
De majoor had dus eene zeer goede reden om den jongen luitenant als schoonzoon te hebben, en diens familie had er niets tegen, dat george huwde met eene geheele rij eigendommen, die, ofschoon bezwaard - dat wist men wel - toch juist pastten bij de bezittingen der familie.
Het is duidelijk, dat de majoor het geluk zijner dochter niet anders in rekening bragt, dan als een uitwendig voordeel, dat, als men slechts geld had, voor een ieder te verkrijgen was.
Maar nikolina was niet meer het zwakke kind, dat men om den vinger winden konde - zij was daarentegen een kind, even onschuldig en goed als vroeger, maar dat zich door niets dan door hare overtuiging liet leiden.
De majoor begreep niet op welk standpunt zij stond; had hij dit begrepen, dan zou hij bevonden hebben, dat zij iederen oogenblik voor Gods aangezigt in de overtuiging versterkt werd van niet anders te kunnen handelen dan zij deed - met één

{==433==} {>>pagina-aanduiding<<}
woord, dat zij haren wil niet willekeurig wenden konde naar dien van anderen, zoo als het gros der menschen doet - daarom, omdat haar wil slechts ééne strekking had.

Het was op den avond van denzelfden dag. Nikolina lag verzonken in het gebed tot Hem, die altijd hare hulp en troost geweest was - en wat bad zij?
Zij bad opregtelijk tot God, om als Hij het goedvond, liefde voor george in haar gemoed te ontsteken. - ‘Ik kan, ik mag niet liegen in Uwen naam,’ zeide zij, terwijl heldere tranen in hare oogen parelden. ‘Ik kan, ik mag niet zonder liefde treden voor Uw aangezigt, en hem in lief en leed liefde beloven - help mij, als het Uw wil mogt zijn - opdat ik het doen kunne!’
‘Ik weet,’ peinsde zij verder, ‘de reden van mijns vaders bevel. Ik zie vooruit, dat als ik hem niet gehoorzaam, dan vervalt zijne geheele toekomst, zijn geheele leven tot puin: een en ander is reeds ondermijnd. Ik, zijne dochter, kan hem redden, kan den nood van zijnen ouderdom verwijderd houden, kan hem voor verachting, misschien voor oneer bewaren. Ach, God! help mij, arm kind, en zeg mij wat ik doen moet!’
In waarheid; men moet een opregt geloof bezitten, om niet te zwichten in zulk een strijd.
De majoor oordeelde het voldoende nikolina van haren oom verwijderd te houden, om haar te doen veranderen. Hierin, zoo wel als in vele andere zaken, bedroog hij zich; het was niet mogelijk haar te verhinderen Hem te ontmoeten, dien zij wilde ontmoeten, wanneer zij bad.
Ziedaar wat de godsdienstige indrukken zoo onuitwischbaar maakt; zij vinden overal voedsel - de levenslucht, die de godsdienstige ademt, is even rein en bezielend in den nacht des kerkers als op de hoogten des lichts.

V.

Voorbij.

Hoc hopeloozer de toestand van den majoor werd, des te meer wierp hij zich in de verstrooijingen - zijne heerschappij

{==434==} {>>pagina-aanduiding<<}
liep ten einde, het een werd na het andere verkocht, niets kon zijn ondergang meer stuiten. Het aanhoudende nachtwaken wreekte zich op zijne gezigts-organen; zijne oogen verduisterden; hij kon niet lezen, hij kon de kleuren der kaarten, geen schoppen van harten, meer onderscheiden. Weldra werd hij geheel blind.
Nu stortte op eenmaal het wankelende gebouw van zijn uitwendig geluk ineen; maar hij zelf viel niet - reeds langen tijd was hij zoo laag geweest als hij zijn konde.
Nikolina leidde haren vader door den tuin rond. Niemand sprak een woord. Eindelijk werd het stilzwijgen afgebroken door den majoor, die, als ware het, eensklaps een oud man geworden was, en zwaar drukte op den arm zijner dochter.
‘Nikolina - het is gedaan!’
‘Spreek niet zoo, mijn vader! nu eerst zult gij beginnen te leven.’
‘Waarvan?’
‘God kleedt de leliën des velds, en voedt de vogelen des hemels, en met Gods hulp....’
‘Kom, gekheid! Als gij george danning genomen hadt, dan was alles te regt gekomen.’
‘Neen, vader! zoudt gij u hebben willen helpen met een meineed; zoudt gij hebben willen leven ten koste van het ongeluk van twee menschen? - Neen, neen!’
‘Maar, nikolina! de meeste huwelijken geschieden uit raisonnement, en....’
‘Het gaat toch goed, wilt gij zeggen?’
‘Ja.’
‘Neen, vader! zij gaan niet goed, zij zijn eene dagelijksche vervloeking - neen, neen, van het kwade kan geen goed komen.’
‘Gij hebt nog de dolle begrippen van mijn broeder jakob, en dat geeft niets. Danning wil nu geene vrouw hebben wier vader een bedelaar is, - dus zal spoedig alles uit zijn.’

VI.

Een helper in den nood.

Kapitein jakob had al te stoutmoedig zoo wel den proost als de kerkelijke bevelschriften getrotseerd. Men had hem dit

{==435==} {>>pagina-aanduiding<<}
laten doen zonder dat hem dit andere onaangenaamheden berokkende, dan dat iederen zondag in de ledige kerk, alwaar de proost en adjunct hun best deden, om de verspreide kudde in den schoot der staatskerk terug te voeren, het anathema over hem werd uitgesproken; men had hem oogluikend laten begaan omdat hij de broeder van den majoor was. Maar op hetzelfde oogenblik dat de ster van den majoor onderging, vond men geene reden meer om den armen kapitein te verschoonen. De proost gaf aan het consistorium berigt van de onwettige bijeenkomsten, en er werd handreiking verleend om deze ‘onpassende en aanstoot verwekkende handelwijze’, waardoor eene menigte menschen zich op Bjőrketorp vereenigde tot het lezen en overwegen van Gods Woord, te doen eindigen.
Waar is het dat men onophoudelijk spreekt van de noodzakelijkheid der huiselijke Godsdienst-oefening, en zelfs erkent, dat het Christendom iets anders wezen moet dan een dood Bijbellezen, of een periodieke aanval van vroomheid, die alleen des zondags terugkomt, terwijl de ziel gedurende de overige zes dagen geheel koortsvrij en frisch is; dit alles erkent men, maar op dezelfde wijze als men de beroepsvrijheid voor onze soldaten erkent, die voor hun persoon zich met een beroep, naar verkiezing, mogen bezighouden, maar onder geene voorwaarde, welke ook, leerknapen hebben mogen, of met meer te zamenwerken. Met één woord, men verbiedt de eenheid, de gemeenschap, de verbroedering.
Maar genoeg; wettig gevolmagtigd vertoont zich op zekeren dag de deurwaarder hallonqvist op Bjőrketorp. In den kleinen tuin was eene groote menigte menschen verzameld, en de deurwaarder hoorde reeds in de verte dat men een psalm zong, waarop bij de medegebragte getuigen oplettend maakte.
Toen zij digt bij kwamen, hoorden zij iemand preken - het was de kapitein zelf.
De deurwaarder trad nu binnen, met ambts-insigniën op de borst, ten bewijze dat hij kwam van wege zijne koninklijke majesteit en de kroon, en verbood de zamenkomst. Een dof gemompel deed zich onder de menigte hooren.
‘Stil, vrienden!’ zeide de kapitein. ‘Het is om u te beproeven of gij zijt van Gods geest; geen gemor, geen misnoegen in uw hart.’
De verzameling zweeg.

{==436==} {>>pagina-aanduiding<<}

‘Mijnheer stefanskőld! gij hebt lang genoeg voortgegaan met het volk te misleiden,’ zeide de heer hallonqvist met gebiedende stem; ‘daaraan moet een einde komen. Wie heeft u het regt gegeven te prediken?’
‘Hij, die mij eene tong om te spreken, een hart om te gevoelen, een hoofd om te denken gaf.’
‘Zijt gij geregtigd Gods Woord te verklaren?’
‘Ja, als ik dat kan.’
‘Maar dat kunt gij niet; gij hebt het onderzoek, dat daartoe gevorderd wordt, niet doorgestaan.’
De kapitein glimlachte zachtkens, en zeide:
‘Ik heb de vuurproef des berouws en des zelfonderzoeks doorgestaan, ik heb de harde proef doorgestaan die mij noodzaakte te bekennen: ik ben niet uit mij zelven, maar alles door de genade des Heeren. Zie, dat is eene harde proef.’
‘Nu, in naam der wet is deze zamenkomst gesloten,’ viel de heer hallonqvist hem in de rede, om zich niet in de verborgenheden des geloofs te verliezen.
Hij begon daarop de ‘misdadigers’ op te teekenen en hen voor het eerstkomende ting te citeren. Toen dit werk verrigt was, wendde hij zich met een valschen glimlach tot den kapitein, en zeide: ‘Nu heb ik nog iets van hooge aangelegenheid met den heer stefanskőld te spreken - over iets wereldlijks.’
‘Gaarne!’ was het antwoord, en zij volgden den kapitein naar zijne kamer.
‘En wat is er nu?’ vroeg de kapitein.
‘Ja, ziet gij, een ongeluk komt nooit alleen, en het is onaangenaam....’
‘Ik heb geen ongeluk geleden.’
‘Ei, ei, zoo; dan is dit er ook geen,’ ging de deurwaarder voort, en haalde een papier te voorschijn. ‘Het geestelijk leven brengt juist geene rijkdommen aan, mijnheer stefanskőld! en dus heeft uw goede broeder u zoowel direct als indirect moeten helpen.’
‘Ik begrijp niet, wat gij meent.’
‘Borgen verwekt zorgen, zegt het spreekwoord; maar nu is de vraag of de borg niet de zorg krijgt; want het borgen van den majoor beteekent niets, en gij....’
‘Mijn broêrs borgen? ik heb nooit voor mijn broeder borg gesproken.’

{==437==} {>>pagina-aanduiding<<}

‘Een zoo godsdienstig man als de heer kaptein jakob stefanskőld is, kan toch zijne verpligtingen, zijne verpligtingen van dankbaarheid aan zijn eigen broeder niet ontkennen! Zie hier, wilt gij zoo goed zijn dit te lezen?’
De kapitein las, zijn gelaat verried niet de minste onrust, maar toen hij zijn eigen naam las, voer eene zenuwachtige trilling door zijne mannelijke trekken.
‘En wat zegt gij nu?’ hernam de heer hallonqvist met een minachtenden grimlach.
‘Ik zal die schuld betalen.’
‘Dat wil zeggen....’
‘Dat wil zeggen, dat ik huis en hof verlaten zal.’
‘Ik beklaag u zeer; dit is dus in orde; uw geheugen is dus wakker geworden.’
‘Deze taal past niet in uwen mond, want ik zal betalen.’
‘Niet, ha, ha, ha! kapitein! ik moet zeggen, dat gij u hier in een licht vertoont, dat....’
‘Dat is mogelijk,’ zeide de kapitein met een zachten glimlach; ‘als gij, mijnheer de deurwaarder, het licht verschaft, dan ziet het er niet goed uit.’
‘Niet? in waarheid, dit vordert eene verklaring.’
‘Neen, in het geheel niet; laat gij mij ellendig zijn.’
‘Gij veracht dus het oordeel?’
‘Neen, wanneer zich dit vergist - veracht ik het niet; maar daaraan denk ik niet.’
‘Ja, ja, kapitein! nu moogt gij ondervinden of God degenen die Hem bidden, steunt en helpt.’
‘Dat heeft Hij reeds gedaan; hoor eens, ik wil u wat leeren. Hebt gij iemand gezien, die zoo bedaard als ik zijn geheele vermogen springen ziet?’
‘Neen, waarlijk niet.’
‘En wie is het, die deze gerustheid geeft?’
‘Hm, gij zijt een bedaard mensch.’
‘Mijnheer! ik ben niet bedaard, er is veel onrust in mij, maar die is nu voor altijd voorbij, omdat ik niet op mij zelven vertrouw, maar op Hem, die magt heeft.’
‘Fraai, zeer fraai; maar houd mij ten goede, dat ik afbreek; waar is uw zoon, alfred stefan? Het was een vlugge knaap.’
‘Hij is naar zee.’
‘Uwe vrouw zal dan wel ongerust zijn als het waait.’

{==438==} {>>pagina-aanduiding<<}

‘Neen, wij zijn in het geheel niet ongerust.’
‘Ik feliciteer u,’ sprak de ambtenaar met een zegevierenden glimlach. ‘Ik moet het bewijs hebben, dat de regtsvordering gecommuniceerd is.’
Dit geschiedde, en de man vertrok. De kleine verzameling had zich verstrooid. De kapitein ging naar zijne echtgenoot.
‘Ik moet u zeggen, lieve vrouw!’ begon hij, ‘dat volgens de wereld ons een ongeluk overkomen is.’
‘Alfred toch niet?’ vroeg zijne echtgenoot verbleekende; ‘er is den knaap toch geen ongeluk overkomen?’
‘Neen, zoo hard heeft de Heer ons niet willen beproeven, maar - wij moeten Bjőrketorp verkoopen.’
‘Voor schuld?’
‘Ja en neen.’
‘Spreek dan!’
‘Ik ben verpligt, dit te doen voor u, gij zijt de mijne in lief en leed. Nu dan, mijne lieve! men kwam mij van eene wettelijke vordering van een zekeren brukspatroon magnusson, ten bedrage van drie-duizend rijksdaalders banco, kennisgeven.’
‘Hebt gij van hem geleend?’
‘Neen, maar mijn broeder heeft in de laatste tijden geleend.’
‘En gij zijt borg gebleven? Hoe konde dit geschieden, daar gij hem sinds verscheidene jaren niet gezien hebt?’
‘Beste anna! de mensch is eerst zwak, daarna misdadig; dit is de gewone gang; om kort te gaan, ik heb mijn naam niet geschreven, ik heb geen geld ontvangen.’
‘En gij wilt toch betalen?’
‘Ja, mijne moeder heeft op haar sterfbed mij verzocht simon te leiden; dit heb ik niet kunnen doen; zij bad mij hem te helpen: dit heb ik ook niet kunnen doen; maar zij bad mij hem zijne fouten te vergeven: dat heb ik gedaan. Zij bad mij eindelijk hem voor schande te bewaren: dat kan ik en dat wil ik. De handteekening is valsch, hij heeft die geschreven, zijne eer staat op het spel; nu dan, ik zal betalen, en niemand, behalve gij, zal er iets van te weten komen.’
‘Gij zijt toch altijd dezelfde jakob, dien ik beminde,’ zeide zij, en viel hem weenende om den hals; ‘het is hard, maar Gods wil geschiede!’
Bjőrketorp werd kort daarna verkocht; slechts eene kleinigheid bleef er over, en de kapitein betrok eene kleine hoeve.

{==439==} {>>pagina-aanduiding<<}

Nu en dan kregen zij berigt van alfred - alles ging dus goed - Gods zegen was met het kind.

VII.

Een vreemdeling.

Een jaar daarna, op een schoonen lentedag in Mei, had mama bloemen geplukt, en met behulp harer dochters de kleine hoeve Tegelstad versierd.
‘Maar ik begrijp niet, mama! waartoe dit alles dienen moet?’ vroeg de oudste, een lief zestienjarig meisje.
‘Stil, kind! dat mag niemand weten. Ik heb papa verzocht van daag voor eene zaak van groote aangelegenheid op reis te gaan, juist van daag; ja, gij zoudt wel gaarne allen mede zijn gegaan, want - maar dat is hetzelfde.’
Alles was in orde, en vrolijk als een kind stond de moeder daar, en beschouwde haar werk en dat harer dochters.
Men hoorde het rollen van een rijtuig op de voorplaats - allen vlogen naar buiten - daar was alfred - alfred! alfred! die de geheele wereld was rond geweest en nu als een heer terugkwam.
‘Ziet gij, meisjes! daar is onze vreemdeling! Als nu papa komt, dan zitten wij allen klaar en kunnen zien hoe verheugd hij zijn zal. - Gij zijt groot en vlug geworden,’ zeide de moeder, met een onderzoekenden blik op haren grooten, fermen jongen, op wiens gelaat gezondheid en vreugde te lezen stond.
‘Ja, moeder! en daarvoor heb ik u te danken; want zie, het was mij vaak goed, dat ik, als het stormde, en ik in het touwwerk tusschen hemel en aarde zweefde, met het hart kon bidden; dit is het wat het scheepsvolk gewoonlijk niet kan. Zij moeten de handen vouwen, de knieën buigen en ledig zijn, om goed te gevoelen dat God ons nabij is - maar zoo behoort het niet te zijn.’
‘Neen.’
‘Neen, men moet God, de liefde, zien in alles en altijd; in het andere geval leeft men slechts bij het uur.’
Er werd geklopt; toen de vader binnen kwam, was hij verheugd, maar hij had meer gezelschap. Het was nikolina, die haren blinden vader geleidde. De man naar de wereld was in een gebrekkigen oude veranderd; hij beefde toen hij met moeite den niet gemakkelijken trap opging.

{==440==} {>>pagina-aanduiding<<}

‘Dit is uw oom simon en uwe nicht nikolina stefanskőld,’ zoo stelde de vader hen voor.
Niet zonder eenige verlegenheid boog de jonge zeeman voor zijne nicht, en zij van haren kant scheen de oogen niet te willen opslaan. Het gesprek was ook eenigzins stijf, ofschoon alfred veel te vertellen had van al de vreemde landen, die hij bezocht had; de tegenwoordigheid van den majoor scheen hun allen hinderlijk te zijn. Er was in zijn uiterlijk iets nietigs, dat met geene mogelijkheid door iets verholpen konde worden; hij konde niet eens de achting verwekken, die het medelijden gewoonlijk vergezelt, hij brak af wat het hart wilde opbouwen, hij verstoorde met eigen handen de gloria, die men om zijn gerimpeld voorhoofd trachtte te vlechten.
In geheel zijn tegenwoordig gedrag lag eene geaffecteerde vrolijkheid; hij wilde op deze wijze zijne eigene smart verdringen, en den schijn aannemen als of hij die met moed droeg. Geheel anders is het die met den moed van een Christen te verdragen. In het eerste geval draagt men den last geheel alleen, en men kan dien belagchen, men kan er mede spelen; maar hij drukt toch bestendig, zoodat men eindigt met te bezwijken; in het laatste heeft men een Helper, die alles alleen draagt, in wiens armen men al zijne zorgen, zijne vreugde en zich zelven geworpen heeft. De goede vader draagt zoowel zijn kind als diens lasten. Maar zoo was het met den majoor niet, en werd het ook nooit.

VIII.

De Heer heeft gegeven!

Het is moeijelijk te schilderen, hoe de liefde ontstaat, toeneemt en zich eindelijk van het hart meester maakt. Nog moeijelijker is het eene dubbele liefde te malen, hoe de eene uit de andere opgroeit - hoe eene aardsche liefde gelijk eene slingerplant hare ranken om zich heen spreidt, en om zoo te zeggen hare ‘voelhorens’ in de rijke bladerkroon eener hemelsche liefde vasthecht, om te leven zoo lang die leeft, en te sterven als die sterft - nooit te sterven.
Alfred moest tegen den herfst vertrekken. Zijne moeder had hem uitgerust, zoo goed hij konde. De jonge stuurman op ‘de Hoop’, van Stockholm, was van alles goed voorzien.
Daar traden op zekeren dag hij en nikolina voor de ouders.

{==441==} {>>pagina-aanduiding<<}

Beiden zagen er eenigzins verlegen uit; maar alfred brak het stilzwijgen af, en zeide:
‘Nikolina en ik beminnen elkander; hebben mijne ouders of haar vader daar iets tegen?’
De kapitein vatte de hand zijns zoons en zag hem met doordringenden blik aan.
‘Hebt gij dit wel overdacht, wilt gij nikolina beminnen in leven en dood, in lief en leed; zult gij haar nog beminnen als de stralenkrans der schoonheid verdwenen is, en de brooze, vergankelijke schaal niet meer is wat het vroeger was?’
‘Ja, vader! ja.’
‘Nu, simon! wat zegt gij?’ vroeg de kapitein.
‘Ja,’ zuchtte hij, ‘in haren tegenwoordigen toestand - maar hebt gij, waarde alfred! iets om uwe vrouw te verzorgen, kunt gij op eene fatsoenlijke wijze mijne dochter verzorgen?’
‘Dat staat in Gods hand.’
‘Ah ja, dat is gemakkelijk, maar niet meer?’
‘Gij gelooft dus niet, dat God alles kan?’ vroeg jakob met een treurigen glimlach - waarde simon!’
‘Hm, ja zeker, ja zeker; dat zal wel zijn! Gij mogt wel een droppel wijn voor mij hebben, nu ik een zeeman tot schoonzoon krijg, ha, ha, ha! God zegene u!’
‘God zegene u!’ herhaalden jakob en zijne echtgenoot met vuur; ‘Gods wil geschiede!’
Eenige dagen daarna was alfred weêr op zee.

Voor zwakke, verwijfde zielen is een ongeluk niet alleen een ongeluk, het is eene ziekte die ter dood toe knaagt.
De majoor, ofschoon door allen verpleegd, viel al meer en meer af, werd van dag tot dag zwakker. Hij vond geen troost in hunne gebeden, hij vond geene rust in hunne hoop en hun geloof, hij leed, alleen te midden van een kring waarin de liefde heerschte. Svedenborg zegt, dat de ongezaligden den hemel niet willen, niet kunnen binnengaan, zonder door inwendige plagen er weder uitgedreven te worden; en dit is ten minste waar op deze wereld. Een slecht, laaghartig mensch gevoelt zich veel ellendiger als hij gedwongen wordt onder goede menschen te verkeeren, dan dat een goed mensch gedwongen wordt onder boozen te leven. Een engel kan in de hel afdalen, maar een duivel kan in het rijk der hemelen niet ingaan.
Tegen den herfst waren de krachten uitgeput. Hij sluimerde in zonder ooit aan de mogelijkheid zijner tweeledige natuur gedacht te hebben. Dit was het einde.
Nikolina betreurde hem opregtelijk, niet als doode, maar juist daarom omdat zij wist, dat hij niet dood was, ofschoon het ligchaam het was.

Een jaar daarna kwam er een brief van dezen inhoud:

{==442==} {>>pagina-aanduiding<<}

‘Lieve Broeder in christus!

Ik heb aangaande u eene opheldering bekomen, die mijn hart ten hoogste getroffen heeft. Ik weet welke vervolgingen gij vroeger om des geloofs wille geleden hebt; ik weet, hoe gij gearbeid hebt om uwe broeders en zusters te brengen tot het regte begrip van de belijdenis in christus.
Vroeger zelf niets bezittende, heb ik door Gods genade een niet onbeduidend vermogen verzameld, en menigmaal heb ik daarvan op goed geloof en vertrouwen aan anderen geleend. Van dit geld leende ik uwen afgestorven broeder iets op uwen naam, ofschoon ik u niet kende.
Een brief heeft mij ingelicht aangaande eene handeling, die mij vroeger onbekend was.
Deze brief is in de laatste dagen door uwen broeder, met behulp van eens anders hand, geschreven. Hij dankt mij daarin, dat ik aan mijne vordering geen gevolg gegeven heb, aangezien ze niet ter betaling vertoond en ook niet door u afgewezen is. Dit is een misverstand, ik heb ze ingevorderd, en tot den laatsten penning ontvangen; ik heb u nu en dan met een kwaad oog aangezien, omdat gij, volgens de getuigenis van den deurwaarder, niets van de zaak scheent te weten. Daarin heb ik zwaar gezondigd, dat ik u van goddeloosheid heb kunnen verdenken. Nu weet ik door den brief van uwen broeder alles. Gij hebt nooit geld ontvangen - gij waart mij niets schuldig, gij hebt volgens de wereld edel gehandeld, maar gij hebt meer gedaan - gij hebt als een Christen gehandeld, die uwen broeder vergeven en stilzwijgend en geduldig de verdenking der wereld gedragen hebt.
Daarom kan ik dit geld niet aannemen, maar gaat hierbij ingesloten eene aanwijzing op therlenius & comp., ten bedrage van drie-duizend rijksdaalders banco.
Bidden wij te zamen voor uwen afgestorvenen broeder, dat hij licht en zaligheid moge verworven hebben met degenen, die door Gods genade en de verdienste onzes Zaligmakers een erfdeel bezitten in het koningrijk der hemelen.

Met broederlijke groete,

Magnus Magnusson.’

‘Wie heeft dien brief voor mijnen broeder geschreven?’ vroeg de kapitein, nadat hij dezen luide voorgelezen had.
‘Ik,’ antwoordde nikolina, ‘ik, lieve oom!’
‘Waarom, mijn kind?’
‘Omdat mijn vader niet konde rusten alvorens magnusson gedankt te hebben voor het geheim houden zijner bedriegerij - ach! Ach, gij waart het, die....’
‘Praten wij daar niet over, lieve nikolina! En gij, moeder! gij hebt wel niets gezegd, maar, en dat heb ik wel opgemerkt, gij dacht: de Heer heeft gegeven!’


{==443==} {>>pagina-aanduiding<<}

IX.

De Heer heeft genomen!

In eene courant, die het volgende voorjaar tot de eenzame familie kwam, stond het volgende berigt: ‘Het schip “de Hoop”, van Stockholm, is, als wrak drijvende, op de kusten van Cuba gezien. Het schip, met eene lading koffij en andere koloniale waren, was zonder bemanning in zinkenden toestand. Waarschijnlijk heeft het volk zich in booten zoeken te redden, maar is in den zwaren storm vergaan.’ Meer las de kapitein niet. Het was ‘de Hoop’ van Stockholm, waarop alfred, de eenige zoon, aller liefde en hoop, stuurman was.
Het gelaat van den kapitein verbleekte. Hij stond op, ging eenige schreden de kamer door, maar onderdrukte weldra zijn gevoel, en zeide half luide:
‘Heer! Uw wil geschiede, niet de mijne. De Heer heeft gegeven, de Heer heeft genomen; de naam des Heeren zij geloofd!’
Langen tijd zocht hij zijnen troost in het gebed - lang, lang, want de strijd was zwaar - het was het liefste, het eenige wat hij had, en dat had God van hem weggenomen.
In zulk een oogenblik wordt het vaste, opregte geloof op een eeuwig leven op de sterkste proef gesteld. Gelooven wij niet vast daarop, dan is de smart onmetelijk; gelooven wij daarin met ons geheele hart, dan vinden wij weldra een vast rustpunt.
Als wij naauwkeurig onderzoeken hoe het met onze godsdienstigheid staat, dan zullen wij bevinden, dat juist die onzekerheid, dat zweven in hetgeen dat rustpunt van ons geloof aangaat, ons zoo onverschillig maken. Om openhartig te spreken, het is niet alleen het Christendom, dat ons ontbreekt, ach neen! veel minder - het is slechts een warm Heidendom, want ook dit begint en eindigt met de leer der onsterfelijkheid. Als dit geloof vast, algemeen, helder en in onze ziel geworteld was, zouden wij er dan wel zoo velen zien, die slechts leven voor dit leven? Ware het maar zoo helder en zeker als ons geloof aan de straf, die de overtreding der wetten volgt, dan zouden er toch uitzonderingen, toch enkelen in de maatschappij en niet bij menigten gevonden worden. Het is geloof aan de onsterfelijkheid die ons ontbreekt, als wij in het geluk overhellen tot roekeloosheid en in het ongeluk tot wanhoop.
Het was eene smartelijke stonde toen de kapitein het ongeluk aan zijne echtgenoot en nikolina mededeelde. Het was een doodsslag, want alle drie dachten: wanneer zullen wij volgen mogen?

X.

De naam des Heeren zij geloofd!

Het was herfst. De storm had reeds de meeste gele bladeren

{==444==} {>>pagina-aanduiding<<}
der populieren voor de kleine woning afgeschud. Het was een zondag namiddag; het kleine gezin had pas iets van godsdienstigen inhoud gelezen en begon dit nu zamen te bespreken. Hoe het kwam, maar altijd kwamen deze gesprekken op de gewonde plaats neder, het scheen of het hart iederen dag behoefte had om de genezende kracht des Woords te ondervinden.
‘Ja,’ zeide jakob plegtig, ‘het was de zwaarste beproeving, die de Heer ons oplegde, maar de Heer heeft gegeven en de Heer heeft genomen.’
Een paar groote tranen zochten een uitweg tusschen de oogwimpers. ‘De Heer heeft gegeven,’ begon hij met meer kracht, ‘de Heer heeft genomen....’
Daar vloog de deur open, en alfred stoof naar binnen.
‘De naam des Heeren zij geloofd!’ riep hij, en wierp zich in de armen zijns vaders. Hij was gered.

Ik heb hier niet meer bij te voegen, dan dat alfred en nikolina een gelukkig paar werden, en dat de brukspatroon magnusson, de vrome man, alfred tot gezagvoerder aanstelde van het hem behoorende schip ‘de vaste Hoop’, en het hem eindelijk schonk.

Menig ‘zeer wijs’ heer in de stad en op het land hoort men, als er van kapitein stefanskőld gesproken wordt, zeggen:
‘Ah, ja, die vrome, ik weet wel....’
De kapitein is in de gansche streek eene soort van wonderdier; de een houdt hem voor een fantast, de ander voor een gevaarlijk mensch, die ze ‘achter de mouw’ heeft. Nog op dit oogenblik hangt een sluijer over de mystieke zaak der schuldbekentenis; maar dit zou zoo erg niet zijn, als de goede kapitein maar geen ‘vrome’ was, en daarbij zoo dom, dat hij zich doodarm gemaakt heeft. Intusschen heeft men in den laatsten tijd meer achting voor hem gekregen; want hoe de vrome ook ‘trilde’, heeft hij toch ‘de wijs’ weten te houden, en is nu zoo arm niet meer als vroeger; dit is toch altijd achtenswaardig, ofschoon hij ‘ijselijk gierig’ is, en geene andere vrienden bij zich aan huis ontvangt dan eenvoudige menschen, en op niets krachtigers onthaalt dan Gods Woord. Kortom, volgens het oordeel des publieks moet hij, òf een gek, òf een bedrieger zijn.
Het is met den rijkdom des geestes, die toch in niets anders bestaat dan daarin, dat men diep zijne armoede gevoelt, gelijk het met iederen anderen is, welken men verwerft, zonder dat allen weten op welke wijze; men wordt verdacht, die op eene oneerlijke wijze verkregen te hebben, of in zijne eigene beurs te liegen; maar wee de wolven in schaapskleederen, die datgene bezoedelen wat geene onreinheid duldt, en die der ligtzinnigheid, onbedachtzaamheid, geestelijke luiheid magt geven om alle geloof te onderdrukken en te verketteren, alle reine liefde te vergiftigen, en alle hoop op eene betere toekomst te verstikken.





{==445==} {>>pagina-aanduiding<<}

Mengelwerk.

Nog eene proeve uit Crabbe's gedicht: De kerk-registers.

Door K. Sijbrandi.


	Geboorten (*).
Helaas, dat onze dooplijst met een kind 
Der schande - ja, der zonde - 't jaar begint! 
'k Zou 't droeve feit liefst voor elks oog omhullen, 
Maar 'k moet den pligt der waarheidstrouw vervullen, 
En met een zucht zet ik mijn' arbeid voort. 
Och, werd de les niet vruchteloos gehoord! 
't Zou 't sluimerend geweten wakker maken 
En de onbedachtheid ernstig leeren waken. 
 
Van al de schoonen, waar ons dorp op roemt, 
Werd lucy van den molen 't eerst genoemd. 
Trotsch was haar vader, geld zijn hoogst verlangen. 
Hij reed ter markt; daar, door den wijn bevangen, 
Plagt hij te roemen, dat zijn kind in schoon 
En rijkdom beiden spannen zou de kroon, 
Maar hem gehoorzaam, nooit er aan mogt denken, 
Naar eigen keus haar liefde weg te schenken. 
 
Een jonge zeeman hoorde 't. ‘Ha,’ sprak hij, 
‘Diens mulders dochter is een prijs voor mij! 
Haar schoon behaagt me, en 't geld is mijn begeeren. 
En wat hij dreigt, kan slechts mijn drift vermeeren. 
Geen vijand vull' mijn leêge beurs voortaan: 
Wat mij ontbreekt, dat breng' mij lucy aan!’ 

{==446==} {>>pagina-aanduiding<<}

Zoo dacht de knaap; ras werd de jagt begonnen, 
't Zeil bijgezet, eer 't plan schier was verzonnen. 
Zijn forsche hand grijpt naar den wandelstaf, 
En vol van moed trekt hij op 't waagstuk af. 
Veel had hij om eens meisjes hart te winnen: 
Een knap postuur en keurig, sneeuwwit linnen, 
Een gloednieuw kleed van fijnen, blaauwen draad, 
En bovenal een vrolijk, frisch gelaat. 
 
Hij kwam op 't plein, omringd van groene linden, 
En wist er straks de schoone maagd te vinden, 
Beviel haar wel en drong zich bij haar in, 
En fluisterde haar 't zoete woord der min 
In 't gretig oor, tot dat haar hart hem zeide: 
‘'t Valt zwaar, maar pligt eischt, dat ik van u scheide. 
Mijn vader is gestreng; och, vlei u niet! 
Zelfs wie hij mint, zucht onder zijn gebied. 
Een rijken vrek zal hij tot man mij geven, 
En me in diens dwinglandij voortaan doen leven. 
Koud is zijn ziel; zijn strenge en straffe blik 
Joeg menigmaal me in 't hart een killen schrik, 
En perste tranen mij uit de oogen - tranen, 
Die nooit langs zijne wang een weg zich banen, 
Behalve, toen mijn moeder stierf, een paar, 
Als had hij toch gevoel gehad voor haar! 
Mij wordt eens meesters strenge zorg bewezen: 
'k Word, als zijn paard, - het zijne! - hoog geprezen, 
Gestreeld, maar ook gestraft; van daag zijn roem, 
En morgen zijn slavin - dat is mijn doem!’ 
 
‘Moed!’ sprak hij. ‘'k Zal uw vader wel belezen. 
Geen molenaar kan 's zeemans vijand wezen. 
Zij leven beiden van den wind; diens aêm 
Drijft molenwiek en 't vlugge schip te zaâm. 
Geen zoeter klank is voor ons oor te vinden, 
Dan 't flappend zeil, het fluiten van de winden. 
Van stilte gruwen wij; 't is ons muziek, 
Wanneer de stormvlaag loeit door want en wiek.’ 
 
‘Ei!’ sprak de vader, gram om zulk een rede, 
‘Zijt gij, als ik? Wat geld brengt gij dan mede? 
Voort, voort, naar 't zeegat! Zoek u daar een vrouw! 
Ligt koopt uw laatste gulden hare trouw! 
Laat met uw maats het drabbig bier u schenken! 
Mijn dochter mag aan zulk een echt niet denken! 

{==447==} {>>pagina-aanduiding<<}

Wraak! Wraak!’ riep nu vertoornd de minnaar uit, 
En zocht het meisje en sprak: ‘Wees nu mijn bruid!’ 
Bruid werd zij; maar geen priester was gevonden, 
Die 't paar in wettig' echt had zaâmverbonden. 
En ach, wat zochten zij bij dag en nacht? 
Een kort genot, in onrust doorgebragt, 
Gejaagde vreugde, in schrik op schrik verloren, 
Verrukkingen, die telkens de angst kwam storen! 
In 't eind, door 's jonglings driftvuur meêgesleept, 
Door vrees voor 's vaders strengheid voortgezweept, 
Wiens dwang haar voor een haatlijk' echt deed beven, 
Gaf zij, helaas, al wat zij had te geven. 
 
Toen kwam de dag van schaamte, - toen de nacht, 
In bittren rouw en tranen doorgebragt, 
Voor blijden lust, ach, voor altijd vervlogen, 
Geveinsde vreugd bij droef verduisterde oogen, 
Gedwongen lach bij zwaren zucht op zucht, 
Die ongemerkt de matte borst ontvlugt; 
En kunst- bij kunstgreep, die niet meer kan baten, 
Om nog een poos den smaad bedekt te laten. 
 
Te groote zorg toont vrees voor onheil aan; 
Door 't pogchen wordt des lafaards angst verraân; 
Ge erkent den dronkaard aan zijn stijve stappen, 
En eigen list zal haar, die viel, verklappen. 
In d' aanvang was 't een zacht gefluisterd woord; 
Straks werd de laster luid in 't dorp gehoord; 
Voor niemand was haar schande meer verholen, 
Tot nijd in 't eind die aanbragt in den molen. 
 
‘Ga,’ sprak haar vader, ‘met mijn vloek belaân! 
Een huilend kind en armoê grijnze u aan! 
Dat kind zij u ten vloek! Uw pligtvergeten 
Heeft mij de kroon van 't grijzend hoofd gereten. 
Waar schuilt de lage booswicht?’ 
 
‘Hij zeilde uit, 
En zoekt op zee een bruidschat voor zijn bruid.’ 
 
‘De dwaas! Maar tot de komst van den verrader 
Zij gindsche hut uw woonplaats!’ riep haar vader. 
‘Woon daar in eenzaamheid met uw verdriet: 
Uw schande, al schuilt ge er zelf, verbergt ge er niet.’ 

{==448==} {>>pagina-aanduiding<<}

En dag op dag vlood nu in kommer henen; 
Week volgde op week; geen uitkomst was verschenen. 
Haar zoon zag 't licht; toch trad niet één vriendin, 
Met haar begaan, de hut des jammers in! 
Niet één, die deel nam in het jeugdig leven, 
Of feestlijk kwam, om 't kind een naam te geven. 
Geen trotsche baker, fier op taak en werk, 
Droeg 't jonge spruitje statig naar de kerk. 
In 't arm vertrek, waar graauw papieren ruiten 
Den heldren glans van 't zonlicht buitensluiten, 
Waar op haar vale vlerk in 't schemerlicht 
De vleêrmuis fladdert, werd mijn dienst verrigt. 
En ach, geen dank steeg bij dien doop naar boven, 
Om God, den Heer, voor zijn geschenk te loven. 
 
Geen zeeman kwam, schoon maand op maand vervloot, 
Toen kwam berigt: hij streed - en vond den dood. 
 
En lucy woont daar nog. Met loome schreden 
Ziet gij haar weeklijks naar den molen treden 
Om 't spaarzaam weekgeld, dat haar vader geeft, 
Die met een vrouw van lage zeden leeft, 
Wier grijnslach spot met haar en hare ellenden, 
Terwijl hare oogen, dof geschreid, zich wenden 
Op d' overvloed, haars vaders trots, de prooi 
Nu van een schaamtelooze ligtekooi. 
 
Soms doolt zij rond in de avondschemeringen 
En poogt haar schreijend kind in slaap te zingen, 
Of zit en staart, met blikken onbepaald, 
Op 't beekje, dat door 't maanlicht wordt bestraald, 
En neuriet voor zich heen, zoodat het klaatren 
Nog luider klinkt der zacht bewogen waatren. 
En somtijds is 't, als of haar doffe ziel 
In half krankzinnig mijmeren verviel. 
Schrikbeelden zijn 't, die spokend om haar waren, 
Waarop met starren blik hare oogen staren. 
Nog is zij 't zich bewust, maar voelt en vreest 
Het nakend uur van waanzin voor haar geest. 
 
't Kind van een eerzaam paar staat thans geschreven. 
Zijns vaders naam werd aan den zoon gegeven. 

{==449==} {>>pagina-aanduiding<<}

Drie dochters gingen voor; gaf God er meer, 
Hun zou elk kind een gift zijn van den Heer. 
Gemak, gezondheid, rust - wat zouden menschen, 
Als zij, van inborst stil, meer kunnen wenschen? 
Elkander lief, maar met een kalm gevoel, 
Zijn zij misschien naar veler schatting koel. 
Een liefde, vol verrukking en vol vreezen, 
Zou in hun oog een loutre dwaasheid wezen. 
Soms dacht, ofschoon niet zonder zucht, de vrouw, 
Wie, als zij stierf, haar plaats vervullen zou. 
En robbert, half in erust, half boertend, meende: 
Hij wist, met wien zijn weduw zich hereende! 
Toch hadden zij 't als lastertaal beschouwd, 
Zoo iemand had gezegd: ‘Uw liefde is koud!’ 
Zij pachtten niet veel land, maar weltevrede 
Met weinig, was hun huur vroegtijdig reede. 
Voor luttel geld voorzag de kleine stad, 
In 't geen de hoeve niet geleverd had. 
Wanneer suzan, ter weekmarkt heengetogen, 
Een winkel aanzag met begeerige oogen, 
En voor de ruime winst van karn of wiel 
Een zondagspakje kocht, dat haar geviel, 
Zij rustte niet, eer zij met 's Hemels zegen 
Door grooter vlijt de som had weêrgekregen. 
Was robbert soms bij 't een of ander feest 
In gulle vreugd wat mild van hand geweest, 
Hij was aan 't werk vóór 't eerste morgendagen, 
En dubbele arbeid hielp de kosten dragen. 
Zoo zwoegden zij met onbezweken moed, 
En 't meerder werk - dat maakte de uitgaaf goed. 
 
Toch staat hun huis bij vreugde en feesttijd open, 
(Hun trouwdag en den dag van 't kinderdoopen) 
Dan wordt de rijker buur te gast genood, 
En de overvloed is, als de zijne, groot. 
Suzan, in dienst van groote liên voordezen, 
Weet wonderwel, hoe zulk een feest moet wezen, 
En 't is hare eer bij 't feestelijk onthaal, 
Dat gulheid voorzit aan het ruime maal. 
Toch - is men ook aan milden disch gezeten, 
De nette zuinigheid, hier nooit vergeten, 
Voert op den werkdag en op 't feestgetij, 
Schoon op verscheiden wijze, heerschappij; 

{==450==} {>>pagina-aanduiding<<}

Gelijk één kracht de zee aan onze stranden 
Nu ebben doet, dan met den vloed doet branden; 
De wijze zuinigheid, die nimmer leeft 
Tot sparen, maar die spaart, opdat zij heeft, 
Mild, maar met maat, bedachtzaam, niet benepen, 
Voor 't oog ouzigtbaar, overal begrepen. 
 
Een tweeling volgt, een dochter en een zoon, 
Te rijk jnweel aan gerards huwlijkskroon. 
In ieder jaar, sints zijnen echt verloopen, 
Bragt hij me een kind, om 't in de kerk te doopen. 
En nu een tweeling! Eens klonk 't als muzijk 
Hem in het oor: ‘Uw gâ zal zijn gelijk 
Een wijnstok, die in rank bij rank zal bloeijen. 
Uw talrijk kroost zal als de olijven groeijen!’ 
Een hartlijk ‘amen!’ sprak hij op dat woord. 
Nu wordt door ‘rank bij rank’ zijn rust gestoord, 
En wenscht hij, dat de wijnstok 't bloeijen stake, 
En dat zijn vrouw hem niet weêr vader make. 
Hij ziet de spruiten talrijk om zijn disch, 
Maar ook, hoe 't brood hoe langs zoo schraler is, 
En als hij 't joelen hoort van zoo veel kindren, 
Voelt hij zijn moed en opgeruimdheid mindren. 
 
Klaag, gerard! niet om 't lot, voor u bewaard. 
Uws meesters deel is vrij wat meer bezwaard - 
Hij aller nijd of raadsman, hoog verheven 
Door 't aanzien, dat hem land en schatten geven! 
Een vijftal zoons, drie dochters zitten aan 
Om zijnen disch, met keur van spijs belaân; 
En is zijn leed ook voor uw oog verborgen, 
Klaag, gerard! niet, en luister naar zijn zorgen! 
 
Een jaar of wat! Uw zonen, naar de rij, 
Zijn werklui in een eigen hut, als gij. 
Uw dochters zijn door jonge mans gekozen, 
Om wie gij - zijn ze ook arm - niet hebt te blozen, 
En bij haar echt legt gij uw lasten neêr. 
Maar dan begint de kommer van uw heer. 
't Is zorg bij zorg, te zwaar schier, om te dragen. 
Zijn zonen komen elk een hoeve vragen. 
Zijn dochters zijn te trotsch voor nedrig' echt, 
En achten schat en rang zich weggelegd. 

{==451==} {>>pagina-aanduiding<<}

Zijn vrouw, gekweld door ouderdoms bezwaren, 
Eischt rijtuig bij het klimmen van haar jaren. 
De jonge vaandrig, die met eedlen zwier 
Te paard zit, vriend van wijn en goeden sier, 
Is diep in schuld, en hoe 't uw heer moog kwellen, 
't Is schat op schat, dien hij hem toe moet tellen. 
Thans, gerard! schijnt uw rijke meester vrij 
Van bange zorg, en zwaar beproefd zijt gij; 
Maar 't is één lot op onderscheiden dagen: 
Gij zijt ontlast, als hij den last moet dragen. 
 
Dan volgt een weesje; vóór zij was geboren, 
Had zij, helaas, haar vader reeds verloren. 
Haar moeder stierf, toen zij ter wereld kwam. 
De vrome meesteres der dorpschool nam 
Haar tot zich, om getrouw de moederpligten 
Aan 't arme wicht, zoo hulploos, te verrigten. 
't Is geen geveinsde liefde, die zij toont, 
Maar echt gevoel, dat in haar boezem woont. 
Met eerbied wend ik derwaarts vaak mijn schreden, 
En sla haar gade bij haar bezigheden. 
Als 't jonge volk, van les en spel vermoeid, 
Wen 't zomerzonnelicht in 't westen gloeit, 
Naar huis zich spoedt, zet zij, eer 't laatste schijnen 
Van 't avondlicht in 't duister gaat verdwijnen, 
Zich voor haar stulpdeur neêr, leest uit Gods Woord 
En breit daarbij met rustlooz' ijver voort, 
En weet zoo tijd en lamplicht uit te sparen. 
En menigmaal ziet ze om zich heen vergâren 
Een klein gehoor, dat luistert naar haar stem, 
Terwijl zij leest met eerbied en met klem. 
De dartle jeugd, hoe speelsch en levenslustig, 
Houdt bij 't voorbijgaan zedig zich en rustig, 
Bedwingt haar joelen, en met zachte schreên 
Gaat ze over 't grasperk langs haar woning heen. 
Dan komt de nacht, en 't dagwerk wordt besloten 
Met vroom gebed, uit volle borst gevloten. 
 
Doch 'k dwaal van 't kerkboek af, en zie, ik vind 
Daar nog den naam geboekt van menig kind. 
‘Hoe? lonicera?’ vroeg ik met bevreemen 
Des tuinmans vrouw. ‘Wie zou ons 't regt ontnemen?’ 

{==452==} {>>pagina-aanduiding<<}

Hernam ze, en lonicera heet het wicht. 
Schenkt zij haar gade een zoon, zij zullen ligt 
Aan 't kind den naam van hyacinthus geven. 
En ziet op nieuw een dochtertje het leven, 
Ligt spreken ze af, dat, wie er over lacht, 
Aan 't schaap de naam van belladonna wacht. 
De goede tuinman laat graag woorden hooren, 
Die prachtig klinken in eenvoudige ooren: 
Rhus, Rhododendron ligt hem in den mond; 
Geen uijen, Allium staat op zijn grond; 
Wat andren nutloos onkruid schijnt te wezen, 
Hem zijn het planten, fijn en uitgelezen. 
Wat vroeger tijd als molsla heeft geroemd, 
Dat wordt door hem Leontodon genoemd, 
En Artemisia ziet hij daar bloeijen, 
Waar onze vaders 't wormkruid zagen groeijen. 
Toch, schoon geen onkruid ooit voor hem bestond, 
Van Rumex zuivert onze vriend den grond, 
Duldt geen Senecio op zijne landen, 
En wiedt en brandt aan de Urtica zijn handen! 
 
Hoe gaarne draagt hij voor een boerenhoop 
In vreemde taal zijn wetenschap te koop! 
Met welk genot, als 't voorjaar aan komt breken, 
Pleegt peter van der bloemen echt te spreken! 
En hoe de stamper rijst, de meeldraad zwelt, 
Zich omkrult, naar zijne ega overhelt 
En 't huwlijk sluit, waardoor de bloem het leven 
Aan rijpe vrucht te zijner tijd zal geven. 
 
Ziet, hoe 't zijn trots en eigenliefde streelt, 
Als hij in diep geheim het mededeelt, 
Wat wondre kunst de wetenschap hem toonde, 
Die met een rijken oogst zijn arbeid loonde. 
‘Vervroeg het uur van 't huwlijk, en gij ziet, 
Hoe lente u bloem en vruchten zamen biedt. 
Ginds spreidt de Cucumis haar groene loten, 
En ziet ge in 't gouden bed drie echtgenooten, 
Gepoederde Anthers: wacht niet langer meer; 
Schud in des Stamens top het stuifmeel neêr, 
En zorg dien vollen top dan digt te drukken, 
Opdat de proef u zeker moog gelukken. 
Een rijklijke oogst beloont uw kunstig werk, 
En ieder vrucht is regt volgroeid en sterk!’ 

{==453==} {>>pagina-aanduiding<<}

De boeren staan verbaasd bij zulke woorden, 
Als of zij louter gulden wijsheid hoorden! 
 
Een lieflijk schouwspel is 't, als overal 
Natuur herleeft in wezens zonder tal. 
Zie plant en kruid den warmen grond ontspruiten: 
Hoor 't pluimgedierte in boom en struiken fluiten! 
Hoe wemelt door het ruim 't insectenheir: 
Hoe zwemt het schubbig volk in stroom en meir! 
Wat lente en zomer 't aanzijn heeft gegeven, 
't Is alles vol van lust en liefde en leven! 
Dan zijn de namen nut; door hen alleen 
Wordt wetenschap en kennis algemeen. 
Doch zijn zij 't doel van studie en van zwoegen? 
Kan 't kennen ons van namen vergenoegen? 
Dan worde als wijze in d' eersten rang geroemd, 
Wie 't grootst getal van vreemde namen noemt. 
Neen, zoeken we eer in bosch en beemd en velden, 
Wat ons het heerlijk scheppingsdoel kan melden, 
Wat ons het nut van ieder wezen prijst 
En in zijn vorm ons zijn bestemming wijst, 
Wat ons de wondren der natuur kan leeren 
En ons de magt en liefde Gods doet eeren! 
 
Een vijftal ruwe en woeste knapen wijst 
Tot slot van 't gansche jaar mij nog mijn lijst. 
Hun vader stierf; nu zond het mededoogen 
Hen hier, opdat ze een schuilplaats vinden mogen. 
Tot nu had 's vaders ongeloof belet, 
Dat door den doop hun naam hier werd gezet. 
In iedre dorpskroeg liet hij luide hooren, 
Dat hij aan God noch duivel zich zou storen. 
‘Als de aardkluit op des boozen ligchaam viel, 
Was 't,’ zeî hij, ‘uit met zijne en 's braven ziel. 
Geen leeraar, die geloofde, wat hij leerde, 
Of die om winst zich niet tot Jood bekeerde, 
Of hout en steen, gelijk de Heidnen, eerde. 
De dwaas alleen verwachtte een volgend lot, 
En dwazer nog, die stierf voor zijnen God!’ 
Zoo plagt de woesteling op schampre toonen 
De waarheid en het vroom geloof te honen, 
En baauwde na, wat hem was voorgepraat, 
Of in elk vuil paskwil te lezen staat. 

{==454==} {>>pagina-aanduiding<<}

De vrome vrouwtjes hoorden 't aan en keken, 
Of onder 't kleed geen bokspoot uit kwam steken, 
Beducht, of ook de booze twijfelaar 
De duivel zelf met staart en horens waar'. 
Doch in de kroeg - daar prees men hoog zijn rede, 
Als deelde hij niet dan orakels mede, 
Schoon niemand ooit hem raad of troostwoord vroeg, 
Als ziekte of leed hem vrees in 't harte joeg. 
 
Doch hij, de trotsche geest, durfde alles wagen, 
Leî strik en val, om stroopend 't wild te jagen, 
Bedroog in 't spel naar hartelust en wensch, 
En praatte van de regten van den mensch, 
Van 't huwlijk, als of 't was een slavengilde, 
En liet zijn kroost opgroeijen in het wilde. 
 
Wat ziekte en grijsheid bij een man, zoo stout, 
Gedaan had, weet men niet; hij werd niet oud. 
Op zeekren nacht ging hij zijn strikken stellen; 
De sloot was diep, door regenvloed aan 't zwellen; 
De plank dreef weg; hij plofte neêr in 't diep, 
Waar hij, was zijn leer juist, voor eeuwig sliep. 
 
Zietdaar nu 't doopboek! Op des levens baren 
Is aller hulk bij storm of kalmte aan 't varen. 
Nog is 't voor velen lieflijk windgesuis; 
Haast barst een vlaag met loeijend stormgebruis 
Van drift en hartstogt los, of valt te kampen 
Met de onweêrsbui van 's levens zware rampen. 
Dan zoekt zich elk een hulp, een metgezel, 
Een troost en raad bij 's levens wee en wèl. 
En wat die hulp kan zijn, wat ramp of zegen 
Uit die vereeniging hun wordt verkregen, 
Dat toonen we u in onzen nieuwen zang. 
Nu rusten we uit. Vaartwel dus, tot zoo lang! 





Een zondag te Parijs.

Wanneer een vreemdeling voor 't eerst deze reusachtige wereldstad met hare twaalf maal honderd-duizend inwoners bezoekt, en buitendien, als steller dezes, gewoon is in kleine

{==455==} {>>pagina-aanduiding<<}
steden of op het platteland te verkeeren, wordt hij schier overstelpt en bedwelmd door het vreeselijk gewoel en geraas, dat eene zoo talrijk opeengehoopte massa menschen, zich bewegende in allerlei rigtingen en op allerlei wijze, veroorzaakt. Van 's morgens vroeg tot 's avonds laat zwermen de menschen gonzende en wriemelende en onophoudelijk de voeten vleugelende door omnibussen of andere rijtuigen van de eenvoudigste tot de meest fantastische gedaanten, als bijen dooreen. Eerst tegen middernacht begint het rustiger te worden, hoewel men in Parijs te vergeefs de nachtelijke stilte eener provinciestad van ons Vaderland zoeken zou. Vooral op den avond is de drukte in de meest bezochte gedeelten der stad zoo erg, dat men, in weerwil van de doorgaans wijde straten, en de breede trottoirs voor voetgangers, elkander gestadig als tegen het lijf loopt, en de uiterste omzigtigheid noodig heeft, wanneer men het onderneemt de straat over te steken. Het gezigt alleen dier golvende opeengepakte menigte, gevoegd bij het donderend geraas dier ontelbare elkander als baren der zee voorbijsnellende wagens, vermoeit den oningewijde zoo zeer, dat zijn hoofd er hem van draait, en hij zich genoodzaakt ziet, ter verpoozing, òf eene minder bezochte wijk der groote stad op te zoeken, òf een harer schoone tuinen in te gaan, òf nog liever naar de heerlijke omstreken daar buiten zich te spoeden, om eenigzins op het verhaal te komen.
Zoo gaat dag aan dag even druk, even vermoeijend voorbij. Rust men in morpheus' armen des nachts uit van het vliegen en zwerven des dags, het geschiedt om des morgens tot een zelfden dag te ontwaken. Daar toch één Franschman met zijne bekende levendigheid, zijne gladde tong en sterke gebaren meer drukte aanbrengt, dan vier of vijf koelere bewoners van noordelijker landen, begrijpt men, hoe oorverdoovend het gedruisch moet zijn dier bewegelijke drommen van menschen en rijtuigen, welke de straten vullen. Hoort ge daarbij nog de melodiën eener menigte draaiorgels, het geschreeuw der uitventers en uitventsters van allerhande koopwaren, en hoort ge boven alles uit de helderklinkende en schier nooit ophoudende schel van den ‘marchand de coco’ of verkooper van zoethout-water, dan waant gij u verplaatst in een altijddurend kermisgejoel.
Gij bouwt uwe hoop op den Zondag, denkende, dat ge dan

{==456==} {>>pagina-aanduiding<<}
althans op de straat u rustiger zult kunnen bewegen. Vele werkzaamheden zullen wel stil staan, en menig rumoer zal verdwenen zijn. Ongelukkige vreemdeling, die in Frankrijks nooit rustende, maar altijd woelende hoofdstad, op eenige stilte hoopt! Hoe zult ge u in den Zondag bedrogen vinden! Of weet gij niet, dat Franschman, maar bovenal Parijzenaar te zijn hetzelfde zegt als te leven voor zijn genot? ‘Laat ons binnen den kortst mogelijken tijd en daarbij zoo goedkoop mogelijk zoo veel pleizier hebben, als wij maar kunnen, want morgen welligt sterven wij, en zou het te laat zijn!’ Zietdaar de lens der meeste Franschen, maar stellig van nagenoeg alle Parijzenaars. Hoe ook zou men vrolijk zijn, ‘la belle France’ kunnen bewonen, hoe zou men eenigzins naar behooren burger kunnen zijn van de hoofdstad der elegante wereld, indien men zich gelijk stelde met den minder uitgelaten Duitscher, den alles berekenenden, stillen Hollander, of met den belagchelijk deftigen Engelschman, die niets telt dan zijn Albion, - en niet dag aan dag en nacht op nacht zich wiegde op den stroom van vermaak, die in deze stad der steden op zijn sterk bewogen waterspiegel een ieder medevoert?
Naauwelijks is met het eerste schemerlicht van den dageraad de Zondagmorgen aan den hemel verschenen (het is zomer), of gij wordt even als elken dag der week op uwe legerstede gewekt door een verwijderd dof geraas, 't welk allengskens naderbij komt en sterker wordt, tot dat ge, wanhopende om zóó den slaap weder te zullen vatten, en vakerig en uit uw humeur het venster uitziende, bespeurt, dat ook nu even als in de week gansche scharen van groote karren en vrachtwagens, beladen met groenten en allerlei levensmiddelen, de stad binnenrukken. Parijs is groot, heeft vele behoeften, en verteert veel, ook waarvoor wij verachtelijk den neus zouden ophalen. Van daar die nimmer stilstaande dagelijksche aanvoer.
Hoewel het nog maar zes uren des ochtends is, bespeurt gij, dat, ware het mogelijk, er reeds meer drukte is, dan op andere dagen, en begrijpt, dat gij in uwe hoop op een betrekkelijk stillen Zondag jammerlijk zult worden te leur gesteld. Wanneer gij aan de oevers der Seine logeert, gelijk wij, dan ziet gij eene verbazende menigte Parijzenaars en

{==457==} {>>pagina-aanduiding<<}
vreemdelingen, van beide seksen en allerlei leeftijd of stand, feestelijk uitgedost zich nu reeds naar de stoombooten begeven, die naar Rouen, Havre of andere meer nabij aan de Seine gelegene plaatsen koers zullen zetten. Welhaast ziet ge deze vaartuigen, tot zinkens toe geladen met levenslustigen, die den Zondag buiten gaan houden, onder gillend gefluit en brullend stoomgeluid de zwarte rookbrakende schoorsteenen laten zakken om zoo de Pont Royal en andere prachtige bruggen der Keizerstad te kunnen passeren. Meestal gaan deze vroege reizigers een geheelen dag buiten op eenigen afstand van Parijs doorbrengen, om het volle genot te hebben van de frissche landlucht op de lagchende heuvels, die de groote stad uren ver omgeven. Later vertrekken er des Zondags om het halve uur stoombooten naar St. Cloud en andere meer onmiddellijk nabijgelegene omstreken, die alle gansche ladingen bezoekers naar buiten voeren, en dit genot voor weinige stuivers, de retour-vracht er onder begrepen, verschaffen.
Het gedruisch vermeerdert door de meer en meer in beweging komende menigte van oogenblik tot oogenblik. Vol geladen omnibussen van allerlei kleuren en benamingen, om aan te duiden door welke gedeelten der uren-lange stad zij rijden, spoeden zich in vrij snellen draf met hunne gewone lading, 14 personen binnen in en 10 boven op, door twee hengsten getrokken, naar een naburig bureau, en geven aldaar hunne lading over aan naar elders vertrekkende collega's. Fiacres, tilbury's en rijtuigen van alle soorten beginnen zich langs zoo meer te vertoonen. Vele van deze zijn in den vroegen morgen beladen met badlustigen, die zich in de talrijke badhuizen aan de Seine met het koele rivierwater wenschen te verfrisschen. Zoo nadert het uur, waarop gij gewoon zijt te déjeuneren. Maar, ach! te Parijs ontbijt men eerst te twaalf, het meest tusschen twaalf en één uur des middags. In den vroegen morgen neemt gij slechts ter loops een stuk tarwebrood met of zonder boter en een halve kruik Seltzerof een glas gewoon water daarbij. Wij, Hollanders, kunnen ons daaraan echter zoo maar niet in eens gewennen, en bestellen in den regel reeds den vorigen avond een behoorlijk ontbijt.
De garçon of bediende uit het logement, - want, dit zij ter loops gezegd, vrouwelijke dienstboden treft men schier

{==458==} {>>pagina-aanduiding<<}
nergens aan, - brengt u met eene meer dan gewone beleefdheid wat ge hebt gevraagd. Hij ziet u glimlagchend aan; zijn voorschoot en hemdsmouwen zijn helder wit, en gij kunt het hem aanzien, dat het Zondag is, en hij ook, bij het fraaije weder op zijn deel aan de uitspanningen van den dag hoopt. Ook ‘la petite blanchisseuse’, het waschmeisje, dat elken morgen met een tikje op de deur bescheiden uwe orders komt vragen, ziet er zoo schalksch uit, haar elegant mutsje zit haar zoo coquet op de bruine lokken, en hare heldere bruine kijkers lagchen u zoo levendig toe, dat ge duidelijk bemerkt: het is een bijzondere dag, het is Zondag.
Welhaast heeft men na een niet overvloedig ontbijt, een kop koffij met een stuk goed, maar vreeselijk hard gekorst wittebrood, zijn eenvoudig toilet gemaakt. Als reiziger en bovendien als vreemdeling heeft men het regt van zich zoo eenvoudig, zoo bizar of vreemd te mogen kleeden als men verkiest, mits men het maar fatsoenlijk doe. Niemand toch neemt eenige notitie van u, zelfs indien gij als een Chinees een staart wildet dragen, en u in hemelsblaauwe zijde hullen, of als een Turk getulband met wijde broek en helder roode kabaai verschijnen, zoo als wij beide zagen, - niemand merkt u onder die duizendtallen op, gelijk zij wederkeerig evenmin uwe aandacht plegen te wekken.
Nu klimmen wij onze 85 trappen af, en bevinden ons op straat in een zoo bont en druk gewoel, dat wij onmogelijk ons kunnen voorstellen, dat het Zondag of rustdag is. De winkels zijn genoegzaam alle geopend en hebben hunne verschillende waren uitgestald. De uitventers van eetwaren en allerhande zaken schreeuwen om het zeerst, en zetten hunne longen als tegen elkander uit, en alles heeft het voorkomen van een gewonen werkdag. Na het oversteken der sierlijke Caroussel-brug, die ons binnen het vierkante plein van dien naam bij het Louvre-paleis brengt, ziet ge met verbazing en ergernis beide, hoe timmerlieden, metselaars, steenhouwers, sjouwerlui, enz. even vlijtig aan het opbouwen van dit overschoone praalgebouw arbeiden, als toen ge er gister voorbij gingt of het morgen vinden zult. Waarlijk, die arbeidende en zwoegende werklieden te midden van de heden slechts het vermaak najagende menigte, maken op u als Hollander en Protestant een pijnlijken indruk. Mag dan de arbeidsman in

{==459==} {>>pagina-aanduiding<<}
dienst des Keizers niet eenigen tijd hebben voor zijne Godsdienst-oefening, of ten minste voor zijn vermaak, als de andere Parijzenaars op den Zondag? Gij vindt waarlijk wel stof tot ernstige overpeinzingen in dit lagchende en boertende Parijs, dat schier der geheele wereld verwaten zijn toon van beschaving opdringt als het toppunt der menschelijke veredeling. Maar gij zorgt wel, uwe gevoelens niet luide uit te spreken, daar gij welligt door spionnen omgeven zijt, die op al uw doen en zeggen veel naauwkeuriger acht slaan, dan gij argelooze Noordlander vermoedt. Intusschen ziet gij, hoe het voorbeeld der regering invloed oefent op bijzondere personen. Ook ginds, en daar, en hier, en elders bespeurt gij hetzelfde arbeidswerk aan het opbouwen of herstellen van woningen, als of de Zondag geen dag des Heeren zij. Met zekeren weemoed, maar ook met eene soort van dankbaren trots keert zich uw geest naar het dierbare vaderland, dat in zoo vele opzigten verheven is boven magtige staten en koningrijken. Uw Hollandsch hart wordt warm, een traan welt in uw oog, wanneer gij de nederige degelijkheid en hoogere zedelijkheid der uwen vergelijkt met die uiterlijke zich in weelde en genot badende loszinnigheid van het zedelooze Parijs. Wij zegenen de nagedachtenis van den eersten willem, den voorganger in den strijd tegen de Spaansche overheersching, maar niet minder de herinnering van Prins willem III, die den grooten lodewijk zijne grenzen aanwees, waar hij, de slaaf zijner favorites en Jezuïten, onbeperkt mogt regeren. Wij zegenen den slag van Waterloo, en gunnen het overwinnend Albion zijne naauwe vriendschap met een buonaparte; ja, wij verblijden ons, dat door de besturing der Voorzienigheid geen napoleon III, maar willem III Koning is van Nederland.
Met deze of soortgelijke gewaarwordingen vervolgen wij onze wandeling door de sterk bevolkte straten, al uitziende of er toch geene vrome scharen zich ter kerke begeven. Wij treden er enkele binnen, natuurlijk alle aan de eeredienst van Rome gewijd. Op de drempels verneemt gij reeds den in de zomerwarmte benaauwenden damp van wierook, reukwerk en waskaarsen. Gij verwondert u, deze kerken nog al behoorlijk bezet te vinden, niet begrijpende dat er nog zoo velen

{==460==} {>>pagina-aanduiding<<}
kunnen overschieten op de massa's, die gij in de straten zaagt, en de tien-duizenden, die gij de stad reeds hebt zien verlaten. Gij vergeet echter, dat Parijs groot en het aantal harer kerken, behalve eenige kleinere kapellen, buitengewoon klein is, slechts 41, en derhalve in geene de minste verhouding staat tot de overtalrijke bevolking. Deze opmerking alleen beneemt alle illusie, die gij, ten opzigte van den godsdienstigen zin der Parijzenaars, binnen in hunne kerken mogt opvatten. Ook al dat uit- en inloopen van groepen menschen, die maar kort verwijlen in het heiligdom, ten einde alleen de mis te hooren, en dan plaats te maken voor anderen, die met hetzelfde doel daar komen, ontstichtte ons meer, dan de ernst, de vrome aandacht en de godsdienstige toon, welke wij er doorgaans opmerkten, ons stichtten. Maar, hoe weinig naauwlettend op het stuk van godsdienst de Franschen in 't algemeen en wel bijzonder de Parijzenaars ook zijn, wij hopen, dat zij een meer blijvenden indruk van hunne Godsdienst-oefening behouden mogen hebben, dan wij. Wanneer ge den Dom te Keulen, of de Munsters van Straatsburg of Freiburg hebt bewonderd, dan vindt ge te Parijs geene enkele kerk, die u door hare grootschheid imponeert, en het uiterlijk of innerlijk der gebouwen is derhalve niet waard, dat gij daarom eene Roomsche Godsdienst-oefening te Parijs gaat bijwonen.
Eensklaps bevinden wij ons op de hal, waar visch en gevogelte, groenten, vruchten, enz. (de vleeschhal is echter op eene andere plaats) in enorme massa's te koop worden gepresenteerd. Niettegenstaande den Zondag is hier vrij wat meer gedrang, dan om en in de kerken, en zoo men hiernaar eenen maatstaf wilde nemen ter beoordeeling van de geestelijke en stoffelijke behoeften der inwoners, dan zou het inderdaad met den toestand der eerste al zeer sober uitzien. Verbazend groote vrachtkarren, gansche bergen met groente aanvoerende, rijden onophoudelijk heen en weder, en bij de zeer groote ruimte der markt weet ge u toch naauwelijks te bergen. Ten gerijve der koopers en verkoopers was men bezig, deze gansche ruimte met een glazen dak, geschoord door zeer elegante gebronsde ijzeren pijlers, te overdekken; inderdaad een reuzenwerk, het groote Parijs waardig. Onder

{==461==} {>>pagina-aanduiding<<}
de velerlei groenten trokken gcheele manden vol artisjokken onze aandacht, die in Frankrijk veel gebruikt worden; voorts ongemeen groote soorten van gele en roode peenwortels, en de verschillende soorten van aardappelen, die meestal eene langwerpig ronde gedaante en roodachtige kleur hadden, en geen zweem der bij ons heerschende ziekte vertoonden. Over 't geheel echter kunnen de Fransche aardappelen in aangenaamheid van smaak en voedzaamheid niet halen bij het edele voortbrengsel van onzen bodem. Ginds ziet ge groote korven vol perziken, abrikozen, die in grootte met perziken wedijveren, voorts pruimen, peren, kruis- en aalbeziën, en wat de tijd des jaars voor Frankrijk meer oplevert; en dààr - uwe oogen willen het naauwelijks gelooven, - ziet gij manden met door en over elkander kruipende huisjes-slakken van ongewone grootte, en zeker wel drie, vier malen grooter, dan onze gewone gestreepte huisjes-slak. Deze wriemelende massa zag er in onze oogen inderdaad afzigtelijk uit, en wij konden naauwelijks gelooven, dat de Parijsche Epicuristen ze inderdaad een delicatesse vinden, gelijk ze voorheen bijzonder in den smaak vielen van wijlen den Romeinschen Keizer caracalla, naar wien deze lieve diertjes nu nog caracallen heeten.
Wij zijn al voortwandelende de groente- en vischmarkt genaderd, en zien nu de ‘dames de la halle’, de welbekende vischvrouwen van Parijs, voor ons. Ellenlange steuren en ons onbekende soorten van visch, met reusachtige zeekreeften daartusschen, zijn wel waardig uwe opmerkzaamheid te boeijen. Maar bovenal verbaast u de wonderlijke opschik en kleeding dezer dames, want hier wordt, meer nog dan elders, alles door vrouwen aan den man gebragt. De elegant gekleede ‘dame du comptoir’, die ge in elk koffijhuis achter het buffet of in schier elken winkel achter de toonbank gezeten ziet, vindt ge hier als 't ware weêr terug, maar bijna verscholen achter de hoog op elkaâr gestapelde moesgroenten en vruchten, achter gevogelte en visch. Wat ze daar deftig zijn of wanen te zijn in haar zondags-pak, die groente-vrouwen van buiten de stad, die echter den naam van Dames der hal of Parisiennes niet mogen dragen, welke alleen aan de vischvrouwen toekomt! Zij toeven slechts zoo lang tot hare

{==462==} {>>pagina-aanduiding<<}
waren zijn verkocht, of de markt is afgeloopen, om dan met blijden lach en vollen buidel de ledige karren als in triomf weder te bestijgen en de groote hoofdstad te verlaten. Ontzaggelijk groote mutsen van zonderlingen vorm en eene kleeding van wonderlijke snede en afstekende kleuren omgeven de verhitte en roode gelaatstrekken en forsch gebouwde leden dezer dames. Nimmer zag ik zoo veel vrouwen van zoo kloeke afmetingen en respeet inboezemende vormen bijeen, en dankte den hemel, dat ik met hare stevige vuisten geene kennis behoefde te maken. Wees maar voorzigtig en fixeer deze manninnen niet al te zeer, of blijf niet al te lang nieuwsgierig eene uit de vergadering aanstaren; - gij zoudt u voor 't minst een stortvloed van gelukkig onverstaanbare scheldwoorden naar 't hoofd zien geworpen, en welhaast uit het gedrang zoeken te ontsnappen. Hier alleen zou het u kwalijk vergaan, wat elders te Parijs vrij staat, het onbescheiden en brutaal elkander in 't gezigt zien der heeren jegens de dames, en omgekeerd. Inderdaad overtreft de onbeschaamdheid, waarmede elkanders schoonheid wederkeerig wordt opgenomen, alles wat ik mij ooit van zoo iets had voorgesteld, en ik begrijp inderdaad niet, hoe meer zedige bevolkingen zich kunnen vergapen aan de manieren van Parijs, en deze stad als de leerschool der galanterie erkennen.
Van de hal kwamen wij juist bij tijds aan eene Hervormde kerk, gelijk wij berekend hadden, want dààr wilden ook wij Zondag houden. De Godsdienst-oefening is nog niet begonnen. Wij treden het eenvoudig nette, doch kleine gebouw binnen. Een wel wat schreeuwend en wild gespeeld orgel poogt ons vruchteloos door zijne toonen te stichten; de organist schijnt ons toe, zijne roeping niet te verstaan. De kerk vult zich al meer en meer en wordt eindelijk geheel vol. Ook hier ziet men de aan Franschen eigenaardige gewoonte, die de vrijheid, gelijkheid en broederschap, de nog altijd geliefde droomen der Parijzenaars, herinneren, - namelijk, dat er geene afgeslotene zitplaatsen zijn. Het midden der kerk is gevuld met stoelen, aan de zijden met banken, maar gestoelten zijn er nergens. Men zit péle-mêle door elkander; naast de zwierige dame, die blijkbaar de hoflucht

{==463==} {>>pagina-aanduiding<<}
of althans die der eerste kringen inademt, ziet ge den half als Turk gekleeden Zouave, den strijder uit het Oosten, met zijn manhaftig fier, door de Oosterzon gebruind gelaat en de Krim-medaille op de borst. Beide heffen te zamen uit één gezangboek hetzelfde loflied aan. De burgerman of de in zijne kiel gehulde ouvrier zit naast den met het legion d'honneur gedecoreerden aristokraat. Rijk of arm, voornaam of gering, oud of jong, allen hebben hier op elke plaats hetzelfde regt, en men gaat zitten naast wien of wie het toeval u voegt. Waarlijk wel iets heerlijks, het idée, dat in de Kerk van christus noch eergestoelten, noch vooraanzittingen behooren, dat allen vervuld zijn met het ééne bewustzijn van gelijkheid voor God, gelijkheid als van kinderen, die met alle hunne afdwalingen toch als broeders en zusters van 't zelfde huisgezin tot éénen Vader komen! Voor zoo ver de voorraad strekte, werden aan alle zijden Nieuwe Testamenten en Psalmboeken uitgereikt, die het eigendom der kerk schenen te zijn, zoodat niemand noodig had ze van huis meê te nemen. Na eene korte voorlezing van een stuk uit den Bijbel treedt de Predikant rouel, een redenaar, nog in de kracht des levens, op. Bij het eerste en alle volgende gebeden rijzen mannen en vrouwen van de zitplaatsen op. Het gezang, op heele en halve noten, is een wèl uitgevoerd koraal, maar wordt, helaas! door de ellendige leiding van den organist bedorven. De tekst wordt, na eene korte voorafspraak, gelezen in Joh. ix:2, 3: ‘En zijne discipelen vroegen hem, zeggende: Rabbi, wie heeft er gezondigd, deze of zijne ouders, dat hij blind geboren zoude [moest] worden? Jezus antwoordde: Noch deze heeft gezondigd, noch zijne ouders, maar dit is geschied, opdat de werken Gods in hem zouden geopenbaard worden.’ De preek
zelve scheen eene gelegenheidspreek te zijn, naar aanleiding der geweldige overstroomingen, onlangs door de rivieren in vele Departementen veroorzaakt. Zij behandelde de oogmerken, waarmede groote rampen door God worden beschikt. Zij bestreed met kracht het begrip, dat alle rampen straffen zouden zijn, maar voerde tot verheerlijking van God in of door de rampen. Bij de ontwikkeling zijner denkbeelden bleef de spreker niet bij algemeene beschouwingen, maar begaf zich vaak zoo zeer in détails,

{==464==} {>>pagina-aanduiding<<}
dat de al te gekuischte Hollandsche kanselstijl er den staf over breken zou. Zoo beweerde hij, dat de overstroomingen van de Rhône en Loire geene straf waren voor de zonde van travail au Dimanche (het werken, enz. op Zondag); immers dan zouden de onschuldige bewoners der departementen boeten voor hetgeen Parijs in 't bijzonder misdeed. Hij verweet Parijs, dat het de menschen leerde veel te veel te vertrouwen op kunst, genie, physieke kracht, enz. Hij wekte tot overgave aan God op door het voorbeeld van een spoorweg-ongeluk, hoe men zijn leven, en door dat van een trouweloos associé, hoe men zijn vermogen plotselijk kon verliezen, enz. Deze voorbeelden werden zoo ongemaskeerd, zoo onopgesmukt, zoo naar waarheid en met de natuurlijke woorden gegeven, en daarbij zoo levendig met spraak en gesticulatie voorgedragen, dat wij, in weerwil der ongewoonte, waarlijk gesticht werden door het milde Evangeliewoord van den begaafden rouel. 't Was ons een zeer eigenaardig gevoel, daar midden in het nieuwe Babel, de hoofdstad van het Roomsch-Katholieke Frankrijk, onder 't geraas en gedreun eener aangrenzende zeer drukke straat, Godsdienst-oefening te mogen houden met een handvol Protestanten, uitgelezen uit de honderd-duizenden, die Rome en de nog talrijker scharen, die de wereld dienen, en den Zondag veelal bij uitnemendheid ontheiligen tot een dag van zonde. Dit toch moesten wij, helaas! reeds den volgenden dag treffend bespeuren. Wij kwamen niet ver van de Nôtre Dame (de hoofdkerk) voorbij de zoogenaamde ‘Morgue’, een klein gebouw waar men de lijken van zelfmoordenaars of onbekende gevondene dooden ten toon stelt. Onze gids sprak op onverschilligen toon: ‘Het was gisteren Zondag, nu zal er wel weêr iets zijn’; en waarlijk, toen wij binnen traden zagen wij door eene glazen deur het lijk van een verdronken manspersoon, dien eigen morgen uit
de Seine opgevischt.
Na het geestelijke voedsel gevoelden wij nu ook behoefte aan het stoffelijke, bestegen een fiacre en begaven ons naar eene der veel bezochte restaurations in de nabijheid van het Palais Royal en het 800 kamers bevattende logement ‘le Louvre’. Dagelijks pleegt deze restauratie door vier-duizend menschen bezocht te worden, maar des Zondags klimt het wel tot zes-duizend, en op feestdagen wordt het zelfs ver-
{==465==} {>>pagina-aanduiding<<}
dubbeld. 't Is half één en waarlijk wel tijd om te ontbijten, want op het middageten moet men tot zes à zeven uur wachten. De vlugge garçons bedienen ons ijlings van brood en vleeschspijzen met koffij of wijn daarbij, of gij neemt eene kom melk-chocolade met heerlijk fijn en zeer wit tarwebrood. Ge zoudt hierna verlangen om op de gemakkelijke sofa half uitgestrekt een dolce far niente door te brengen, zoo lang uw geurige uit Holland meêgebragte Havannah- of Manila-sigaar duurt, - want hier te Parijs zijn de sigaren afgrijselijk slecht en overmatig duur, - maar niet alzoo. In Parijs rookt men in de meeste koffijhuizen (van eenigen naam althans) niet; sommige hebben kamers opzettelijk daarvoor ingerigt, de meeste echter missen ze. Wilt ge dus het genoegen van te rooken te Parijs niet opofferen, doe het in de buitenlucht, in uw rijtuig, maar te huis of op eene publieke plaats, - wel foei! elke garçon zou er den neus voor optrekken. Dus, maar weêr haastig in den wagen!
Wij willen echter ditmaal onzen weg niet voortzetten in een omnibus of een fiacre. Wij hebben partij gemaakt, en daar er dames, ééne Hollandsche en ééne Parijsche, met hare echtgenooten van die partij zullen zijn, moeten wij, als van zelf spreekt, ons wat eleganter voordoen, en huren daarom twee zoogenaamde voitures de remise, of bijzondere huurrijtuigen, die ons van 's middags één uur tot middernacht de kleinigheid van 64 francs, behalve een ‘pour boire’ of drinkgeld aan de koetsiers, moeten kosten. Daarvoor echter hebben wij ook het genot van regt fashionable als heeren voor den dag te komen. In sierlijke kalessen, natuurlijk met geheel neêrgeslagen kap, koetsiers in hemelsblaauw met zilver gemonteerd liverei, en twee hengsten voor elken wagen, rijden wij eerst meer dan een half uur tijds door een waar doolhof van breede en enge, regte en kromme straten, om ons gezelschap, 't welk op meer dan één uur afstands logeert, af te halen. Met algemeene stemmen besluit men tot een bezoek van St. Cloud, om zich dààr in het Park der keizerlijke zomer-residentie met de schoone natuur en de frissche buitenlucht te verkwikken. Wij bestijgen met onze elegante dames de sierlijke rijtuigen, en voort gaat het in snellen draf, nu links dan regts gezwenkt, tot wij de onafzienbare, meer dan vijf kwartier straalregt loopende straat Rivoli bereiken.

{==466==} {>>pagina-aanduiding<<}
Hoezeer heden noch de groote, noch de kleine waterwerken te St. Cloud of Versailles springen, die telkens eene overgroote menigte menschen trekken, zijn er toch ontelbare scharen, door het schoone weder uitgelokt, op de been. Bijlangs het Stadhuis en het Louvre, 't welk met het daaraan nu verbonden keizerlijk paleis der Tuileriën één gebouw uitmaakt van 600 schreden lengte, naderen wij de heerlijke Place de la Concorde, een plein, zóó groot en door zoo prachtige gebouwen omgeven, als Europa gewis geen tweede zal kunnen aanwijzen. In het midden daarvan verheft zich de reusachtige, uit een enkel granietblok vervaardigde, 72 voet hooge en 250,000 pond zware obelisk van Loeksor uit Egypte, tusschen twee heerlijke kunstig gewrochte fonteinen. Omziende vestigt zich van hier uw blik op den met vele standbeelden rijk versierden ingang van den grooten tuin der Tuileriën en het daarachter gelegen paleis van dien naam. Voor u bemerkt gij de schoone marmergroepen van Marly, die op eene waardige wijze, aan beide zijden van den ingang geplaatst, ter opening dienen van de zoo grootsche lanen der Elysésche velden, die zich een half uur gaans lang uitstrekken, tot dat ze gesloten worden door den trotschen triomfboog ‘de l'Étoile’. Regts aanschouwt gij, aan het eind der breede en vorstelijke Koningstraat de sierlijke zuilengalerij der prachtige Madeleinekerk, bij welke de Boulevards beginnen. Links ziet ge over de brug der Eendragt, die met fraaije en stoute bogen de Seine overspant, op een schier even prachtig kolonnade-front van het paleis der kamer van afgevaardigden. Het geheel van prachtige publieke en bijzondere gebouwen, dat gestoffeerd is door een groot getal fraaije standbeelden, en de duizenden voetgangers en rijtuigen, die zich om u heen bewegen, maakt eenen indruk, als of men in eene tooverwereld verplaatst is. Onwillekeurig duiken
daarbij voor den geest des vreemden beschouwers de beelden van 't verledene op. Hier, waar de slanke granietnaald in hiëroglyphen-taal den laten nazaat geheimzinnige dingen toespreekt, stond in 1793 de vreeselijke guillotine, en liet de hoofden vallen van meer dan 1500 slagtoffers, onder welke zelfs een koning en eene koningin! - Maar wij willen heden met de Parijzenaars genieten en willen ons de heerlijke zomerzon door geene schaduwbeelden van een treurig verleden laten verduisteren, en

{==467==} {>>pagina-aanduiding<<}
liever ons in den vrede van het heden verblijden. Ziet, ginds in dat gebouw werd nog dit zelfde jaar de gewigtige vrede van Parijs gesloten, die aan den bloedigen Russisch-Turkschen oorlog een einde maakte!
Thans slaan wij de Elysesche velden in, die niets anders zijn, dan eene verbazend breede laan voor rijtuigen, in het midden, met vele daarnevens voor voetgangers bestemde zijlanen, geformeerd door de prachtigste boomen. Wij doen ons toertje in gezelschap van meer dan 4000 rijtuigen, zoo als onze Parijzenaar verzekerde, rijtuigen van allerlei soort, opgepropt volle omnibussen, met hunne lading menschen binnen in en boven op, prachtige staatsiekoetsen of landauers, sierlijke Victoria's, met hare edele vierspannen, nederige fiacres met één paard, ontelbare voitures de remise, tilbury's, cabriolets, enz. enz. omgeven bovendien van menigen eleganten ruiter en menige bevallige amazone. Van de 70,000 te Parijs voor 't vervoer van menschen aanwezige rijtuigen bevindt zich altijd een contingent in de Champs Elysées, en gij verbaast u over de geoefende meesterhand van den Parijschen koetsier, die er voor zorgt, dat onder al het gedraaf en gevlieg van paarden en rijtuigen door elkander zeer zelden eenig oponthoud, nog minder eenig ongeluk gebeurt. Voor zoo ver de menschen en rijtuigen uwe aandacht niet te zeer aftrekken, wijdt gij eenen blik aan het nijverheids-paleis, het gebouw der groote wereld-tentoonstelling, met den grooten daaraan grenzenden wintertuin, voorts aan menigen schouwburg of eene der vele plaatsen van uitspanning en vermaak, waarmede de Elysesche velden regts en links zijn bezet, en bereikt eindelijk den heerlijken triomfboog bij de Barrière de l'Étoile, 50 ellen hoog, 46 breed en 23 diep. Dit kostelijk monument, onder napoleon I aangevangen, om de overwinningen der Fransche legers te vereeuwigen, is eerst na 30 jaren arbeids onder negen verschillende architecten en vier regeringen voltooid, en mag vrij als een der schoonste, zoo niet het allerschoonste der vele kunstgewrochten dezer reuzenstad worden aangemerkt. De plate forme, die
over 228 trappen bereikt wordt, levert een der schoonste panorama's van Parijs, doch mist nog den zegewagen, die als eene kroon er boven op behoort te staan. Het geheel is indrukwekkend, en vertegenwoordigt door zijne talrijke bas-reliefs de

{==468==} {>>pagina-aanduiding<<}
voornaamste veldslagen van den eersten napoleon. Vol bewondering over dit grootsche en toch zoo keurig uitgewerkte pronkjuweel van bouwkunst, rijden wij er bij langs, daar zelfs de keizerlijke familie er hoogst zelden onder door rijdt, en deze eer, voor zoo ver mij bekend is, alleen te beurt viel aan den hertog van orleans, die vóór weinige jaren, niet ver van hier, zoo noodlottig het leven verloor, en wiens lijk in droevigen optogt onder dezen boog door passeerde.
Na de vestingwerken, die Parijs als een ring omgeven, te zijn doorgetrokken, bevinden wij ons al spoedig, maar altijd door dezelfde woelende menigte voetgangers en rijtuigen omstuwd, in de laan der Keizerin (Avenue de l'Impératrice), die nog maar juist gereed was, en voorts in het bosch van Boulogne, dat, hoezeer vele honderden bunders groot, evenwel nog onlangs aanzienlijk uitgelegd en verfraaid werd. Napoleon III vooral heeft dit beroemde bosch ontzaggelijk verbeterd door het aanbrengen van groote waterpartijen, die er geheel ontbraken, en wel zoo groote, dat wij in eene een kleinen opgetuigden tweemaster ontdekten, en de oppervlakte door de menigte met menschen opgevulde roeischuitjes, die heen en weêr naar de sierlijke, met koffijhuizen voorziene eilandjes snelden, een even levendig tafereel bood als de lanen en parken op den vasten wal. Fraaije watervallen, kunstige grotten, schoone fonteinen, groepen van rotsen en soortgelijke kunstwerken zijn er hier en daar, soms zeer verrassend aangebragt, terwijl menige schoone partij een model kon leveren voor een landschapschilder. Bij fraai weder is dit groote en schoone bosch, dat in alle rigtingen met breede rijwegen en voetpaden doorsneden is, het algemeene rendez-vous der beau monde van Parijs, en zeer sterk bezocht. De aanleg is overheerlijk, maar het houtgewas beantwoordt er niet aan, hetzij de boomen te jong zijn, of de grond ongeschikt, - althans men vindt er geen zwaar geboomte, en in dit opzigt kan het de vergelijking niet doorstaan met het veel nederiger Haagsche bosch.
Een gedeelte van het bosch van Boulogne is omheind, en aan bijzondere personen verhuurd; het heet de Pré Catalan, naar zekeren catalan, die daar vermoord werd. Men vindt er koffijhuizen, waar harmonische muzijk uw oor streelt, waar keur van heerlijke bloemen u lokt, en waar de afzonderlijke

{==469==} {>>pagina-aanduiding<<}
tuintjes, die des zomers elken avond geïllumineerd worden, de wandelende menigte bij het vrolijk maatgeluid eener levendige dansmuzijk tot een bal champêtre uitnoodigen.
Aan het einde van dit bosch ligt het dorp Boulogne, waaraan het zijn naam ontleent, eene plaats met ongeveer 6000 inwoners, die slechts door eene sierlijke brug over de Seine van het zoogenaamde stadje St. Cloud, dat echter maar de halve bevolking van Boulogne tellen moet, gescheiden is. St. Cloud ligt bekoorlijk aan de heuvelachtige oevers der hier zoo schilderachtige Seine, en trekt als geliefkoosd zomerverblijf vroeger van de koninklijke, thans van de keizerlijke familie, wegens zijn overheerlijk park, dagelijks, maar vooral des Zondags duizenden bezoekers tot zich. Wij begaven ons ook derwaarts, en hoewel wij het opeengehoopte centrum der myriaden Zondag-vierders in het bosch van Boulogne verlieten, kwamen wij toch te St. Cloud met eene ontzaggelijke menigte, en vonden aldaar evenzeer eene ontelbare schare. Elk uur toch vertrekt van Parijs naar St. Cloud eene stoomboot, elk half uur een spoortrein, die, naar Versailles bestemd, dààr stil houdt, elk half uur bovendien een omnibus van bijzondere grootte en constructie, die, op de ijzeren rails loopende, door twee paarden wordt getrokken en 70 menschen kan bergen. Dergelijke gelegenheden bestaan evenzeer naar St. Germain, Meudon, Sèvres, en alle bekoorlijk gelegene plaatsen in de omstreken van Parijs.
Uit onze rijtuigen gestegen mengen wij ons onder de menigte wandelaars, die het genoegen van eens een dag buiten te zijn, uit de oogen straalt, en die ieder op zijne wijze, met onnavolgbare radheid van tong en de levendigste gebaren, daarover zijne vreugde openbaart. Troepjes van keurig gekleede kinderen vermaken zich met bal- en hoepelspel op de ruime grasperken, of, voor zoo ver het der wandelende schare niet hindert, in de breede laan, die naar het vorstelijk park geleidt. Wij beginnen nu allengskens te stijgen, hier en daar zelfs vrij steil, en bereiken alzoo een plateau of vlakte van tamelijk grooten omvang, op welks midden een vrij hooge toren, la lanterne genaamd, gebouwd is. Wij maken nog eene wending om eenig kreupelhout, en staan plotselijk op den rand dezer hoog gelegen vlakte, waar zich voor onze verbaasde oogen een panorama ontvouwt, zoo heerlijk, dat het

{==470==} {>>pagina-aanduiding<<}
een onvergetelijken indruk achterlaat. De groote wereldstad, Parijs, het Babel onzer dagen, rijk in droevige en bloedige herinneringen, nog niet te betrouwen, als een vulkaan in rust, die onverwacht u met zijne uitbarsting verrassen kan, - het eenige Parijs ligt daar voor ons in zijne gansche uitgestrektheid, al is het, dat wij naauwelijks het geheel kunnen overzien het eene einde tot het andere. Verwarde massa's huizen rijzen met ontelbare torens en groote gebouwen, als een groot doolhof, omhoog. Scherp teekenen zich de molens op den Montmartre tegen den horizon af. Ginds bij die spitse naalden onderscheidt ge duidelijk de stad der dooden, het welbekende kerkhof Père la Chaise, 't welk u, hoog als het ligt tegen de helling van een heuvel, een niet minder schoon overzigt der stad en meer van nabij oplevert.
Met moeite rukten wij ons eindelijk van dit prachtig schouwspel los en daalden weder af naar de Seine. Wegens de hooge tegenwoordigheid der Keizerin eugenie en den keizerlijken kroonprins, terwijl de Keizer zich aan de baden te Plombières bevond, mogten noch het paleis, noch de kostelijke tuinen, die het omgeven, worden bezien. Op deze wandeling merkten wij de eigenaardige zeden der levendige Franschen op, die zoo veel afwijken van onze wel eens te stijve gewoonten. Heeren en dames, wier kleeding en taal van goeden stand en zorgvuldige opvoeding schenen te getuigen, waren als volwassen kinderen ijverig in de weêr met elkander elastieke ballen toe te kaatsen, krijgertje te spelen, al stoeijende, tuimelende, rollende van den heuvel neêr te dalen, enz. Uitgelaten en dol van pret gaven zij niets toe aan de hen omgevende schooljeugd in gieren en schateren. Wij bleven nog eenigen tijd in het grootsche park omdoolen, 't welk zich door lossen, smaakvollen Engelschen aanleg ver boven de tuinen der Tuileriën en van het Luxembourg onderscheidt. Immers die zijn, als de meeste Fransche tuinen, volgens den stijl van le nôtre, met palmen afgezet en in regthoekige, als met den passer afgemetene bloemperken en wandelwegen, onzes inziens zeer smakeloos aangelegd.
In de groote allée, beneden aan de Seine, teruggekomen, bestijgen wij op nieuw onze kalessen. Ondertusschen is het zes uren geworden en beginnen wij aan ons middagmaal te denken. Op nieuw passeren wij de stoute brug over de Seine

{==471==} {>>pagina-aanduiding<<}
en het dorp Boulogne, en doorrijden nu het geheele bosch van dien naam, doch aan eene gansch andere zijde. Geheele familiën liggen daar ongegeneerd op het mollige gras, onder een schaduwrijken boom, of hoe zich de gelegenheid maar presenteert, een eenvoudig landelijk middagmaal in de volle vrijheid der schoone natuur te gebruiken; terwijl de voerlieden der rijtuigen, waarmeê zij gekomen zijn, op korten afstand hunne paarden uit de hand voêren. Ik moet betuigen dit schouwspel, in weerwil dat de vrijheid der Parijsche zeden zoo vaak de moeder is van ligtzinnigheid, regt lief en aangenaam te hebben gevonden. Spoedig hebben wij nu weder de vestingwerken bereikt en rijden de voorstad Passy binnen, waar een ruim en zeer goed logement ons in zijn grooten tuin opneemt, en wij in een priëel gezeten, terwijl de tuin rondom ons volkomen bezet is met etende of reeds gegeten hebbende gasten, welhaast een echt Fransch dîner voor ons zien. Hoe fraai ook, toch lijkt het ons vreemd genoeg, en wekt het onzen appetijt op verre na zoo niet als wat onze eenvoudige, maar degelijke Hollandsche keuken presenteert. Het ergste is, dat men volstrekt niet weet wat men krijgt, en ik had eene nog te levendige voorstelling van de délicatesses, die ik des morgens op de Hal had gezien, om niet een weinig te grillen van het gezigt dier spijzen, wier oorsprong zich maar niet ontdekken liet. Wij bepaalden ons daarom bij de eenvoudigste schotels, lieten ons de ‘potage aux Julies’ (wortel- en groentesoep) en de ‘Chateaubriand aux pommes de terre à la robe de chambre’ (platweg: biefstuk met ongeschilde aardappelen) wel smaken, en gedachten onder het genot van eene en andere flesch heerlijken Bordeaux, die hier slechts anderhalf, hoogstens twee franes kost, de afwezige geliefden.
Het opsteken der gaslantaarnen, die eensklaps van alle zijden flikkeren, bewijst ons dat wij langer getafeld hebben, dan wij meenden, en dat het aangenaam en geestig gesprek ons den tijd had doen voorbijvliegen. Wij besluiten de gewoonte te volgen, door de Champs Elysées naar de Boulevards te rijden en daar een kop koffij te drinken. Door vele onbekende straten en wegen bereiken wij weder den trotschen Triomfboog, en doorkruisen de schitterend verlichte Elysésche velden in gezelschap van duizenden rijtuigen, die,

{==472==} {>>pagina-aanduiding<<}
òf even als wij uit het bosch van Boulogne terugkeeren, òf zich met heen en weder rijden vermaken. Het is hier nog voller geworden, dan het des morgens was, en de breede laan, waar gemakkelijk tien rijtuigen op elk punt elkander passeren kunnen, is somtijds verstopt, zoodat wij, òf een oogenblik stilstaan, òf stapvoets rijden moeten. Wij laten de fraai geïllumineerde Cafés-chantant of koffijhuizen, waar muzijk in de opene lucht gemaakt wordt, het schoone Cirque of paardenspel van franconi, enz. enz. blijven, hoe druk en uitlokkend het er moge uitzien, - en komen weder op het Eendragtsplein, waar wij bij de Obelisk van Loeksor een oogenblik stil houden, om het tooverachtig schouwspel van heden morgen nu in het verbijsterend licht der ontelbare gasvlammen te genieten. Vervolgens rijden wij door de breede Rue Royale of Koningstraat bijna regt op het heerlijke frontportaal en de schoone zuilenrij der grootsche Madeleine-kerk, en bevinden ons weder eensklaps te midden der onbeschrijfelijke drukte der Boulevards, dat middelpunt van het leven der hoofdstad, waar altijd de meeste rijtuigen en menschen bijeen zijn, en de eerste familiën, de keur der beau monde te Parijs, zich gaarne in hare staatsie-wagens vertoonen, terwijl men altijd een dof en donderend geraas verneemt. De tegenwoordige Keizer heeft, gewis uit vaderlijke voorzorg voor zijne brave Parijzenaars, die nu en dan een ongelukkig zwak hebben voor het maken van barrikades, juist op de drukste wegen en straten, de tallooze straatsteenen laten opbreken en verwijderen, en hunne plaats doen innemen door eene Mac-Adam-bestrating. Daar nu ook de kleine steentjes der trottoirs door een effen en zacht asphalt-plaveisel vervangen zijn, begrijpt men, dat onze goede lieden van Parijs op de boulevards al geheel het barrikaden-vermaak hebben moeten vaarwel
zeggen, hoewel zij daarvoor het rumoer, dat vroeger oorverdoovend geweest moet zijn, hebben mogen verwisselen met het zachtere van een aanhoudend voortrollenden donder. Dergelijke teekenen eener vaderlijke liefdezorg voor zijn troetelkind, de stad Parijs, geeft de tegenwoordige Keizer vele. De Rue Rivoli, b.v., liep vroeger krom en hoekig van de Koningstraat naar het plein der Bastille meer dan 5 kwartier uur ver. Thans zijn al die krommingen en hoeken na ontëigening weggebroken en geëffend, zoodat deze tweede hoofdstraat van

{==473==} {>>pagina-aanduiding<<}
Parijs zich nu straalregt aan het oog vertoont. Gemakshalve is ook de Rue Rivoli ge-mac-adamiseerd, en daar zij op die wijze met de boulevards, de Koningsstraat en het Bastilleplein een ruimen halven cirkel van gemakkelijke communicatie uitmaakt, hebben de Parijzenaars nu niet alleen het genot van ruime en breede straatgezigten, maar tevens, wanneer het tijd is, van heerlijke militaire evoluties der artillerie en kavallerie, die met weinige wèl uitgevoerde manoeuvres in een oogenblik dit hoofdkanaal van den bloedsomloop der groote stad van inflammatoire stoffen hebben gereinigd. Tot verfraaijing der hoofdstad zijn al mede hier en daar in de voornaamste pleinen en straten sierlijke huizen van eigenaardigen vorm gesticht. Vraagt gij, wat zij zijn? Niets anders dan kazernes, waar de mannen van wapenen zoo lief gehuisvest zijn, dat ge niet begrijpt, hoe zij van daar eene hel van verderf kunnen uitbraken over de aterlingen, die het wagen mogten, de rust der pleizierige bevolking te verstoren. Buitendien is het getal van sergeants-de-ville, of policie-agenten, legio, daar men ze overal ziet, en: ‘eere, dien eere toekomt!’ uitwendig heerscht er onder die anderhalf millioenen Parijzenaars en vreemdelingen, die er dagelijks in beweging zijn, zoo veel rust en orde, dat ik te Parijs in alle de dagen van mijn verblijf aldaar niet de minste straatschennis gezien, niet den minsten last van bedelaars, straatjongens, zakkenrollers, enz. ondervonden heb, zoodat men zich nu gerust en ten allen tijde even veilig in de zeer bezochte als in de stille straten van Parijs kan bewegen.
Op de boulevards aangekomen verbazen wij ons, wier oogen overigens reeds aan veel gewoel en gedrang gewend zijn over de ontelbare menigte wandelaars. Velen zitten ook op smaakvol van ijzerdraad gevlochten stoelen, die gij voor een stuiver gebruiken kunt, om zoo al rustende uw gezigt te streelen met de tallooze massa rijtuigen, die den Boulevard schier verspert. Van de Madeleine-kerk tot het Bastille- of Julij-plein strekken deze Boulevards zich in een wijden boog van meer dan 5 kwartier uurs lengte uit. Deze rigting is ontstaan uit den loop der oude wallen en grachten (bolwerken), die vroeger de veel kleinere stad omgaven, maar thans geslecht en gedempt, die ruime pleins-wijde straten formeren. Alle vijf minuten

{==474==} {>>pagina-aanduiding<<}
rijden van het eene naar het andere einde dezer geweldige streek omnibussen af, beginnende 's morgens te zes ure en eindigende te middernacht, welke alle bijna altijd gevuld zijn met hunne dubbele lading menschen binnen in en boven op. De benedenhuizen zijn nagenoeg alle prachtige winkels of koffijhuizen, van welke er gelijkvloers alleen 160 geteld worden, en die ge doorgaans alle bezet zult vinden. Wij stappen aan een der beste tegenover de Madeleine-kerk af en staren, zittende aan kleine ronde tafeltjes, voor huis, op straat, met verbazing op dien chaos van menschen en rijtuigen, die zich zonder ophouden als één groot wargewoel door elkander beweegt. De koffij is te Parijs over 't algemeen uitmuntend; daarom smaakte ons de demi tasse voortreffelijk, terwijl wij, heeren, niet nalieten het hierbij altijd gepresenteerde petit verre geurigen cognac te ledigen.
Hoe vermoeid wij reeds waren, was het toch nog te vroeg om te scheiden, en besloten wij den dag te eindigen met een bezoek in het Chateau aux fleurs, een welbekenden danstuin in eene straat zijwaards van de Elysésche velden. Wij rijden dus al weder naar deze druk bezochte lanen, waar echter het gewoel reeds begint af te nemen, slaan links uit de groote allée een weg in naar het reeds van verre zigtbare met helder rood glas verlichte bloemenkasteel, en worden bij den fraai geïllustreerden ingang, tegen 3 francs entrée, - dames zijn vrij, - toegelaten. Nadat wij eene schoone en door groote candelabres verlichte laan zijn doorgewandeld, komen wij op eene plaats, waar honderden gaspitten tusschen boomen en bloemen, hoog boven en laag bij den grond hare heldere vlammetjes uitstralen. Schoone bustes, fraaije standbeelden, keurige vazen met keur en geur van bloemen beladen, zijn overal op de verrassendste en smaakvolste wijze geplaatst. De tuin zelf is tamelijk uitgestrekt. Ginds hebt ge eene laan, waar de heeren, maar niet zelden ook de dames, hun hart kunnen ophalen met een schot uit de buks naar het wit. Daar ziet ge onder een fraaijen boom eene tombola of roulette. Elders een Russisch billard, en wanneer ge een kronkelend pad naar eene kunstmatige hoogte volgt, ziet gij in een Moorsch tempeltje een waarzegger, fantastisch gekleed met hooge muts en tooverstaf en allerlei geheimzinnige symbolen

{==475==} {>>pagina-aanduiding<<}
omgeven, die u, zoo ge daartoe lust gevoelt, de onwaarschijnlijkste dingen voorspelt die ge bedenken kunt, in den regel geheel afwijkende van uwe loopbaan die ge dus ver bewandeld hebt of verder denkt te bewandelen, en die daarom dikwijls aanleiding geven tot de vrolijkste lachpartijen.
Ongeveer midden in den tuin is een fraaije tempel, luisterrijk verlicht, geheel omgeven van eene opene ruimte, welke groot genoeg is voor eene niet te talrijke menigte om een dansje te maken. Bij dit middelpunt verdringen zich de scharen van beaux en belles, meest allen elegant gekleed, die soms van zeer ver verwijderde landen bijeen gekomen zijn, zoodat het hier in waarheid dikwerf een Babel van spraakverwarring is. Uitlokkend klinkt de door het wèl en sterk bezette orchest meesterlijk uitgevoerde vrolijke dansmuzijk, en ziet, - daar zweeft menige bevallige schoone in de opene lucht, op den vloer van asphalt rondom de tent, met haren partner een vluggen wals of eene bevallige polonaise uitvoerende. Heerscht hier al schijnbaar de meeste vrijheid, toch is de policie dààr, en verschillende harer agenten, die zich zelfs onder de dansende menigte begeven, zonder aan haar vermaak te mogen deel nemen, zorgen, dat de vrijheid niet ontaarde in ongebondenheid, althans dat er niets geschiede, wat het kiesche oog van den op uiterlijken schijn zoo jaloerschen Parijzenaar mogt ergeren. Het aantal dames, hier verzameld om te zien en gezien te worden, is buitengemeen groot, en overtreft zeer vaak dat der heeren, daar de Fransche zeden het vrij en ongehinderd eener dame veroorloven, om zich alleen en onverzeld op openbare plaatsen te vertoonen. Alle dames zijn fraai, vele zeer kostbaar uitgedost. Ligt er misschien over menige der hier zoo talrijk aanwezige schoonen een geheimzinnige nevel onder een half opgeslagen sluijer verspreid, en is het daarom niet raadzaam al te spoedig eene conversatie met de beau sexe te zoeken, wij hebben geen lust de mystères van Parijs verder te ontsluijeren, dan eugène sue's roman reeds gedaan heeft, van wien men overvloedig en naar waarheid (als men hier zegt) vernemen kan, welke strikken u worden gespannen onder den schijn
van hulpvaardige liefde, welke harten er kloppen onder de gulste en beleefdste gelaatstrekken. Gekomen om Parijs te zien, en

{==476==} {>>pagina-aanduiding<<}
het volksleven der wereldstad gade te slaan, vonden wij onze nieuwsgierigheid ook hier wel bevredigd. Het misdadige Parijs lokt welligt een tal van vreemdelingen; maar met de hand op het hart verklaar ik, geen behagen te hebben in het weten der verborgenheden van iemands leven of van het leven eener groote stad.
Hoezeer ook in den tuin zeer wel voorziene buffets worden aangetroffen, wordt er toch, vooral des avonds, na 't diner, zeer weinig meer gebruikt; men wandelt heen en weder, of houdt zich daar het langst op, waar men het meest zijne aandacht geboeid vindt, of zet zich eindelijk in deze verlichte tooverwereld te midden der heerlijkste bloemen en bloeijende menschenwereld op een fauteuil neder; kortom, men doet wat men wil, en bekommert zich om geen sterveling, maar men houdt zijn fatsoen.
Maar terwijl wij luisteren naar de schoone, zoo juist in de maat uitgevoerde melodie der levendige dansmuzijk, en de dansende en wandelende menigte zien voorbij zweven, valt ons oog op een sergeant-de-ville, die een eigenaardig teeken geeft. Oogenblikkelijk verstomt de muzijk, de heldere flonkering van duizende gaspitten verdonkert en verdwijnt, slechts zoo veel licht over latende, dat elk behoorlijk den tuin verlaten kan. Het is elf uur, en daarmede nemen alle publieke vermakelijkheden een einde. Gehoorzaam aan dezen wenk der wet - want dezen lof moeten wij den Parijzenaar geven: wanneer de duivel der revolutie niet in hem gevaren is, dan is hij de ordelijkste en de beleefdste mensch ter wereld, - gehoorzaam aan dezen wenk der wet, verlaten de Parijsche bezoeksters en bezoekers en wij mede het betooverende bloemenkasteel. Onze rijtuigen voeren ons nog eens door de Champs Elysées onder het zachtste luchtsgestel, dat men denken kan, 't welk u een waar genot in de frissche nachtlucht doet smaken, en laten ons eindelijk aan onze verschillende logementen afzetten.






{==477==} {>>pagina-aanduiding<<}

Nog iets over philanthropie en oeconomie.

brief van mevrouw elise van Calcar aan Mr. J.T. Buys.

Indien tijdgebrek het mij niet onmogelijk had gemaakt, zou ik reeds eerder een woordje in het midden hebben gebragt, naar aanleiding van een stuk voorkomende in het vijfde Nummer der Wetenschappelijke Bladen. Mr. j.t.b. doet mij de eer, vele bladzijden van dat maandwerk aan de aankondiging van een mijner geschriften te wijden, getiteld: Tabitha, armoede en weldadigheid - waarop ik eenig antwoord meen schuldig te zijn. Ware er bloot sprake van verschil van beginselen, van eene uiteenloopende wijze van zien - ik zou er gaarne het zwijgen toe doen - immers de wereld der gedachten heeft ruimte genoeg voor allerlei gevoelens, en daar het ons menschen niet gegeven is, de zaken op eens van alle kanten te overzien - en elk onzer uit zijn eigenaardig standpunt op dezelfde zaak een geheel ander oog kan hebben, zonder daarom nog mis te zien, kan uit vergelijking van verschillende zienswijzen ons vaak het regte licht eerst opgaan. - Maar wanneer de van ons verschillende opvatting genoemd wordt ‘valsch en verderfelijk’, dan gunnen wij haar geene plaats - geen regt van bestaan. Vermits ik nu ongaarne aan mijne bescheidene meening dat regt betwist zie, heb ik de beschuldiging van ‘valschheid en verderfelijkheid’ eerst ernstig overwogen, maar heb het niet verder kunnen brengen met mijn onderzoek dan tot deze slotsom: Mr. b. en ik zien de dingen niet met hetzelfde oog - zitten niet op dezelfde plek - doch er is plaats genoeg voor hem en - voor mij - ‘zijne waarheid’ maakt mijn gevoelen niet tot ‘valschheid’, en ik ben volstrekt niet van plan om ‘mijne waarheid’ hem tot een aanklagt van ‘valschheid’ te maken.
1o. Mr. b. stelt mij in staat van beschuldiging met deze fameuse aanklagt: dat ik ‘der burgerij de onhoudbaarste van alle stellingen zou verkondigd hebben’ - deze namelijk: dat er strijd is tusschen godsdienst en wetenschap.... Kan er strijd zijn tusschen godsdienst en wetenschap? - Gaan wij het antwoord op die vraag zoeken in het gebied der abstractiën, dan

{==478==} {>>pagina-aanduiding<<}
luidt het neen - doch rigt men die vraag tot de werkelijkheid, dan klinkt van alle kanten het ja ons in de ooren. - De zuivere idée: Godsdienst, moge harmonisch ineensmelten met de loutere abstractie: wetenschap - beider ideaal moge ten naauwste verwant zijn in wezen, zoo als de volmaaktste wijsheid en volmaaktste liefde één zijn - in eene verre, verre toekomst moge de voleindigde wetenschap in de waarachtige godsdienst als hoogste ontwikkeling van het menschelijk wezen elkander verzoend omarmen, zoo als zij thans reeds vreedzaam zamen wonen in enkele hoog bevoorregte eerstelingen, maar waar aanschouwt men voor als nog die volkomene vereeniging? - Ik vraag het Mr. b. - ik vraag het heel de geleerde wereld: - waar toch is dat wonderkind geboren? - is zijne ster reeds opgegaan? - Mij aangaande, ik zag al te dikwerf hevige tweespalt, ja vijandschap tusschen deze twee, en wel omdat wetenschap en godsdienst, zoodra zij het gebied der abstractiën verlaten en in het leven treden, geen van beide in hare ideale waarheid, eenvoud en louterheid tot ons komen kunnen; althans ik heb noch de eene, noch de andere in de wereld in hare reine objectiviteit aangetroffen, maar altijd vrij subjectief gekleurd en naar hare dragers gevormd en misvormd!
Welke natuurlijke afkeer een vrouwehoofd ook heeft van abstraheren - zoo zie ik toch al het schoone van de loutere idéën - alleen het komt mij voor, dat men met de abstracte idée: wetenschap in deze zinnelijke wereld evenmin iets kan uitrigten, als met de reine idée: godsdienst - die buiten het wijsgeerig denken, al tot heel weinig gebruikt kunnen worden. - Mij bewegende op het veld der praktische waarneming, vergeven de abstraherende hoofden het mij, dat ik met de woorden: godsdienst en wetenschap, niet het afgetrokken begrip, maar zijne verschijning in het leven heb bedoeld. Ik spreek op bladz. 35, D. I, niet van eene godsdienst en eene oeconomie zoo als ze zijn moesten - maar zoo als ze voorkomen - even als ik in dien zelfden volzin niet van eene ‘ideale kerk en staat’ - of van ‘de idée diakonie en plaatselijk bestuur’ heb gesproken. - Waarlijk tusschen de hoogste ontwikkeling van al deze zaken, nu tegenover elkander geschaard, zou ook eene hoogere eenheid te vinden zijn, indien zij zich moesten abstraheren en idealiseren, terwijl de strijdig-
{==479==} {>>pagina-aanduiding<<}
heden tusschen de feitelijke verschijningen op blz. 35 door mij tegenover elkander gesteld: kerk en staat - diakonie en gemeente-bestuur - oeconomie en godsdienst - niet te loochenen of te verbloemen zijn.
Doch hoewel bij mij vast staat dat al deze genoemde ligchamen in de werkelijkheid niet door één geest bezield en geleid worden, en zich uit hun aard van zeer uiteenloopende middelen bedienen, waarom ik gaarne zie dat elk in zijn eigen karakter en in zijn eigen spoor blijft - geloof ik aan de mogelijkheid van een onderling verdrag, waardoor men elkander niet, gelijk zoo vaak geschiedt, zal tegenwerken, maar elkaâr vreedzaam in één doel ontmoeten kan. Juist omdat de godsdienst en de wetenschap beide als de uitingen der menschelijke morele en intellectuele ontwikkeling, ook ondanks het subjective kleursel in de heterogene inmengselen, die haar in hare vertegenwoordigers aankleven, toch altijd een grond van eenheid, eene dispositie tot harmonie in zich hebben - in één woord: het is alleen de eenzijdigheid ‘der wetenschappelijken’ en ‘der godsdienstigen’, die wetenschap en godsdienst zoo vaak vaneen rukt en tegen elkander in het harnas jaagt - maar het bestaan van die verdeeldheid is op het gebied van het armenwezen niet te ontkennen - de Heer b. zelf constateert het aanzijn van zulk een kamp als hij zegt:
‘Twee scholen staan tegenover elkander, de eerste zou men de gemoedelijke kunnen noemen - de andere school, door hare tegenstandster als de hardvochtige, goddelooze, ja soms onchristelijke uitgekreten - maar in haar eigen oog - de wetenschappelijke, omvat de mannen van de theorie, die, gelijk de gemoedelijken zeggen, van het armwezen weinig meer kennen dan de statistiek,’ enz.
2o. Mr. b. meent in de grootsche producten van kunst en nijverheid, te Rome tot stand gebragt, eenig bewijs te vinden tegen de juistheid mijner schets van den vernederden toestand der slaven bij de Ouden. - Zeer zonderling voorwaar, dewijl eene streng voortgedreven slavenmagt een volk zeker wel in de gelegenheid stelt om kolossale werken tot stand te brengen. - Ik weet zeer wel dat bij de Grieken en Romeinen de slaven niet zelden in klassieke beschaving hoog boven hunne meesters stonden, en dat deze zich niet bloot tot het gebruiken van hunne ruwe spierkrachten bepaalden, maar hen ook

{==480==} {>>pagina-aanduiding<<}
met edeler arbeid belastten - dit alles hief echter den toestand van vernedering niet op, noch waarborgde hen tegen eene willekeur, die geene beperking vond in menschelijke regten, welke den slaaf ontzegd werden. - Verder verwijs ik naar het werk van wallon, Hist. de l'Esclavage.
3o. Overbevolking! - De Heer b. beweert dat de schrijfster van ‘Tabitha’ daarvan niets weten wil - en wel, omdat zij dan eene van hare lievelingsstellingen omver zou moeten werpen. - Indien ik het wèl versta, zal die bedoelde lievelingsstelling geene andere zijn dan mijn geloof aan de zedelijke kracht van het huiselijk leven. Ik erken het volmondig, dat ik groote voorliefde heb voor dat denkbeeld, echter niet alzóó dat ik er eenige waarheid aan zou wenschen ten offer te brengen - en de oogen willens zou sluiten voor een feit, dat zoo luide spreekt als het verschijnsel: overbevolking. - Ik bestrijd dan ook geenszins dat hier te lande de verhouding tusschen product en verbruik ongunstig is voor den arme - ik erken dat er eene treurige onevenredigheid bestaat tusschen behoefte en verdienste, en dat de bronnen van bestaan niet in gelijke rede schijnen te zijn toegenomen als de steeds aanwassende bevolking - maar ik bestreed alleen het middel dat men aanwijst om tot eene betere toekomst te geraken, te weten het ijveren tegen de huwelijken der armen - ik vond het magteloos en onhandig om te oreren tegen iets dat niet alleen niet te keeren is, en dat zelfs indien men er verandering in brengen kon, door waardige middelen, als b.v. eigen overtuiging, zedelijk gevoel, enz. - toch den toestand der maatschappij niet zoo ganschelijk herscheppen zou. dat de loonen rijzen en de prijzen der levensmiddelen dalen zouden.
Ook ben ik niet, gelijk de Heer b. beweert, het antwoord op de vraag, wat ons uit onzen ongunstigen toestand verlossen kan, geheel schuldig gebleven, al heb ik het later eerst genoemd - waar ik Deel II van de middelen gewaag waarmede het pauperisme moet bestreden worden (blz. 242-248). Daar wees ik op de Landverhuizing - en ik ken geen ander middel dat als dit in de werkelijkheid kan gebragt worden. Het middel dat ik afkeurde, verwierp ik niet omdat het niet schoon, niet edel is, de menschen tot zelfbeheersching te manen - maar omdat het ideaal is - te wachten dat zulks een afdoend middel zou zijn. - 't Is zeer fraai voor vertoogen over de

{==481==} {>>pagina-aanduiding<<}
hoogere zedekunde, maar hersenschimmig bij de lage zedelijke ontwikkeling onzer armen.
Mij worden woorden in den mond gelegd, die ik nooit tot de mijne zou kunnen maken - b.v.: ‘het kan niet waar zijn dat de mensch door zijne zucht voor gezelligheid, welke de Voorzienigheid hem heeft ingeschapen, te bevredigen, zich zelven ten verderve brenge.’
Al hetgeen de Heer b. op dit punt tegen mij meent te moeten aanvoeren, betreft gevoelens die hij mij verkeerdelijk toedicht, en ik geloof niet dat mijne eigenlijke denkbeelden zoo ver van die mijns bestrijders verwijderd zijn als deze wel schijnt te meenen. Alleen ik wenschte toch dat Mr. b. met vele anderen een weinig scherper onderscheiden wilde de schoonheid van het ideaal en de mogelijkheid van de verwezenlijking. - Inderdaad het is de schoonste droom, dien ooit een philanthroop kon droomen: de verdierlijkte landlooper uit het slijk der laagste stompzinnigheid op te heffen tot het hoogste toppunt der zedelijke ontwikkeling, waar de geest de stof overwint - waar de rede de natuur beheerscht, en het edel gevoel eener heilige verantwoordelijkheid onze wetgever is - waar men, om den nood van het toekomende geslacht niet te vermeerderen, gewillig zijn eigen levensgenot ten offer brengt.... Zie, dat is fraai - zeer fraai! - Maar 't is een droom - een droom, die nooit verwerkelijkt zal worden, dan in die enkele vertegenwoordigers eener hoogere orde van zedelijkheid dan onder de heffe des volks regel is. Wie stemt niet toe dat zelfbeheersching den mensch waardig is - ja zij is de kroon onzer natuur - wie twijfelt of meerdere bedachtzaamheid bij het aangaan van huwelijken niet raadzaam zou wezen - maar zij die daarbij de meeste onbezonnenheid aan den dag leggen, zijn zij ook niet de onontwikkeldste? - de minst voor rede vatbare? - De redevoeringen die in Felix of in het Nut worden gehouden, de vertoogen in onze maandwerken, zij dringen niet tot hen door. - Door wat magt, met welken hefboom zullen oeconomie en philanthropie hen opheffen tot die hoogste zegepraal eener zedelijke overtuiging op eene zinnelijke begeerte?....
Nog eens, ik geloof niet aan dien droom - niet omdat hij niet schoon is, maar omdat hij een droom is. Men moet in den toestand van zedelijke verbastering onzer armen geheel

{==482==} {>>pagina-aanduiding<<}
en al vreemdeling zijn om er aan te kunnen gelooven - tenzij daar eene morele en physieke wedergeboorte des volks plaats greep, als de wereld van vader adam's dagen af nog niet aanschouwd heeft. Middelen waarvan men met eenen enkelen blik op het werkelijke leven aantoonen kan, dat hunne uitwerkselen nooit geëvenredigd zullen zijn aan de behoefte waarin men door deze wenscht te voorzien, komen mij voor den naam van onnut te verdienen, en mogen als krachteloos worden afgekeurd, ook al waren de bedoelingen welmeenend. - 't Kan den Heer b. niet onbekend zijn, dat er sprake is geweest van het oprigten eener Maatschappij tot voorkoming van onberaden huwelijken - van het uitloven van premiën aan hen die niet vóór dertigjarigen leeftijd zich in den echt zouden begeven - en dergelijke ongerijmde voorstellen meer - ongerijmd, niet omdat onberaden huwelijken niet hoog ernstig verdienen afgekeurd te worden - wij zijn ten volle eens: ‘dat arbeiders niet moeten trouwen wanneer zij de middelen missen om een gezin te onderhouden’ - maar geene maatschappij of commissie ter wereld zal ooit bij magte zijn om iets te verhinderen wat geheel van den wil des menschen afhangt, en al vermogt zij het enkele trouwlustigen te overtuigen door zedelijke tractaatjes, door vertoogen of wat ook tegen onberaden huwelijken - zou zulk geknutsel ooit in het groot op de bevolking ingrijpen? Is het met grond te wachten, langs dezen weg het pauperisme te beteugelen en de rampen der overbevolking te verhelpen? - Hersenschimmen noemen wij zulke verwachting. Bij individuën mag een goede raad ingang vinden - en o hoe zelden! - bij de menigte rigt men niets uit. - Voor haar noemde ik: Landverhuizing. - Eene maatschappij ter voorkoming van onberaden huwelijken zou eene maatschappij tegen de ligtvaardigheid, tegen de zinnelijkheid, tegen de verwaarloozing, tegen de verdorvenheid
zijn moeten - zulk eene maatschappij behoeft niet meer te worden opgerigt als een afgescheurd stuk der algemeene en eenige zedekunde. - Zij bestaat sedert 2000 jaren en heet Christelijke Kerk. - Deze vereeniging roept elk mensch tot zelfbeheersching, tot overwinning door zijne hoogere vermogens op de lagere - waar haar geest doordringt, daar ontwaakt de mensch tot bewustzijn van zijne zedelijke waarde, hooge verantwoordelijkheid en schoone bestemming, en daar wordt de ligtvaardigheid aan banden gelegd. - Hoe

{==483==} {>>pagina-aanduiding<<}
wenschelijk het nu ook ware, dat die geest des Christendoms heel het volk doordronge - wij moeten willens blind zijn om te gelooven dat hij onder de graauwe lompen onzer armen reeds heerschappij voert. - Hij moet daar gebragt worden - en wel langs twee wegen - door het familie-leven en door het onderwijs.
‘In der Familie erblicken wir die erste und nothwendigste Erscheinung des sittlichen Lebens, die letzte und wesentlichste Grundlage von Kirche und Staat, sie ist die unentbehrliche Quelle aller religiösen und sittlichen Bildung’, zegt gelzer in zijne voortreffelijke Ethik. - In het familie-leven spreken de stemmen der natuur, de banden des bloeds, ook tot de meest verwilderden en onontwikkelden, zij het dan ook in armer taal dan bij meer beschaafde gemoederen - daar kan geene zamenleving van menschen zijn in huiselijke gemeenschap zonder wederzijdsche invloeden tot ontwikkeling.
Doch opdat die invloeden niet ten kwade, maar ten goede strekken zullen, opdat het huiselijk leven zijne opvoedende kracht en ware beteekenis erlange, moet het volk toegankelijk gemaakt worden voor edeler beginselen, en opgewekt tot een zedelijk leven door onderwijs.
4o. Onderwijs - is het niet de eerste stap tot volksbeschaving? - Zijn lezen, schrijven, rekenen niet de voorwaarden van alle verdere ontwikkeling? Maar de armste, de stompzinnigste, de onzedelijkste lieden zijn niet gewoon hunne kinderen ter schole te zenden. Dit deed mij het woord schoolpligtig uitspreken, en het oog op de regering slaan.
Mr. buys echter is van oordeel: ‘dat het goede onvruchtbaar zijn zou als het niet uit vrije beweging tot stand komt’ - maar wij gelooven toch dat de straatjongens heel best lezen en schrijven zouden leeren, ook al waren hunne ouders er toe gedwongen geworden hen ter schole te zenden. - O, voorzeker, elke goede daad, die uit vrije liefde en overtuiging verrigt wordt, heeft een heilzamen invloed op hem die haar verrigt - maar waar die liefde en overtuiging ontbreken, en door gezag worden vervangen, zal de afgedwongen goede daad toch al hare heilzame gevolgen behouden voor hen op wie zij overgaat. Ditmaal wil Mr. b. lijdelijk toezien tot de armen zoo ver geëmancipeerd zullen zijn, dat zij niets vuriger begeeren dan hunne kinderen eene goede opvoeding te geven en ze uit eigen beweging naar school zenden! ‘Door schade

{==484==} {>>pagina-aanduiding<<}
en schande wordt men wijs’ - zegt de Heer b., en hij wenscht de armen zoo lang aan die schade en schande hunner onwetendheid en verwaarloozing prijs te geven tot zij van zelf wijs zullen worden!!! - Dit komt mij echter voor al eene heel vreemde paedagogiek te zijn. - Schade en schande maakt hem alleen wijs, die er zich ten volle van bewust wordt, en al de gevolgen van zijne verkeerdheid overzien kan. - Kan dat de arme, verwaarloosde mensch? - O, hoe zelden gebeurt het dat de onwetendheid hem berouwt, en meestal veel te laat, komt men tot besef van het gemis van schatten, waarvan de onkundige de waarde niet vermoeden kan. Het voorbeeld door den Heer b. aangehaald, bewijst dan ook niet veel als hij ons op een kind wijst, dat men niet belet zich te stooten om hem daardoor voorzigtigheid te leeren - maar de armen voelen geen leed over hunne onwetendheid en verwaarloozing - het smart hen niet, dat zij zoo ongeschikt en stomp zijn; zij denken er niet aan, dat er ook voor hen een andere toestand mogelijk is, of dat zij verpligt zijn dien hunnen kinderen te bereiden. - ‘Wat ik niet heb geleerd, behoeft mijn jongen ook niet te leeren - mijne ouders hebben aan mij zoo veel niet te koste gelegd - wat behoef ik mij die opoffering te getroosten - zij zullen zoowel door de wereld komen als wij.’ - Deze verbasterde en vaak diep gezonken wezens zullen tot emancipatie komen - als men ze maar niet belemmert!.... zij behoeven niets anders dan vrijheid!....
Inderdaad, ik moest de woorden van den Heer b. nog eens overlezen, om mij te vergewissen dat hij zoo iets nederschrijven kon.... en toch is het zoo! - Ook verklaart hij mijn beroep op den Staat voor zeer onnoozel, en den Staat onbevoegd om in dezen te voorzien.
Doch alle staathuishoudkundigen denken zoo niet. Macaulay noemt er in zijne redevoering over: ‘de pligt der Regering om voor de volksopvoeding te zorgen’, eene reeks op, die deze zorg als eene gebiedende noodzakelijkheid op den voorgrond gesteld hebben.
Is men der vrijheid vijandig als men wenscht in den Staat een zedelijk ligchaam te zien - ja, dan belijd ik gaarne eene bestrijdster van zulke bandeloosheid te zijn, die den naam van vrijheid onwaardig is. - Mag de Staat alleen misdaad straffen en niet verhoeden? Is het dwingelandij als eene regering de

{==485==} {>>pagina-aanduiding<<}
zedeloosheid tracht te voorkomen door het verstand te ontwikkelen en het zedelijk gevoel van een volk te verheffen? - ‘Het wordt algemeen erkend dat de regering door eenige middelen onze personen en onzen eigendom moet beschermen. Indien gij de volksopvoeding wegneemt, welke middelen blijven haar over? Gij behoudt niets dan zulke middelen welke de noodzakelijkheid alleen kan regtvaardigen, middelen welke vreeselijk onheil veroorzaken, niet alleen voor de schuldigen, maar ook voor de onschuldigen, die met de schuldigen in betrekking staan. Gij behoudt geweren en bajonetten, schavot, geeselpalen, stroppen - eenzame opsluiting, dwangarbeid, enz.
De regering is intusschen gehouden haar doel te bereiken, onze veiligheid te verzekeren.
Nu zijn er slechts twee wegen om daartoe te geraken. - De eene is: de menschen wijzer, beter, gelukkiger te maken - de andere is: hen eerloos en rampzalig te maken. Kan iemand twijfelen welke weg gekozen moet worden? Is het niet vreemd, niet schier ongeloofelijk, dat godsdienstige en welwillende menschen in gemoede de leer kunnen voorstaan, dat de overheid gehouden is te straffen en terzelfder tijd gehouden om niet te onderwijzen. Mij schijnt het zeer duidelijk, dat zij die het regt heeft te laten hangen, ook het regt heeft te laten onderwijzen’ (*).
Maar de Heer b. vreest dat wanneer men het volk niet vrij laat om hunne kinderen in volslagen verwaarloozing te laten opgroeijen, men het vaderlijk gezag te kort zal doen en den Staat tot voogd maken. Ik vraag daarentegen: achten de burgers hun ouderlijk gezag te verliezen, waar de Staat over hunne zonen beschikt om hun onderwijs in den wapenhandel te geven? - Waarom stelt de Staat zoo veel belang in de jongelingschap weerbaar te maken tegen de tastbare vijanden van hunne stoffelijke belangen - en moet hij zoo onverschillig zijn of de jeugd ongeoefend en ongewapend een slagtoffer zal worden van den grootsten vijand van het volksgeluk - de zonde en de onwetendheid?... Wordt de Staat geacht het regt der ouders aan te randen, als hij verlangt, dat zij hunne zonen voor het lieve vaderland laten doodschieten? En zou die Staat de volksvrijheid te kort doen, als hij eischte dat

{==486==} {>>pagina-aanduiding<<}
men zijne kinderen niet tot schande en last van het vaderland laat verwilderen?...
Neen, dat is geene vrijheid langer te noemen - het is verlatenheid, verwaarloozing. - Vrijheid vragen wij voor elke edele werkkracht, voor elk rein en werkdadig beginsel, voor elk streven ten goede - vrijheid vragen wij voor elke levenskiem - voor elke uiting en ontwikkeling van het volksbestaan - voor handel en nijverheid - voor godsdienst en wetenschap - maar niet voor de zedeloosheid - niet voor de den mensch onteerende onwetendheid - niet voor de verwaarloozing van het ontluikend geslacht.
De waarachtige vrijheid moet uit den boezem des menschen en des volks te voorschijn gebragt worden door innerlijke ontwikkeling en verheffing van het zedelijk leven. - Tot zulk eene vrijheid moeten ook onze armen opgeleid worden door wet en orde; doch daartoe zullen zij nimmer geraken door hen los te laten en hen over te geven aan hunne lage begeerlijkheden en dwaasheid. Wetteloosheid is geene echte, den mensch of een volk vormende vrijheid - ja, waar een mensch of een volk zedelijk begint vrij te worden, zien wij hem daar niet juist zich onderwerpen aan wetten - of is de hoogste vrijheid nog iets anders dan gehoorzaamheid aan die grondwetten, welke in elk menschenhart gegrift zijn, hoe diep zij daar ook vaak bedolven liggen? Hoe kan men dan beweren, dat het de ontwikkeling der armen zou belemmeren, waar de wet der overheid die innerlijke wet komt oproepen en wakker schudden om te voldoen aan eene heilige verpligting? Zoo lang onze armen niet schoolpligtig gemaakt worden, zullen duizende kinderen, van alle onderwijs verstoken, in dierlijke verwildering opgroeijen, en niet dan voor den allerlaagsten arbeid bruikbaar kunnen worden, en het is voor de grofste en werktuigelijkste bezigheden, dat zich de meeste handen aanbieden, om bij niet slagen, zich naar een aalmoes uit te strekken....
Ik houd dit beweren niet staande krachtens eenige theorie, maar ingevolge eene treurige ervaring van de verbazende moeijelijkheid, ja, laat mij zeggen de onmogelijkheid, om menschen die zelven niets geleerd hebben, de waarde van meerdere kennis te doen beseffen. De ouders zijn voor geene overtuiging vatbaar. - Wijs hen op al de voordeelen der toe-
{==487==} {>>pagina-aanduiding<<}
komst, het belang van het oogenblik wischt het straks weêr uit - gun hun eene kostelooze gelegenheid - zij zullen die niet aannemen - natuurlijk, zij weten niet wat hun aangeboden wordt - en aan zulke stompzinnigheid zou het geslacht der toekomst onbepaald moeten worden overgelaten?...
Doch mijn brief zou al te lang worden, indien ik naar hartelust bleef voortgaan over een onderwerp, waaromtrent nog zoo veel te denken, te onderzoeken en te beproeven valt.
Ik zeg den Heer b. inmiddels dank voor de welwillendheid waarmede hij mijn geringen arbeid heeft willen beoordeelen. Hij beschouwe mijn tegenweer niet als tegen zijn persoon gerigt, of een gevolg van eenige kleingeestige gevoeligheid, maar alleen als een uitvloeisel van mijne blijvende belangstelling in het behandelde onderwerp.

28 Junij 1857.
Aan de Leur bij Breda.

Ontboezemingen van een rentmeester.

I.

I wijst op II, doet aan III denken, opent zelfs de verwachting op IV, V, VI, enz. enz. Wij zullen zien, lezers! Mijn boezem is vol; dus genoeg te ontboezemen; als 't maar belangrijk genoeg voor deze bladen is, en de Redactie niet door velen harer lezers (enkelen zullen er altijd zijn) wordt vermaand: ‘dat toch die rentmeester zwijge!’ Weet ge wat jammer is? Dat ge nu al jaren lang iedere maand in ‘de Gids’ te vergeefs naar salmagundi moet zoeken. Daar is toch in ons landje geen onverlaat geweest, die geroepen heeft: ‘à bas salmagundi!’? Ach, 't zou anders niets vreemds geweest zijn in ons Vaderland - maar ook niets vreemds in Duitschland, Frankrijk, Engeland, Zweden... ik vind veel ellendigs onder ons, maar vooral niet meer, ja, veeleer minder dan elders; ik zie het kwade wel, maar ook het goede: pessimistoptimist ben ik; zou dat er door kunnen? Ik zou er aan twijfelen. Staat niet de Logica met opgeheven hand voor mij om mij te kastijden?
Ontboezemingen - gij vreest, lezers! En wèl u als gij vreest. Gelukkig zijn wij dien sentimentelen tijd der ontboezemingen al zoo wat te boven. Och, als ik plan had om u ellenlange

{==488==} {>>pagina-aanduiding<<}
bespiegelingen op te disschen, in welke het zoogenaamd gevoel den scepter zwaaide, terwijl het hoofd met zijn verstand op non-activiteit was gesteld, dan verdiende ik niet een enkelen lezer, of, ja wel: dat heir van lezers verdiende ik dan tot mijn straf; dat heir van lezers, die niet vragen of iets waar is, maar of het hen zoetsappelijk bezig houdt en zilte traantjes in de oogjes doet trillen, of liefelijke, soms ook wat dubbelzinnige gedachtetjes in de hartjes doet huppelen. 't Moet voor een knap man toch een straf zijn om derzulken goedkeuring te verwerven; hij doet het op zijn gemak, maar zijn schrijvers-consciëntie moet vreeselijk bijten. Ik haat dien weg. Ik neem dat woord ontboezemingen, omdat ik geen beter weet. Onthoofdingen, onthartingen - dat gaat niet. Eigenlijk zou ik moeten schrijven: ontmenschingen, want ik wil hoofd noch hart, noch oog noch oor, bij voorkeur laten spreken: ik wil mij geheel geven, ligchamelijk en geestelijk, in zoover een schrijver dat kan - en dit doe ik nu maar onder den titel: ontboezemingen; eerst had ik gedacht over allerlei, maar dien heeft Prof. prins mij voor de voeten weggenomen.
Ik wil mij onder de lezers der Vaderlandsche Letteroefeningen neêrzetten. Vergeef mij dat ik een oud zwak voor dat Tijdschrift heb. Mijn vader las het met interest, en wie een goeden vader heeft gehad, hecht zich aan diens lievelingen. Daarenboven ben ik ook al niet jong meer; 40 à 50 jaren; ik hoor niet t'huis bij de mannen van ‘de Gids’, al gaat ook menigeen van hen reeds naar die jaren toe; want zij zijn en blijven het ‘jonge Nederland’, zij vormen eene partij van vooruitgang - wel eens wat hard en wat kras - en ik voel mij bij niet eene partij t'huis; ik vind in alle wat goeds en in alle wat kwaads; ik zeil zoo wat in 't midden.
Ik voel mij t'huis onder u, lezers! ik heb met u allen een iets van sympathie. Ik zie onder u professoren en leeraren, bakkers en slagers, godgeleerden en wijsgeeren, natuur- en geneeskundigen, regtsgeleerden en literatoren, jongelingen en meisjes, mannen en vrouwen - o goede oude tijd, toen ik ook zou hebben kunnen zeggen: Protestanten en Roomschen, misschien ook wel Pastoors! - in dit opzigt zijn wij niet vooruitgegaan. Ik voor mij ontmoet geen mensch of er is iets in hem, dat mij aantrekt: ook de Jezuïten? Ja, ook zij - zij zijn consequent, en dat zag ik bij zoo velen zoo graag, hoe-
{==489==} {>>pagina-aanduiding<<}
wel ik hoop, dat de Jezuïten zoo min mogelijk consequent zullen zijn.
Gij ziet mij aan, vrienden! en vraagt: wie, wat ik ben? Een rentmeester zeg ik u, en dat is waarlijk mijne karakteristiek. Als ik geen rentmeester was, ik zou niet zijn wat ik nu ben; ik ben een eenling; ik zal u mijne geschiedenis verhalen.
Mijn vader was schoolmeester te Beekbergen, een klein, lief, vrolijk dorp aan den grooten weg naar X., die welbekende stad van Gelderland. Nu gaat er een straatweg door henen. Daar in dat dorp sleet hij zijn leven, hij, de beste getuige voor de Schoolwet van 1806. Wat hij om dat heen- en weêrgepraat over het woord ‘Christelijk’ zou gelagchen hebben! ‘Of 't er in staat of niet, dat komt op 't zelfde neêr’, zou hij gezegd hebben. ‘Moet er ook in geboden worden, dat het onderwijs menschelijk zij?’ zoo hoor ik hem vragen, en uitroepen: ‘Kan dan een mensch dierlijk onderwijs geven, of een Christen on-Christelijk, of een niet-Christen Christelijk! Zoo iets door eene wet te willen bepalen: 't is dwaasheid!’ - Was 't wonder, dat de man, die aan al zijne leerlingen veel zorg besteedde, van 's burgemeesters zoon tot het kind van ‘vuile leen’ op de heide toe, zijn jongen niet aan zich zelven overliet. Ik moet echter betuigen, dat ik te verstandig een vader had, dan dat hij mij overladen zou; tot op mijn tiende jaar was 't of er maar ééne taal bestond - onze goede Nederduitsche - en die leerde ik naauwkeurig, natuurlijk à la siegenbeek en weiland - van bilderdijk had Beekbergens meester een onbepaalden afkeer. Toen ik ruim tien jaren oud was, kwam de groote vraag ter sprake: ‘wat met den jongen te beginnen?’ Ik bad en smeekte vader, dat ik toch nooit meester zou behoeven te worden, want hoe veel vrijen tijd vader mij liet, in die muffige school gevoelde ik mij niet t'huis, en als ik de exemplaren van ondermeesters gadesloeg, die wij successivelijk kregen, en die ik in de school en te huis in al hunne bewegingen kon bespieden, dan kwam ik tot de conclusie, dat vader eene uitzondering was, en ik vreesde, dat ik misschien nooit zulk eene uitzondering
zou worden. O, ik gruwde als ik er aan dacht, dat ik zou moeten gelijken op dien ijselijk langen, verwaanden brandwijk, die mij altijd met een air de dédain durfde aanzien, omdat ik toen wel al eens: ik zag een man dorst schrijven voor: ik zag eenen man, en zelfs

{==490==} {>>pagina-aanduiding<<}
de stoutmoedigheid had om het afkappingsteeken, gelijk hij een apostrophe noemde, weg te laten. - O, ik ijsde als ik mij voorstelde, dat ik aan den kleinen kribbigen van zuilen zou gelijken, die altijd op zijne nagels beet, en met zijne ontnagelde vingers betje noordstra, mijne intiemste vriendin, ja, mijne schoolliefde, kneep. Gelukkig behoefde vader niet gebeden en gesmeekt te worden - en ik mogt kiezen! 'k Weet zelf niet, hoe ik er aan kwam, maar ik vond er iets prettigs in om bij den doctor van het dorp in de leer te gaan; zijn huis en apotheek lagen midden in de buurt; ik kon er alles zien, wat in het dorp gebeurde, en... ik zou Latijn leeren; dat vond ik iets vreeselijk deftigs; dat leek toch wat op... (ja, 'k geloof het om de hoogte van den preekstoel was) op... dominé worden, waartoe vader mij niet in staat kon stellen, en dat zoo naar moeders zin zou zijn geweest. Ik werd dan aan 't fleschjes-spoelen gezet, en aan 't wegbrengen van drankjes en poeijers, ik leerde gaauw pillen-draaijen, en ik leerde Latijn, behalve dat vader en sommige der ondermeesters mij aan Fransch en aardrijkskunde en geschiedenis voorthielpen. Maar ik leerde Latijn... waar? behoeft gij niet te vragen. Bij een dominé natuurlijk, maar gissen kunt gij niet dat het niet onze dominé, maar die van 't naburig Nederbaan was, die zich met mij bemoeide. Wij hadden om de twee jaren een nieuwen dominé; 't was bij ons: ‘pas bekend, dra vertrokken’, en dan zeiden de boeren-diakens, dat zij toch maar goed kozen; zeker dat zij een fijn neusje hadden om datgene op te snuffelen, wat circa 1827 door onze Gereformeerde kerk een leeraar deed vliegen - maar of dat nu altijd iets goeds was, dat durf ik nog niet vaststellen. Dit moet ik dankbaar erkennen: door die afwisseling bleef ik, vooral hoe ouder ik werd, op de hoogte van 't geen in de wereld plaats heeft.
Maar 't meest heb ik toch te danken aan mijn vriend te Nederbaan. Weet ge wat man het was? Vooreerst een goed dominé, veel, zeer veel voor zijne gemeente - maar daarenboven een man met brandenden lust naar kennis, vol smaak en geleerdheid, die wat hij wist, goed wist, die een sterk ligchaam had, en veel kon studeren, doch zich nooit te veel vermoeide - voor mij een ideaal! Of hij nooit verroepen was? Ja, zeker. Maar hij had vooreerst geen te kleinen werkkring, hield tijd en rust over voor zijne studiën - en wilde geen onzekere kans wagen, daar hij 't

{==491==} {>>pagina-aanduiding<<}
hier goed had, of 't in stad A. of B. ook goed zou gaan. Die man is voor mij alles, alles geweest. Ja, dat begon met Latijn, vooral met het oog op die taaije pharmacopoea - maar eigenlijk liep dat onderwijs uit op een geregeld aanpakken van al wat maar wetenswaardig is. Wat een genoegen ik op zijne vrolijke studeerkamer smaakte, vooral als hij cicero of horatius met mij las; ja, toen was 't nog cicero, maar nu is 't zijn pseudo: vraag het maar aan Dr. rinkes. Ook leerde ik de initia van 't Grieksch. En wat het opmerkelijkst in Ds. voorwijk was? Hij kon niet velen, dat ik in de boeken t'huis en in 't leven vreemd zou zijn. Ik moest van alles weten, van fondsen en wissels, van houtsoorten en weilanden, van melk en boter, van vleesch en kaas, van boekweit en rogge - o, ik heb zoo ontzaggelijk veel aan hem te danken.
Gij begrijpt, lezers! dat het pillen-draaijen mij verbazend begon te vervelen.
En wat gebeurt er? Eens heb ik de achteloosheid om de pillen hunne kleverige zelfstandigheid door drop in plaats van door zeep te geven. Doctor was woedend. Die in zoo'n kleinigheid zich kon vergissen, kon 't ook in groote zaken. Ik moest eene andere carrière zoeken. Dit ongeluk leidde mij tot geluk.
Dikwijls toch als ik van Beekbergen naar Nederbaan ging, ontmoette ik den reeds tamelijk bejaarden eigenaar van Dennenoord, en wandelde met hem wat langs den grooten weg, of op zijn schoon buitengoed; hij was een vereerder van Ds. voorwijk, gelijk ik; hij was een letterkundig liefhebber, en ik ook; hij hield van het beatus ille qui procul, en ik niet minder. Hij had eene keurige bibliotheek, en leerde mij daaruit allerlei. Vreemd was het in dezen man, dat hij inzonderheid een hart had voor Oostersche literatuur. Hij las den Hebreeuwschen Bijbel zonder vocaalpunten, en bragt mij verder dan ik door het onderwijs van Ds. voorwijk hierin zou gekomen zijn. Ook wekte hij bij mij de liefhebberij voor de schilderkunst op; zijn kabinet van schilderijen en zijne portefeuilles met teekeningen wekten bij mij zoo groot eene kunstliefde en... ik durf 't haast niet zeggen: kunstkennis. Hem klaagde ik mijn nood over de ellendige pillengeschiedenis, en hij nam mij, toen zestien jaren oud, om hem te helpen in 't bestuur van zijne

{==492==} {>>pagina-aanduiding<<}
vrij uitgebreide bezittingen. Hij was weduwnaar en had één zoon, wat ouder dan ik, doch, evenzeer als zijn vader van ‘stil leven’ hield, hield hij van het gewoel. Na zijn studententijd is hij getrouwd, heeft eene lieve vrouw en vele kinderen, reist veel, en komt zoo 's jaars eene maand, als ge de dagen bijéén rekent, op Dennenoord. Bij den dood van zijn vader heeft hij mij tot zijn rentmeester verheven, en zoo leef ik van mijn 24 à 25 jaar af onbezorgd in 't midden der natuur, niet te ver van de stad, met niet te veel bezigheden, toch geen ledigganger - en verzot op studie. Daarenboven ben ik in dien tijd nog zes jaren in aanraking geweest met onzen edelen ontvanger boorders; met hem heb ik veel aan nieuwe literatuur gedaan; met hem heb ik gereciteerd, met hem heb ik gezongen en gedweept; gij moest hem voor zijne piano of met zijn viool in de hand gezien hebben. In één woord: allerlei gelukkige omstandigheden zijn zamengeloopen om mij veelzijdig (een geliefkoosd woord in onzen tijd) te ontwikkelen. Als gij eens wist wat ik al lees, gij zoudt voor mijn arm hoofd gaan zorgen, zoo gij niet bekend waart met mijne geregelde studie, die mij, op raad van mijn vriend, al lezende doet schrijven - en ik verzeker u, ik heb al wat geschreven.... maar nu neme niemand mij kwalijk, dat ik mij toch ook eens luchten moet. Ik zit daar zoo rustig op mijn Dennenoord. De zomermorgens en winteravonden eigenen zich zoo juist om wat ik vergaard heb, weêr te geven - wat ik zal schrijven, ik weet het niet: ontboezemingen over alles; ik heb het veld van menschelijke kennis in alle deelen doorgekruist; lacht gij om den polyhistor; o, 't zou zoo verkeerd zijn als allen polyhistors waren; ‘allen specialiteiten!’ zoo roept daarom onze eeuw - en ik zeg: ‘de meesten!’ 't Is goed dat er toch sommigen zijn, die 't
geheel in zijn verband beschouwen.
Voorts ben ik onpartijdig - waartoe zou ik op Dennenoord partijdig zijn? Ik leer graag van allen.
‘Maar een dilettant, een dilettant in alles!’ zoo klagen de hooggeleerden. 'k Wou dat zij wat meer dilettanten in sommige vakken waren; dan zouden zij niet leven als of er maar één tak van wetenschap was.
Ook schaam ik mij niet met jozef te zeggen: ik vreeze God! - en al schrijf ik geene godsdienstige vertoogen, die er al te veel zijn, ik kan niet verloochenen, welks geestes kind ik ben.
Eindelijk: ik ben nooit verliefd geweest, en dat heeft mij ook veel tijd doen winnen.
Ontboezeming I heeft een einde. Eigenlijk is 't nog maar eene inleiding.


{==493==} {>>pagina-aanduiding<<}

Mengelwerk. eene bladzijde uit de geschiedenis der balie-welsprekendheid in ons vaderland. door J.A. Molster.

Het is een schoon berigt, ons door de Geschiedenis bewaard, dat aan caesar's hand de rol van beschuldiging ontviel, toen cicero zijne pleitrede voor ligarius uitsprak. Dit feit kenmerkt de kracht der welsprekendheid, duidelijker dan menig lang vertoog. En als men ook nagaat, hoe de gave van wèl te spreken alleen aan enkelen geschonken is, hoe alleen in tijdperken van groote geestbeschaving die kunst gevonden wordt, en hoe veel een wèlbespraakte mond vermag, dan zal er geen enkele twijfel overblijven aangaande het hooge gewigt der welsprekendheid. Het woord van den veldheer vuurt de soldaten aan, en beslist den slag; de rede van willem III houdt de Staten van het vernederend besluit af, zich aan Frankrijk over te geven; cicero laat caesar's hand de rol van beschuldiging ontvallen; behoeft men meer om de hooge waarde der welsprekendheid te herinneren?
De gave van wèl te spreken is niet ieder eigen. Behalve veel studie, vereischt zij vele natuurlijke gaven, en weinigen is het gegeven, door het albezielend woord de hoorders aan zich te boeijen, en hen met zich te voeren, werwaarts men wil. Te regt stelt ons daarom een Grieksch schrijver (lucianus) de welsprekendheid voor, als zittende op een ontzaggelijk hoogen berg, dien weinigen kunnen beklimmen, maar van welken de schoone toonen afdalen, die men vol bewondering opvangt. Groote redenaren zijn dus, als alle groote talenten, zeer schaarsch, en het verwondere ons derhalve ook niet, dat wij in een geheel tijdvak er slechts één mogen ontmoeten.
Evenwel is er in de Geschiedenis van ons Vaderland een

{==494==} {>>pagina-aanduiding<<}
zeer opmerkelijk verschijnsel; het is dit: dat wij daar bijna geene voorbeelden kunnen aanwijzen van proeven op het gebied van eenen tak der welsprekendheid - ik bedoel die voor de balie. Terwijl er geene wetenschap of kunst kan worden opgenoemd, in welke ons Vaderland niet in meerdere of mindere mate uitmuntte, terwijl in het gouden tijdperk onzer Geschiedenis alle takken van Letterkunde met het beste gevolg werden beoefend, vindt de balie-welsprekendheid geen enkelen roemruchtigen vertegenwoordiger, en geen spoor dier kunst is bijkans op onzen bodem aan te wijzen.
Deze opmerking is zeker niet onbelangrijk. Vooreerst met het oog op de kennis onzer regtsbedeeling en van ons regtswezen, waarmede het spreken voor de balie naauw verbonden is; ten anderen in betrekking tot onze letterkunde zelve, welke zoo wel door de redenaars in de vergaderzaal, als door de welsprekendheid op den kansel verrijkt is en kan worden, en dus ook voorzeker verrijkt ware, wanneer de regtskundige redevoeringen, van goed gehalte, aan het publiek kenbaar gemaakt waren.
Ik wenschte in de volgende regels dit waarlijk vreemd verschijnsel nader in oogenschouw te nemen, en daarna de redenen er van op te sporen, ten einde ten slotte na te gaan, wat voor de toekomst in dit opzigt te hopen of te vreezen zij.

I.

Wanneer wij ons alleen bepaalden bij de beschouwing der pleitredenen, welke in het licht verschenen zijn, dan zou ons onderzoek ongetwijfeld al zeer spoedig ten einde wezen; maar daarmede ware de vraag niet beantwoord, welken trap van ontwikkeling de balie-welsprekendheid ten onzent bereikte; deze toch kon tot eene aanmerkelijke hoogte gestegen zijn, zonder dat de uitgesprokene redenen tot ons gekomen waren. Evenwel is dit ongetwijfeld niet het geval geweest. Van de vroegste tijden, van de welsprekendheid voor het Hof te Mechelen of te Brussel, van de behandeling van zaken voor Schout en Schepenen in de steden, of voor de Welgeboren Mannen op de dorpen, - wier pruikengeld niet toereikend was om de kosten te bestrijden, die zij aan Regtsgeleerden moesten voldoen voor

{==495==} {>>pagina-aanduiding<<}
het opstellen hunner uitspraken, - van al deze tijden, zeg ik, is ons weinig of niets bewaard geleverd: maar wanneer wij zelfs in lateren tijd, bij meerdere ontwikkeling en beschaving, zoo weinige sporen van welsprekendheid aantreffen, mogen wij ongetwijfeld vooronderstellen, dat bij mindere kennis en minderen vooruitgang de kunst van wèl spreken voor de balie, nog verder verwaarloosd was.
Bij den bloei onzer letterkunde, in de gouden eeuw onzer Republiek, was het er niet beter mede gesteld. Huygens, de schrandere opmerker van hetgeen er om hem heen geschiedde, spot bij berhaling met de balie-welsprekendheid zijner dagen. Vooral gispt hij de gewoonte om zonder overtuiging, met schijnbare opgewektheid, over eene slechte zaak het woord te voeren. Hij doet dit onder anderen in dit sneldicht:

Klaes heeft een slechte saeck seer cierelijk bepleit, 
Maer daer ick stont en hoorden, 
Geleeck ick all' die woorden, 
Bij kostelicke koorden, 
Die m' op slecht laken leyt; 
Hem selven, bij een Luyt 
Die redelijk wel luydt, 
Maer weet niet wat hy segt. 

Een tweede grief was tegen de belagchelijke gewoonte gerigt, om over de eenvoudigste zaak lang en breedsprakig te handelen, als gold het des Lands welzijn, terwijl de vraag welligt over een gering geldelijk belang liep; daaromtrent zegt dezelfde dichter in het 94ste sneldicht van het XXIste Boek:

Piet pleit een kleine saeck met sulcken overvloed 
Van klaterende woorden, 
Dat ick er my in stoorde, 
En voerde' hem te gemoed: 
Gy houdt uw kunst voor aerdigh, 
Maer ick u niet meer waerdigh, 
Dan die een groote schoen maekt voor een kleine voet. 

Men zal hiertegen aanvoeren, dat er aan een puntdicht niet te veel te hechten is, en gaarne geef ik dit in het algemeen toe; maar wanneer een man als huygens aanhoudend een bestaand gebrek hekelt, kan men het er veilig voor houden, dat dit gebrek ook werkelijk bestond. De herhaalde aanvallen zelfs, welke de pleiters zoo gedurig van de puntdichters en

{==496==} {>>pagina-aanduiding<<}
anekdotenvertellers te verduren hadden, bewijzen reeds dat er aanmerkingen te maken waren, want daar, waar onverdiend gehekeld wordt, loopt de laster zich zelven stom, en oogst hij slechts blaam voor lof.
In lateren tijd noemt de schrijver van Hollands Roem (een boek evenzeer tot glorie voor den schrijver, als voor ons Vaderland) damen als een bekwaam pleiter; hij voegt er van hamel bij; en uit overlevering mag ik namen als van meijer, cuperus en v.d. linden niet vergeten. Lulofs prijst de wal; onze wakkere van hall bragt eene lofrede aan bondt; maar al die namen, zij zijn niet genoeg om ons eene balie-welsprekendheid te scheppen, waar wij op geene voortbrengselen mogen wijzen, die ons vertrouwen bevestigen, dat de lof door zulke pennen geschreven, waar is en verdiend. Men kan alzoo met meijer, in zijne rede tot het Instituut gerigt, aannemen, dat wij geene balie-welsprekendheid in onze letterkunde bezitten, en ten bewijze daarvan moge strekken, dat, toen de vaderlandsche taal weder voor de balie, na de restauratie in 1813 werd ingevoerd, men geheel te vergeefs, zoo wel in Noord- als in Zuid-Nederland, naar voorbeelden zocht, op welke men den Nederduitschen pleiter konde wijzen.
Velen zal dit oordeel welligt te hard voorkomen, wanneer zij zich twee pleitredenen herinneren, welke in vroegeren tijd zijn gehouden, en den naam van beroemd dragen; ik bedoel de rede door simon van middelgeest voor pieter de groot gehouden, en door scheltema in diens Mengelwerk herdacht, en die van hermanus noordkerk, in de Regtsgeleerde Verhandelingen van onzen van hall gedrukt, een man bij wien het meer dan eene ijdele betuiging was, dat hij de eer der balie op prijs stelde, en die altijd tot handhaving daarvan, in elke betrekking van zijn nuttig leven, werkzaam was.
Bij zulk een vermoeden van een te hard oordeel gesproken te hebben, en bij den schralen oogst, die ons dwingt, elke air te lezen, zij het mij vergund op die twee redenaars met een enkel woord te wijzen.
Eerst dan over simon van middelgeest!
De Heer pieter de groot, Pensionaris der stad Rotterdam, die als afgezant aan het Hof van den gevreesden lodewijk den lande zoo vele diensten bewezen had, moest het met zoo velen ondervinden, dat geen profeet in zijn eigen vaderland

{==497==} {>>pagina-aanduiding<<}
geëerd is. Zoo wel de regering als het graauw beschuldigden hem van verraad, het laatste plunderde zelfs zijne woning. De werkzame man, dien gij uit zijne briefwisseling met joan de witt zeker kent, warsch van zoo veel ongenoegen en ondank, keerde in het vaderland met verlof van den Prins in 1675 terug, en meende in behagelijke rust zijn leven te eindigen. Het kwam echter geheel anders uit. In zijne uitlandigheid - haast had ik ballingschap gezegd - had hij met den Resident van den Koning van Polen en Minister van den Hertog van Brunswijk-Lunenburg in den Haag, ijverig briefwisseling gehouden aangaande den staat onzer Republiek, en toen de wicquefort (de straks genoemde Ambassadeur) wegens landverraad gevat en tot levenslange gevangenisstraf veroordeeld was, overhandigde de Raadpensionaris fagel de briefwisseling van de groot aan de Staten van Holland, welke, na gedaan onderzoek, die brieven in handen stelden van den Fiskaal joan ruisch, met last om het Regt der Hooge Overheid tegen de groot waar te nemen. Deze vervolgde de zaak. Eene overgroote menigte was voor den Hove zaâmgevloeid om dit belangrijk geding bij te wonen, en ving elk woord met gespannen aandacht op. Ruysch had de zaak met ijver nagegaan en krachtig voor de vijftien regters volgehouden, waarop de advocaat de hertoghe en na dezen de beschuldigde het woord hadden. Eindelijk trad simon van middelgeest op, wiens rede drie ochtenden en twee avonden duurde, en 170 bladzijden besloeg. De moeite der verdediging werd beloond en pieter de groot vrijgesproken.
Maar het is niet om dit feit, dat wij van het proces van den Pensionaris gewaagden, het is alleen om de ellen-lange rede van den pleiter, die ons door den ijverigen scheltema is medegedeeld. Voorzeker was alles even gunstig voor den redenaar: een gespannen gehoor; een geduldig regter, die drie dagen een pleidooi aanhoort; eene beroemde en in ieder opzigt gewigtige zaak; en eindelijk een roemruchtig, algemeen geëerd persoon als beschuldigde. Zoudt gij hier geen juweel verwachten van balie-welsprekendheid? En toch, Lezers, gij zoudt u bedriegen. Vonken van genie ontmoet gij hier en daar, doch zij verblinden ons een oogenblik, zij verlichten het duistere tafereel niet. Zulk een vonk is, b.v., het slot der rede:

{==498==} {>>pagina-aanduiding<<}

‘Maar opiniatreert gij, en blijft gij, o heer fiskaal? bij uw slot: hij heeft den vreede gezocht, hij is crimineel, en hebben zoo vele onheilen, zoo vele jammeren, zoo veel bloed u nog geene gedachte tot vrede gegeven, en blijft de gedaagde nog altijd echter crimineel om die reden? Welnu, gij oude regenten! onderdanen! wij zijn dan allen crimineel, want wij bidden publiekelijk alle: Geef ons vreede, Heer! in onze dagen.’
Maar wanneer ik nu verder lees, hoe van den eeuwigen vrede gesproken wordt, hoe het geheel met een herhaald amen eindigt, hoe over de kleinste zaken met de grootste opgeblazenheid gesproken wordt, hoe gerekt alles is, hoe onkiesch de uitdrukkingen zijn tegen den Fiskaal, dien hij toevoegt: ‘dat hij regtens of onregtens zoo veel kwaad doet als hij kan’, hoe eindelijk het geheel van bastaardwoorden wemelt, dan kan ik niet anders dan het geheel gispen, ja, het dikwijls belagchelijk noemen.
Geheel verdiend en nooit weêrsproken is daarentegen de lof aan hermanus noordkerk toegezwaaid. Deze geleerde, door siegenbeek, van hall en wagenaar waardig herdacht, bloeide als letterkundige en als regtsgeleerde in de eerste helft der vorige eeuw. Zijne kennis en beschaving als litterator deed hem zuiver en met kracht spreken. Vooral bleek dit in zijne pleitrede, wegens eene uitgave van het bock van Job, door w. deurhoff, welke sierlijk door noordkerk verdedigd werd. De lezers mogen mij vergunnen eene kleine greep uit die rede hier in te lasschen:
‘Milton’ - zoo spreekt de pleiter - ‘wenschte aan salmasius, die met grooten praal van Grieksche geleerdheid de volstrekte willekeurige magt der vorsten verdedigd had, dat hij dit eenmaal onder de puinhoopen van Griekenland mogt ondervinden: zoo ook wenschte ik dat al diegenen, welke anderen om hunne gevoelens te lijve willen, slechts één' dag mogten smaken, wat vervolging zij! Vervolging is vervolging, hetzij die koome van Rome, van Genève, van Augsburg of van Dortrecht. Men zegge niet dat men alleen de ketters te lijve wil. Regtzinnigheid toch is eene soort van kans of dobbelspel, en het gevoelen van de bovenliggende partij: van daag zit uwe regtzinnigheid op het kussen, morgen de

{==499==} {>>pagina-aanduiding<<}
mijne; dan wordt de regtzinnigheid van heden ketterij, en deze wacht dan dezelfde vervolging en straf. Voor de eerste maal mijns levens sprak ik over eene zaak als deze, mogt het de laatste zijn! Dat de eisch ter vernietiging van het vonnis mij dan ook worde toegestaan! - zoo niet, ik zal mij dan troosten met de gedachte, dat, wanneer eens bij omkeering van zaken (waarvoor de Hemel ons behoede) onze nakomelingen, op onze graven staande, zullen vervloeken degenen, die het allereerst den dwang des gewetens hier weder hebben ingevoerd, mijn naam integendeel zal mogen vermeld worden onder degenen, die er zich met ijver tegen kantten, toen de vrijheid, bij openbare sententie, ten lande werd uitgebannen.’
Dat is kiesche en toch waardige en krachtige taal, met smaak gekozen en in zuiver Hollandsch uitgedrukt! Deurhoff's navolgelingen, uit descartes' leer eene vreemde soort van Godgeleerdheid zamenrapende, gingen den pleiter niet ter harte, doch het is de liefde voor vrede en rust die in zijne rede spreekt. Maar noordkerk was een veelzijdig ontwikkeld geleerde, die zijn tijd verre vooruit was, en juist hierin ligt weder eene veroordeeling van dien tijd zelven, en eene bevestiging der opmerking, dat de balie-welsprekendheid in ons land geene waardige beoefenaars vond.
En toch had in reeds vroegere eeuw hooft zijne Nederlandsche Historiën geschreven en zijne Minnedichten vervaardigd; toch had vondel zijne meesterlijke reiën gezongen, en zijne gespierde Alexandrijnen doen hooren. Alom werden huygens, antonides, de roemertjes, van baerle, cats, en anderen geprezen; waarom - deze vraag rijst als van zelve bij ons op - waarom was de welsprekendheid voor de balie alleen, zoo slecht vertegenwoordigd, zoo stiefmoederlijk bedeeld?

II.

Men verhaalt van antonius, dat hij zijne pleitredenen nooit publiek maakte, ten einde men in andere zaken hem daaruit geene argumenten zoude kunnen tegenwerpen; en er zijn schrijvers geweest welke geloofden, dat dit zelfde gevoelen de balie-redenaars in den regel afhield van het uitgeven hunner vertoogen. Het argument gelijkt, naar mijne meening, zeer

{==500==} {>>pagina-aanduiding<<}
veel op eene satire, en daarin waarlijk zal men de reden niet kunnen zoeken van den achterlijken toestand der balie-welsprekendheid, doch eerder aanleiding vinden om antonius te beschuldigen, die zich niet schaamde heden iets voor te dragen, en morgen het tegendeel daarvan te betoogen.
Anderen hebben het kwijnen der balie-welsprekendheid toegeschreven aan het gemis van goede gehoorzalen. Ook deze meening zou ik niet gaarne onderschrijven. De zaken die voorkomen, moeten bij den waren Redenaar het vuur der welsprekendheid doen ontvlammen, en de man, die met klem en kracht spreken wil en spreken moet, omdat hij door zijn onderwerp begeisterd is, die man zal spreken, al ware het onder den blooten hemel, zoo als vroeger de Hagepreken gehouden werden, of op de vliebooten der Geuzen de redenaar optrad. Door dammen en dijken baant zich de welsprekendheid een weg, en zonder gehoorzalen spraken demosthenes en cicero tot het volk. Niet de plaats waar gesproken wordt, maar de man die spreekt, vormt de kunst van oratorie.
Waaraan dan het verval der balie-welsprekendheid toe te schrijven? Zoo vraag ik bij herhaling, en het is meer dan tijd het antwoord hierop den lezers niet schuldig te blijven.
In de eerste plaats noem ik als oorzaak de min gelukkige verhouding die oudtijds tusschen den redenaar en zijn gehoor bestond. Zonder wederzijdsche achting welke de spreker van zijn gehoor mag veronderstellen, en van welke het gehoor, wat den spreker betreft, zeker is, kan zich geene welsprekendheid ontwikkelen. De plant zal onder de handen van den strengen tuinier verdorren, en niemand zal die plant wenschen op te kweeken, indien hij reeds te voren weet, dat geen enkel belangstellend oog op zijn arbeid rusten zal. Wanneer wij nu opmerken, dat de balie-redenaar in vroegeren tijd eerder met een bode, dan met een Romeinsch patronus werd gelijk gesteld, kan men ook dit als eene eerste reden opgeven, waarom de balie-welsprekendheid hier te lande gekwijnd heeft. Dat dit werkelijk het geval was, moge u uit eenige voorbeelden blijken. Zoo lees ik in eene Ordre op 't pleyten en sitten van de Advocaten en Procureurs van 12 Maart 1655 het volgende:
‘Alsoo dagelijks ondervonden werd, dat er groote disordre is, in t' staen van de Advokaten in de banken in de audientie van de Rolle, daartoe geaccom-
{==501==} {>>pagina-aanduiding<<}
modeert, soodat de jongere advokaten, zonder respect aen de ouderen te dragen, de voorseyden banken naer haerluyder welgevallen occuperen, ende besetten, anders als van oudts gebruikelijk is geweest; ende dat ook verscheyde advokaten, wanneer haerluyder Meesters saecken oplesen, onvoorsien zijn van tabbaert, ende tot disrespect van de Rolle van andere tabbaerten leenen, - dat mede eenige advokaten en procureurs pleydooyeerende, de partijen van haere meesters en haerluyder Advokaten en procureurs irreverentelijk, ende met injurieuse woorden bejegenen tot disrespect van haerluyder ordre ende de justitie; - dat ook de Rolle zeer werd verachterd door het lesen van lange conclusien en het absenteeren van de Rolle, terwijl door het in- en uitloopen van klerken zooveel geraas werd gemaekt, dat de ordre der Rolle zeer werd geperturbeerd.’
Op al deze gruwelijke misdrijven, niet te dulden in een land van goede justitie, werd eene boete gesteld van...... 16 stuivers, door de suppoosten dadelijk in te vorderen.
De Heer van lennep deelt ergens mede, dat er eene keur was op de advocaten, die dronken ter pleitzaal verschenen. Ik heb die keur te vergeefs gezocht. Zij zoude, bij haar bestaan, òf tegen den toemaligen pleiter, òf voor eene overdrevene voorzigtigheid van de Justitie pleiten; maar zeker is het, dat in de Instructie voor den Hove van Holland ‘de stadhouder zelfs, en ook de president en raden, scherpelijk moeten puniëeren den advokaat of procureur, die irreverentelyck en met ongebonden woorden haerluyder saecken vertoonen’ - waarop later bij de Instructie voor den Hoogen Raad eene boete is gesteld van f 10 voor de eerste maal, f 20 voor de tweede maal, en suspensie voor de derde maal. Tevens verdient niet onvermeld te blijven eene bepaling in de Instructie voor den Hove, waarbij het verboden is aan de procureurs, op den goeden afloop der zaak te drinken, en partijen na te loopen om hen te bedienen, maar - zegt de Instructie zeer neuswijs - ‘zy sullen wachten, tot zy verzocht worden.’
Wat was er van de welsprekendheid van hem te wachten, die door den bode dadelijk voor 16 stuivers beboet konde

{==502==} {>>pagina-aanduiding<<}
worden, omdat hij op eene verkeerde plaats stond? Bij dien dwang moest immers elke ontwikkeling uitgesloten blijven, en het is nog niet zeer lang geleden, dat de Regterlijke magistratuur vermeende met zekere verachting, immers met hoogheid op den Redenaar neder te zien; en eerst latere tijden hebben ons den regter doen aanschouwen, die door kunde en regtschapenheid zich eene achting verzekert, verre verheven en te verkiezen boven de despotie van den pruikentijd.
Een tweede grond voor het kwijnen der balie-welsprekendheid is te zoeken in den minder bescheiden toon, de opgewondenheid, die de redenaars jegens elkander aan den dag legden. Reeds de zoo even aangehaalde keuren leveren daarvan een treffend bewijs. Tot groote disordre der Rolle en tot disrespect der ordre van advokaten toch, gebruikte men injurieuse en irreverentelijke woorden, zoo als wij zoo even hoorden. Hoe kon het ook anders? Daar, waar het gehoor den redenaar minachtte, kon de redenaar zelf zijn tegenpleiter niet achten. Het vuur der hartstogten ontvlamt zóó ligt bij tegenspraak, en zoo ontstond eene wijze van voordragt, die, door allerlei schimpwoorden gekruid, den bloei der welsprekendheid ten eenenmale belette. De eloquentie toch eischt beschaving, eischt gekuischte taal; de balie-welsprekendheid bovenal vordert bezadigdheid, waardigheid, en kalmte, en wanneer deze gemist worden, lijdt het geen twijfel of de redenaar zal nimmer dien trap der kunst bereiken, waartoe hij anders, door zijn onderwerp en de plaats waar hij sprak, geleid, gereedelijk had kunnen opstijgen.
Niet minder was de kwade gewoonte om bastaardwoorden te gebruiken, van uiterst nadeeligen invloed op de balie-welsprekendheid. Onze regtstaal is uit den vreemde; vreemde woorden ontvingen daarin het burgerregt, en daar het vooral de Bourgondische regering was, welke daarop niet zonder invloed bleef, zijn het vooral Fransche kunsttermen waarvan ons regt wemelde, en waarmede het nog dikwijls besmet is. Het is bekend hoe onze hugo de groot in zijne beroemde Inleydinghe tot de Hollandsche Regtsgeleerdheid, vlijtig ieder bastaardwoord vermeden heeft, maar de noodzakelijkheid, welke hem drong, om achter zijn werk eene lijst te plaatsen van de vertaling dier kunsttermen, bewijst voldoende, dat hij op de verstaanbaarheid zijner vertolking niet rekende, en het

{==503==} {>>pagina-aanduiding<<}
misbruik derhalve, waarop ik hier doel, vrij algemeen was.
Wat de zaak zelve betreft, kan men ongetwijfeld van beide kanten te ver gaan. Wanneer men elk uitheemsch woord wil verbannen, en alleen de inheemschen toelaten, handelt men als de Spartaansche wetgever, die de vreemdelingen buiten de poorten sloot zijner stad, ja, met al het kwaad dat zij konden aanbrengen, maar ook met al het goede dat men van hen dankbaar had kunnen overnemen. Vooreerst doet men, door dat overdrevene purisme - verschoont mij, ik meen zuiveringswoede - aangespoord, maar al te vaak eene mislukte poging om te vertolken, waarvoor wij geen woord bezitten. Zoo deed hooft, die ingenieur door vernufteling vertaalde; zoo doen oudere schrijvers, die, van de Romeinsche Magistratuur gewagende, Consul door Burgemeester, Praetor door Schout, aedilis door bouwheer vertaalden; ja, zoo doet zelfs onze puristische wetgever, die het woord identiteit door eenzelvigheid vertolkt, en daardoor geheel iets anders uitdrukt, dan hij bedoelt. Aan den anderen kant wordt men door die overdrevene gehechtheid aan de moedertaal, vaak onduidelijk. De kunsttermen zijn dikwijls beter bekend dan het daarvoor passende Hollandsche woord, en drukken de bedoeling korter en duidelijker uit. Zoo zal elk het woord Acte begrijpen, doch het woord Bewijsstuk zal zeer vreemd klinken. De taal is ons gegeven om ons zoo duidelijk en gemakkelijk mogelijk uit te drukken, en is nu een vreemd woord daarvoor geschikter, ja, dikwijls eene inhecmsche uitdrukking niet eens aanwezig, dan is het ijdele kleingeestigheid om daarnaar te zoeken, men plaagt zich noodeloos, en wordt in plaats van meester der taal te zijn, haar kruipende slaaf.
Aan den anderen kant echter kan men evenzeer te ver gaan. Velen achtten het hoogst kiesch om zoo vele vreemde woorden te gebruiken, als hun slechts mogelijk is, zonder dat eene rijke keuze uit eigen woordenschat dat gebruik wettigt. Daar, waar een Hollandsch woord even duidelijk, geschikt, en schilderachtig is als eene vreemde uitdrukking, verdient gene de voorkeur, terwijl deze alleen dan in aanmerking komt, wanneer wij daarmede beter onze gedachten weêrgeven, dan dit met een Hollandsch woord het geval zoude geweest zijn: en nu moge men zeggen, dat het gebruik van vreemde uitdrukkingen beschaving en opvoeding bewijst, wij kunnen het

{==504==} {>>pagina-aanduiding<<}
niet toegeven, dat ware beschaving de verachting der moedertaal zoude bevelen. De taal is een zeker bolwerk tegen schadelijken invloed van buiten, en een middel tot bewaring der Nationaliteit. Het was daarom dat napoleon overal de Fransche taal invoerde, en dat de eerste stap tot onderwerping bij een volk dan gedaan is, als het zijne taal heeft prijs gegeven.
Doch niet alleen dit, ook de welsprekendheid lijdt daaronder. Waar men geen meester is der taal, is men het niet van het gemoed; want de taal is het voertuig der gedachten, en er kan geene belangwekkende bijdrage tot de kunst van wèl spreken worden aangewezen, die tevens niet zuiver van taal, en juist van vorm is.
Het misbruik der bastaardwoorden schaadde dus ongetwijfeld den bloei der balie-welsprekendheid hier te lande. En dat dit misbruik bestond, kan uit al de stukken blijken, welke van vroegeren tijd tot ons gekomen zijn. Geen volzin, ja, geen regel werd in regten geschreven zonder bastaardwoorden. De staatsstukken van die dagen wemelen daar evenzeer van, en de witt is in zijne brieven nog dikwijls met het humbelste respect, de zeer devote serviteur van den geadresseerde. Aardig heeft de dikwijls, maar lang niet altijd even geestige jan vos, in zijn Oene, dit wangebruik gehekeld. Hij laat in de onderwereld de pleiters die hunne taal zoo zeer bederven, pijnigen, en deze komen daarvan in verzet bij de volgende rede:
‘Wy gedelegeerde Comparanten, protesteren voor ons en onze geprocreerde legitime descendenten, ja estimeren ons gevilipendeerd en provoceren contra zulk eene sanguinolente sententie, omnes - die aan ons dependeren, zullen voor ons de rato caveeren, sub expresse renuntiatie van de beneficien excussiones, ordinis, et devisionis, item onze vrouwen, authentica si qua mulier, daerom gaet u niet verabuseren om onze liberteyt te confisqueren.’
Waarop de vorst der onderwereld antwoordt:
‘Ick verstae jelui niet, jy zou Duitsch spreken, zoo waer je lui met eeren.’
Uit dit voorbeeld en dat van de groot blijkt immers volkomen, hoe hoog het genoemde misbruik geklommen was; en de nadeelige invloed daarvan op de welsprekendheid bleef niet uit.

{==505==} {>>pagina-aanduiding<<}

Het Fransch stond ons na onze inlijving met het Fransche Keizerrijk later evenzeer in den weg. De Keizer doorzag te wèl, dat de afschaffing der vaderlandsche taal het beste middel was om ons met Frankrijk na de vereeniging ook te vereenzelvigen, dat hij niet voor de balie de Fransche taal zou hebben ingevoerd. Groote talenten voerden toen, zij 't ook in vreemde sprake, het woord, maar hoewel wij aan hunne verdiensten in de verste verte geen lauwer willen ontrooven, zoo kan er van hunne redenen (welke trouwens ook niet bewaard gebleven zijn) geene sprake wezen, als men de Nederlandsche balie-welsprekendheid beschouwen wil, voor welke eene zuivere Nederlandsche taal het eerste vereischte is, om haar eene plaats te wijzen onder de letterkunde van ons land.
De redenaar voor de balie is dikwijls gedwongen zijne rede te improviseren. Hij moet dikwijls aantwoorden op aanmerkingen hem te voren onbekend, en van daar dat het hem onmogelijk is zijne rede achter de schrijftafel op te stellen, en voor de balie te lezen. Uit dit oogpunt heeft men dikwijls den balie-redenaar zeer gelukkig genoemd. Ik wensch de laatste te zijn, die de gave der improvisatie gering schat. Als gij u den grooten mirabeau voorstelt de harten zijner hoorders schokkend, en hen boeijende aan zijne welsprekende lippen; als gij u den Italiaanschen Improvisatore voor den geest haalt, zoo als andersen u die beschrijft, als met den geest des zieners uit het Oosten omgeven; als gij op onzen tijd ziet, welke ons vaak zoo gebiedend oproept om onze meening in het openbaar uit te spreken, onze tijd die, even als solon's wet, hem eerloos verklaart, die geene meening verkondigt, dan zal er wel geen twijfel overblijven omtrent het gewigt van het improviseren, en zoo dit bestond, zou de herinnering aan gesmaakt genot, u door den Improvisator geschonken, genoegzaam zijn om elke tegenspraak af te snijden. Gaarne reik ik dan ook, onder de voorsten, den begaafden Improvisatore den lauwerkrans, doch ware het passend uit mijnen mond, ik zou daar eene waarschuwing bijvoegen. Niets is schooner dan de keurig geïmproviseerde rede, niets is gloeijender en warmer en meer tot het harte sprekend, maar dikwijls is ook niets meer zinledig en ondoordacht. Ik onderscheid gaarne tusschen de improvisatie der woorden en der gedachten; tusschen die welke den vorm betreft, en die welke het wezen der zaak aangaat.

{==506==} {>>pagina-aanduiding<<}
Veel lof zwaai ik gaarne aan de improvisatie van den vorm en van de woorden toe, waar die met talent plaats heeft, terwijl ik die der gedachten en die welke het wezen der zaak betreft, minder aanprijzing waardig acht. Men moge toch zoo juist en gevat mogelijk zijne gedachten kunnen uitdrukken, men moge dien vloed van denkbeelden, welke zich bij zoo velen met onweêrstaanbaren drang kan opdoen, kunnen breidelen en ordenen; men moge taal, stijl en mondelinge voordragt zoo goed magtig zijn als één, het is den improvisator toch evenmin gegeven om over iets te spreken, dat hij niet kent, als ieder ander. Niet geboeid aan de doode letter, en het papier dat voor hem ligt, zal de geïmproviseerde rede meer warmte en hartelijkheid bezitten dan de geschrevene en gelezene; maar is het om kennis, om wetenschap te doen, als vrucht des onderzoeks in het studeervertrek, dan zal de geschrevene rede door ons allen verkozen worden boven die, welke voor de vuist wordt uitgesproken. Een onzer meest geachte improvisatoren behandelde eens de vraag, of de geïmproviseerde dan wel de geschrevene rede de voorkeur verdient, en ook hij kwam tot de gevolgtrekking, dat de redenaar zich eerst moest voorbereiden, zijne rede opstellen, en dan, aan dat logisch geheel gebonden, haar later moest voordragen, de taal en stijl aan den indruk van het oogenblik overlatende.
De toepassing van deze vlugtige opmerkingen op de baliewelsprekendheid is ligt gemaakt: dáár is de wetenschappelijke behandeling der zaak het doel en vereischte der rede, dáár wil men eer het verstand overtuigen, dan het harte treffen; en wanneer men nu de waarheid erkent van de opmerking, dat de stilte van het studeervertrek oneindig meer te vertrouwen is voor wetenschappelijk onderzoek, dan de invloed van het oogenblik, dan is daarmede tevens het vonnis uitgesproken eener, wat het wezen der zaak betreft, geïmproviseerde balierede. Ik weet zeer goed dat velen der oude Redenaars hunne stukken voor de vuist uitspraken; dat van hall de gaven van bondt als pleiter roemt, en toch er bijvoegt, dat hij meestal slechts op eene schets pleitte, ja dat curran, de beroemde Engelsche pleiter, in zijne beroemde peroratie der pleitrede voor rowan slechts deze zes woorden had opgeteekend:
karakter van rowan... fornuis... muiterij... takken... geest... Heiland,

{==507==} {>>pagina-aanduiding<<}
en dat die pleiter zich meestal wandelend of musicerend tot zijne rede voorbereidde; maar in spijt van dit alles zou dit nog geene verandering brengen in mijne denkwijze, en zou ik mijnen Lezers liever den raadsman toewenschen, die zich in zijne kamer voor de schrijftafel, dan hem die zich in den tuin onder een muzijkles tot zijne pleitrede voorbereidt. Door eene gezette behandeling van zijn onderwerp leert men het klaarder doorzien en zal men korter en duidelijker zijn; van daar ook dat de woorden van den Franschen kanselredenaar die zeer lang gesproken had, niet ongegrond waren, toen hij op eene interpellatie deswegens antwoordende, zeide: ‘ik heb den tijd niet gehad om kort te zijn.’ Een slaafsch binden aan de letter op het papier is voor de balie echter dikwijls onmogelijk en ongeraden, en het is daarom dat ook hier de raad welligt niet onjuist mag heeten, het wezen der zaak te beoefenen, de wijze van behandeling vast te stellen, maar de woorden en wijze van uitvoering aan het oogenblik over te laten.
Men vergeve mij deze afdwaling. De improvisatie vindt bij de balie-rede dikwijls plaats, maar ik zou daarin toch niet eene hoofdreden van het kwijnen dier kunst in ons Vaderland willen zoeken. Ik zou dit daarom vooral niet willen doen omdat, getuigen de redenen van cicero en demosthenes, geimproviseerde redenen zeer goed bewaard kunnen blijven; omdat, ten anderen, dan toch beroemde balie-redenen zouden genoemd zijn, al waren zij niet tot ons overgekomen, en eindelijk omdat in vroegeren tijd de pleidooijen veel menigvuldiger geschreven werden dan thans, en dat daarentegen de baliewelsprekendheid nu, in vergelijking van vroegere tijden, tijden van grooteren bloei beleeft.
Er is echter ééne overwegende oorzaak, welke het verschijnsel, dat ik vreemd noemde in de Geschiedenis onzer letterkunde, volkomen schijnt te verklaren. Dit springt dan te meer in het oog, wanneer wij een blik op de vroegere kanselwelsprekendheid hier te lande werpen. Daar was geene minachting voor den redenaar: integendeel, de predikanten durfden den regering dikwijls van den predikstoel in bitse taal vermanen; daar was geen invloed van vreemde taal; daar werd geen voor de vuist spreken uit den aard der rede gevorderd; en toch, hoewel alles daar scheen mede te werken om de kunst des redenaars ten top te voeren, hoe armzalig

{==508==} {>>pagina-aanduiding<<}
verschijnen de producten ons niet, welke de kansel toen konde opleveren. Gij herinnert u zeker vele voorbeelden, en daarom zal ik er slechts enkelen vermelden, om mijne meening te staven. Smout durfde van de Regering van Amsterdam spreken met de woorden: ‘het is uw schuld dat de vijand op de Veluwe is, maar dat komt er van dat men ons niet meer raadpleegt, men houdt ons voor kootjongens.’ Uytenbogaard schilderde de consciëntie, als ‘een manneke dat scherp komt manen, ons het pampierken voor de neus houdt, en betaalt wil zijn van kapitaal en interest.’ Een ander kanselredenaar riep uit: ‘dat de zonden niet uit te wisschen waren al konde men ze in een waschpot verzamelen’; ja, zoo hield bennet, de predikant van Sassenheim, in 1754, eene lijkrede op den Heer adam van duyn, en had daarbij den dood van den aartsvader adam tot tekst gekozen. Daarna ging hij de punten van vergelijking na, welke hierop nederkwamen: dat beiden den naam van adam droegen, ten anderen dat adam over alle dieren des velds gesteld was, en zoo ook de Heer adam van duyn houtvester was van Holland en Westfriesland, en eindelijk dat beiden gestorven waren.
Voor dit kwijnen der kansel- en balie-welsprekendheid beiden moet dus ééne hoofdreden geweest zijn. De eenige ware welsprekendheid vindt hare bron in den mensch zelven, maar zij heeft daarbij dit eigenaardige, dat zij eerst bloeit wanneer veelzijdige kennis zich in één persoon vereenigt. Kennis van het onderwerp waarover men spreekt, dient zich te vereenigen met de onderscheidingsgave der wijsbegeerte, met den kieskeurigen smaak van den beoefenaar der schoonheidsleer, met de juiste keuze en schikking der woorden, en met eene gepaste voordragt. Zoodra men nu uitsluitend één vak beoefent, doch de andere vakken als gesloten boeken beschouwt, ja, daarop met minachting nederziet, zal men nimmer eenige hoogte in de welsprekendheid bereiken. Men dient zijn vak te kennen, in verband met het leven, niet alleen achter de schrijftafel bij de studeerlamp, er dient in den redenaar zelven eene overeenstemming van al die noodige vereischten voorhanden te zijn, eene harmonie tusschen hoofd en hart. De vroegere tijden van onzen Staat, opvoeding en studie waren ten eenenmale ongeschikt om dat doel te bevorderen. Het vak dat men zich koos, werd met angstvalligheid beoefend, doch goede smaak

{==509==} {>>pagina-aanduiding<<}
en wijsbegeerte werden om den wille der geleerdheid vergeten. Men zweette en zwoegde op komma's en letters, doch men beschouwde de wetenschap niet in verband met den toestand der maatschappij, niet met den mensch, die om en bij den geleerde leefde. Wanneer men nu sprak tot menschen die men niet kende, zocht men zijn troost in tegenstellingen, aanhalingen, rhetorische figuren, doch men was geen meester der taal, en was het dus niet van het gemoed: men was zelf koud, en konde dus anderen niet doen ontgloeijen.
Daaruit is het te verklaren, dat hooft en huygens bloeiden, want zij schreven, en spraken niet: dat de eerste de vader van ons proza genoemd wordt, en dat zijn tijdgenoot van baerle toch vroeg: ‘Welke taal spreken wij dan? Laat ons liever, daar wij toch van de Katten afstammen, Rome's taal aannemen, dan al die vreemde woorden in onze taal’; want alleen bij hoogere ontwikkeling bloeit bij een volk de welsprekendheid, omdat die ontwikkeling eerst de zamenvoeging en wisselwerking der onderscheidene vakken van kennis aan de hand geeft, en het schoone door beschaving en veredeling met zijn tooverstaf alles beroert. Men werpe mij geene namen tegen als die van noordkerk, of van willem III, want deze waren hunnen tijd vooruit. Noordkerk had geene eenzijdige studie, hij was man van smaak, gevoed in de school der letterkunde, gloeijende voor de leer van het schoone. Onze wakkere Stadhouder, wiens rede in de Algemeene Staten, in 1672, tot de verdediging des lands deed besluiten, had dat zelfde benijdbaar lot, want in velerlei takken van wetenschap was dat wonder zijner eeuw burger: staatsman naast de witt, ja boven hem, veldheer tegenover turenne en condé, vestingbouwkundige als vauban, dan eens deze door zijne historische, dan weder gene door zijne wiskundige, anderen door zijne theologische kennis verbazende. De Staten, wier pupil hij was, hadden niets aan zijne opleiding doen ontbreken, en in de Educatiekamer te 's Hage deed hij het noodige op, om later als redenaar harten te winnen, terwijl hij, in de school des tegenspoeds geleerd, den mensch had leeren kennen, en levenspraktijk had opgedaan. Juist de opmerking, dat deze twee mannen hunnen tijd vooruit waren, bevestigt de door ons
voorgestane meening, dat de welsprekendheid eerst bloeit in een tijd van ontwikkeling en beschaving, welken onze voor-
{==510==} {>>pagina-aanduiding<<}
ouders niet kenden; een tijd, anders roemrijk en groot in schrijven en handelen, maar in spreken gering. Daarom echter vallen wij den vaderen niet hard. Ééne Nederlandsche Historie, één Lucifer van vondel, één Beleg van den Bosch, één zeeslag, aangevoerd door de Zeven Provinciën van bestevaer, gelden honderden redevoeringen, en genoeg is het, dat men oudtijds zoo veel deed, dat nu stof geeft tot spreken.

III.

Die opmerking is echter zeer gunstig voor de toekomst der balie-welsprekendheid, want is zij niet ten eenemale onwaar, dan mogen wij van het heden en de toekomst vragen, wat het verleden ons onthield. Onze tijd toch is ten uiterste praktisch, hij bezit de gaaf van combineren, en zal niet ligt de eene wetenschap verwerpen, om de andere eenzijdig te beoefenen. Onze tijd huldigt de kennis van het schoone, en heeft de leer daarvan tot wetenschap verheven, zoodat zeker al de bestanddeelen voorhanden zijn, welke voor den bloei der welsprekendheid noodig kunnen worden geacht. De gunstige invloed daarvan op de kanselwelsprekendheid is in het oog loopend, wanneer men die vergelijkt met de erbarmelijke producten van vroegeren tijd, en daarom noemde ik de toekomst, mits men zich geene te overdrevene begrippen vorme, en een doel zich voorstelle, dat nimmer verwezenlijkt worden kan.
De aard der balie-welsprekendheid toch brengt in de eerste plaats mede, dat men niet altijd tot het hart spreke, en gelegenheid heeft om de gave der welsprekendheid aan te wenden. Die aard der balie-welsprekendheid is bij ons geheel anders dan bij de oudere volken. Bij deze waren de regtsgeleerden zelven de vinders des Regts, en hunne uitspraken waren eene der hoofdbronnen van de wetgeving. Aangevuurd door hun gevoel van billijkheid, waren zij de scheppers van het regt, en konden vrije speling laten aan hun gevoel voor het goede en regtvaardige. De redenaar is nu aan de geschrevene wet gebonden, welke hij moet toepassen, en dikwijls onvoldoende moet heeten voor een voorkomend geval. Nu is de toestand des regts daardoor ongetwijfeld zekerder, en zijn de burgers beter tegen inbreuk op het mijn en dijn gewaarborgd; maar de welsprekendheid mist daardoor evenzeer

{==511==} {>>pagina-aanduiding<<}
een groot veld, waarop zij anders konde schitteren. - De Ouden spraken dikwijls voor het volk, en hadden daar niet alleen door allerlei kunstgrepen, als daar zijn: het verschijnen des beklaagden in rouw- of gescheurde kleederen, het kussen der handen van de gekozene regters, enz., maar ook door hunne rede het gevoel op te wekken; en hoewel wij onze regtbanken niet gaarne voor die volksgeregtigheid zouden verwisselen, kan het toch aan geen redelijken twijfel onderhevig zijn, dat ook in dit opzigt de Ouden eene betere school voor de balie-welsprekendheid bezaten dan wij, want dáár gold de regel: ‘Zoo gij uw gehoor treffen wilt, wees zelf eerst geroerd!’
Hoe veel echter gewonnen is, de kanselwelsprekendheid nam hoogere vlugt. Voortbrengselen als van der palm en borger b.v. aan de letterkunde schonken, kan men op het gebied der balie-welsprekendheid niet aanwijzen, hoe welsprekend ook vaak door de begunstigde redenaars voor de balie gesproken wordt. Ook hiervoor echter is eene zeer geldende reden op te sporen. De kanselredenaar behandelt de verhevenste onderwerpen, de pleiter dikwijls alleen een verschil van geldelijk belang; deze betoogt en wederlegt, gene schokt en roert; deze spreekt tot het verstand van zaakkundigen, die alleen verlangen ingelicht te worden, gene voert het woord tot eene dikwijls onkundige menigte, wier hart troost en opbeuring begeert, en wier hoofd onderwijzing behoeft. Is het wonder, dat, ja, de moeijelijkheden om voor zulk een gemengd gehoor te spreken, grooter, maar ook de gelegenheid tot schitteren eerder gegeven is? Is het wonder, dat de redenaar, die zijne rede kan beoefenen, zuiverder en schooner spreken zal, dan hij die haar voor de vuist moet uitspreken, en telkens gedwongen wordt het eens opgevatte plan te wijzigen, omdat zijn tegenstander hem dwingt van positie te veranderen. Daarom reeds noemde men oudtijds de regtsgeleerdheid eene getabbaarde krijgsdienst, omdat zij noopt, hier tot aanvallen, daar tot verdedigen, meestal tot strijd, tot openen strijd, met veroorloofde wapenen, zonder dat echter de krijgskunst ook hier gebiedt moed en kennis tegen moed en kennis over te plaatsen, en den aanval te berekenen, of het gebouw der verdediging op te trekken, zoo als de vestingbouwkundige zijne forten zamenstelt. Doch daarmede wordt de kalme, sierlijke gang der rede dikwijls afgebroken, en hoewel er dus vooruitgang zij

{==512==} {>>pagina-aanduiding<<}
bij het heden, en hoop op de toekomst, wachte men zich voor het aankweeken van het Ideaal, als of de balie-welsprekendheid immer den trap zoude bereiken op welken zij bij de Ouden gestegen was, of dien de kanselwelsprekendheid bereikt heeft, welke niet het belang van éénen, maar dat van allen omvat.
Bij die hoop op de toekomst is het oog op de redenaars zelven, maar ook op de letterkundigen gevestigd. Op de redenaars, die de uiterlijke welsprekendheid niet als een onnut sieraad moeten verwerpen, maar haar beschouwen moeten als het voertuig hunner gedachten; die krachtig en kort, sierlijk en eenvoudig, niet alleen hunne rede behooren op te stellen, maar ook uit te spreken, en op wie de taak rust ook in dit opzigt hun vak, hunne taal, hunne letterkunde te verrijken. Er zijn er, hoog begaafden en van de natuur rijk bedeelden, die slechts de gave hun geschonken behoeven te gebruiken; er zijn ook minder gezegenden, die in dit opzigt minder rijkelijk van dienst kunnen zijn; maar wij vragen van den een zijnen schat, van den ander zijn penningsken tot een groot en goed doel. En van hen, wien de letterkunde ter harte gaat, vragen wij belangstelling voor dien tot nog toe verwaarloosden tak der litteratuur; eene belangstelling, die gunstig werken moet op de welsprekendheid zelve, en die te eerder wordt gevraagd omdat de letterkunde elk ter harte moet gaan, en omdat al wat goed en schoon is, bescherming moet vinden, vooral bij het Nederlandsche volk, dat een groot verleden te handhaven heeft.




Het nieuwe Parijs.

I.

De oude stad.

Wie Parijs gezien heeft vóór de verheffing van lodewijk napoleon, en thans weêr derwaarts gaat, zal eene niet geringe verandering vinden. De oude hoofdstad heeft sinds die gebeurtenis, als onder den adem van een nieuwen geest, eene wonderbare verwisseling, eene soort van bouwkundige lente beleefd. Geen frisch gebladerte, maar nieuwe steenklompen zijn verschenen. De verandering gaat dagelijks voort. De hamer heeft over vele plaatsen der stad geklonken. Onder

{==513==} {>>pagina-aanduiding<<}
zijne slagen regende het splinters en puin als dorre bladeren van de huizen; de balken zijn uit de kalkschors losgemaakt, en 't geheele geraamte van 't gebouw is van boven tot beneden in al zijne naaktheid ten toon gesteld. 't Afgebrokene en voor afbraak bestemde laat zijne geheime schande aan 't licht komen: oude lappen tapijt, smerige roetstrepen, kale schoorsteenen, die hoog boven den grond de teekens der verveling te kennen geven en met wijd geopenden mond gapen; vuilnis en ontuig van alle soort in de hoeken opgehoopt - een waar beeld des tijds in den strijd tusschen het zwakke behoud en de magtige vernieuwing. Doch langzamerhand komt de gele zandsteen uit de diepte te voorschijn, de lagen worden al hooger opgestapeld, en weldra zijn de ruwe omtrekken voor het nieuwe gebouw te erkennen. Als de metselaar de stelling verlaat, klimt de beeldhouwer naar boven. Alles streeft naar sierlijkheid en schoone vormen. Wanneer men in de zindelijke, heldere, regte straten rondziet, die thans zich openen voor onzen blik, zou men haast gelooven, dat die straten altijd hadden bestaan, en men denkt bijna niet meer aan de duistere, kromme en smerige stegen, voor welke zij zijn in de plaats gekomen.
Nog ten tijde der Julij-revolutie droeg Parijs de duidelijke sporen en kenmerken, volgens welke men zich gemakkelijk kon verbeelden, hoe die stad in de Middeleeuwen zich had vertoond: spitse gevels, kleine deuren met luifels, uitstekken en torentjes op de hoeken der straten, steenen wenteltrappen, relief-figuren aan de wanden, heiligenbeelden in nissen, enz. Parijs had zijne heuvels en dalen. De bruggen waren geene vlakke wegen, maar schuine glij-banen. Bij eenige gladheid van den grond konden de wagens niet bij den steilen oprid van den Pont-Neuf, Pont-au-Change, Pont-Marie en Pontde-la-Tournelle opkomen. De ongelijke, hobbelige grond op de kaden en boulevards, die het rijden bezwaarlijk maakte, regtvaardigde het tot een spreekwoord geworden gezegde: ‘Parijs is de hel der paarden!’
Een eenigzins aanhoudende plasregen maakte de straten onbegaanbaar. Nergens was men veilig voor het afdruipende water. In plaats van de buizen, die thans regtstandig langs de muren afdalen, strekten de oude steenen waterspuwers hunne armen en halzen over de straten uit en begoten de

{==514==} {>>pagina-aanduiding<<}
voorbijgangers. De daken schudden ongehinderd hunne tranen naar alle kanten uit. In een oogenblik zwommen de gootsteenen en veranderden in stroomende beken. De koopman grendelde zijn winkel, en stopte haastig de reet aan den drempel toe. De straten werden rivieren. Als de regen ophield, kwamen de menschen uit gangen en poorten, waar zij eene schuilplaats hadden gezocht, en trippelden voorzigtig op de glibberige wegen. Dan kwamen de planken voor den dag, die, dwars over de straat gelegd, eene smalle, wankele brug vormden over de beek in het midden; men moest echter dansmeester of koorddanser wezen om zulk eene brug zonder angst over te gaan. - Doch ik zou hier bijna in proza gaan nastamelen, wat boileau in ‘L'embarras de Paris’ in vloeijende verzen heeft gezegd, en toch, ik beschrijf de dingen naar waarheid. Parijs in 1834 had nog dikwijls groote overeenkomst met Parijs in 1693.
Tot het vele, waardoor de toenmalige stad zoo zeer verschilde van de tegenwoordige, behoorde inzonderheid de gootsteen in het midden der straat, het volslagen gebrek aan trottoirs, en de in de eerste revolutie zoo berucht geworden reverbères. De straatsteenen helden af naar het midden en vormden eene diepte, die, zonder een eigenlijke goot te zijn, toch het vocht opnam en zelfs midden in den zomer behield, daar op de meeste plaatsen de zonnestralen niet tusschen de digt aan elkaâr gebouwde huizen konden doordringen, om die poelen op te droogen. Zelfs de meer aanzienlijke straten in 't midden der stad waren, òf nat, òf bedekt met een donkerzwart slijk, dat nog minder lastig was als 't regende, dan wanneer het tot zekere taaiheid verdroogd was. 't Was niet mogelijk, zelfs voor den sterksten voetganger, lange togten door de straten te doen. Behalve dat men door het onophoudelijk uitglijden op de kleverige steenen in de nabijheid der huizen zeer vermoeid werd, veroorzaakte de stank van de schuimende plassen in 't midden der straat eene walging en een onaangenaam gevoel in de maag, gelijk men op geene andere plaats ondervond. Wee dengene, die hier witte kousen en zwakke maagzenuwen had, en geen rijtuig kon betalen! In den winter, als de goot bevroren was, deden de koetsiers vergeefsche moeite om elkander te ontwijken: de wagens gleden gedurig schuins af naar het midden der straat, waar de raderen tegen

{==515==} {>>pagina-aanduiding<<}
elkaar stieten. De voetganger moest zich digt aan de huizen houden, om geen gevaar te loopen van overreden te worden.
't Is reeds gezegd, deze toestand behoorde niet tot de oude barbaarsche tijden, maar bestond nog vóór weinige jaren, in den schoonen tijd van vrede en fijne beschaving: maar de voetganger in de straten werd niet gerekend. 't Weinigje plaats, dat hem de wagens vergunden, verkreeg hij toevallig of in het zweet des aangezigts. Thans zijn breede voetpaden zijn eigendom, geene coupés of cabriolets kunnen hem er afjagen. Hij gaat hier met vasten tred, met zindelijke kousen en schoenen, zelfs wanneer de regen uren achtereen als met emmers van den hemel gegoten werd. Zoodra de regen ophoudt, zijn de wandelaars en lediggangers weêr daar en slenteren op den harden, vasten bodem langs de gebouwen, waar eene steeds afwisselende menigte van zaken en personen hun een aangenaam tooneel aanbiedt. Ook vinden zij het thans zoowel bij nacht als bij dag behagelijk. Het gas heeft Parijs verhelderd. De door 't licht verjaagde duisternis is verdwenen. Voorheen waren de straten wel niet geheel zonder licht, maar de reverbères konden toch bezwaarlijk voor verlichting gelden, ofschoon zij in der tijd eenen merkwaardigen vooruitgang bewerkt en 't dagelijksch verkeer in de stad zes uren verlengd hadden. Onder lodewijk XIV werden de deuren van handwerkers en kooplieden 's zomers ten 9 ure, 's winters ten 5 ure gesloten. Dan heerschte de nacht. De stad maakte eene lange pauze. - De reverbères werden gedurende de eerste revolutie vreeselijk berucht, maar werden toch vermeerderd, en 't was eene wezenlijke verbetering, dat zij sedert iederen nacht aangestoken werden. Vroeger was dit het geval niet: wanneer het lichte maan heette, maar het bij nacht stormde en regende, waadden de Parijzenaars in donker door eene zee van slijk, of lieten zich door een lantarendrager, die op de hoeken der straten wacht hield, naar huis geleiden. Sedert de reverbères zomer en winter elken nacht
brandden, was der duisternis een aanmerkelijk deel van haar gebied afgewonnen. De straten waren niet meer geheel en al stikdonker, maar op vele plaatsen bleef het toch duister of naauwelijks schemerend. De vensters der groote gebouwen bragten ten minste zoo veel aan de verlichting toe, als door de olielampen van Argant kon geschieden. 't Was een prachtig gezigt zoo lang men de zuivere,

{==516==} {>>pagina-aanduiding<<}
sterke gasvlammen nog niet gezien had, die hun zilverwit licht tot in de binnenste hoeken der magazijnen werpen, die in de openbare zalen den glans der toiletten en der schoonheid verhoogen en hunne stralen alom in de spiegelwanden vermenigvuldigen. 't Gas is als een toovenaar voor Parijs geworden. Zijn licht strekt zich over de gansche stad uit van 't eene einde tot het andere, de glorie zijner lampen flikkert alom; modeen galanterie-winkels, dans-, concert- en schouwburgzalen, eet- en koffijhuizen schitteren in stralenglans, alle voorwerpen worden dubbel schoon in dat heldere licht, alles wordt bekoorlijker, alles verkrijgt een begeerlijker aanzien.
Parijs van voorheen en Parijs van heden is de tegenstelling van duisternis en licht. Het licht, in welken zin men 't woord gebruike, werkt altijd weldadig. Licht verstoort de plannen en aanslagen, die in de duisternis gesmeed worden, en alleen in duisternis tot uitvoering kunnen komen. 't Licht is als de Apollo van Delos, die met zijne gouden pijlen den draak Python, den vader van de Gorgonen en van de Hydra, verslaat. Als boileau zegt, dat 't gevaarlijkste en eenzaamste woud eene veilige plaats was in vergelijking met Parijs, dan gebruikt hij geen vernuftige hyperbole. De dichter heeft niets overdreven. In eene rijke stad, waar de nacht langer is dan de dag, wemelt het van misdaden; moord en diefstal vinden overal schuilhoeken. Nog op 't einde van de zeventiende eeuw bestonden in Parijs 12 openlijk geprivilegiëerde rooversholen, de zoogenaamde ‘wonderhoven’. - Het rijk dier wonderhoven is te niet gegaan. Intusschen, zoo lang Parijs bestaat met zijne scherpe contrasten van onmetelijken rijkdom en onbegrensde ellende, zal het een tal van lieden bevatten, die in de voormalige wonderhoven op hunne plaats zouden zijn geweest. Maar de voortgaande ontwikkeling en verbetering der politie heeft te weeg gebragt, dat deze tak van industrie meer op sluipwegen, meer met listige geslepenheid dan met ruw geweld wordt uitgeoefend. Toch zijn de tijden nog zoo lang niet voorbij, toen men van de lustboschjes in de Elyzeesche velden sprak als van een rooversverblijf. Op korten afstand van de Tuileriën werden de voorbijgangers met onbeschaamdheid aangerand en geplunderd. Nog tijdens de Julij-regering hoorde men vele voorbeelden daarvan. Naauwelijks was de avond gevallen, of het afschuwelijkst gespuis verzamelde zich

{==517==} {>>pagina-aanduiding<<}
op de Place de la Concorde. Zonder de dringendste noodzakelijkheid waagde geen fatsoenlijk mensch zich daarheen, en niet gaarne begaf men zich buiten den omtrek van 't levendige, woelige middenste gedeelte der stad. Na het aanbreken van de schemering was het gevaarlijk den Boulevard des Filles du Calvaire en den Boulevard de la Bastille te betreden. Parijs eindigde bij de rij huizen aan de grenzen van 't Marais. Aan de andere zijde lag de stadswal met het uitzigt op boomgaarden, velden en moestuinen over de Rue Basse. Verder naar het einde der boulevards bemerkte men de overblijfselen van het prachtige huis des dichters beaumarchais, die door andere gebouwen werden verdrongen; een half bemuurd bassin, dat tot voetstuk voor de Julij-zuil dient, en het onvoltooide model van een olifant, dat tot eene fontein bestemd was, maar eindelijk eene schuilplaats voor ratten geworden is. Rondom wees een ruim, open vierkant de plaats aan, waar voorheen de Bastille had gestaan. Men zag geen spoor meer van de wallen en torens, die den ouden hofburg eenmaal zoo vreeselijk hadden gemaakt. De half uitgedroogde slotgracht en eenige afgebrokkelde steenklompen waren de eenige zigtbare teekens van 't voormalig bestaan des beruchten kasteels. De lange streek der boulevards eindigde gelijk zij aanving met wildernis en onvoltooide monumenten. Aan de eene zijde de Olifantsbron, aan de andere de Magdalena-kerk. Overal iets te volmaken of aan te vullen: de Seine vrij te maken van de oude huizen, die tot haar waren voortgedrongen; de kaden door te steken, op te bouwen en gelijk te maken; de rivier zoo in te dijken, dat zij tusschen hooge wallen als eene rotskloof voortstroomt; de openbare gebouwen te onttrekken aan den ellendigen, bouwvalligen toestand, waarin zij meerendeels verkeerden; de voddenkramen der oude kleerkoopers uit de nabijheid van het residentie-paleis te verdrijven. Bovendien waren er andere dingen te verrigten:
het Louvre te voltooijen, Parijs naar een nieuw plan te verdeelen, de oude stad te verjongen met hamer en breekijzer; overal lucht aan te brengen, tuinen aan te leggen, boomen te planten, vergezigten te openen, de wonderen der wetenschap in te voeren in het alledaagsche verkeer, onderaardsche wegen te banen voor de staats- en particuliere-correspondentie - en wat niet al? Alles wat onmogelijk scheen, is niet alleen mogelijk, maar

{==518==} {>>pagina-aanduiding<<}
werkelijk geworden. Wat men naauwelijks in de gedachten opnam, is in het leven getreden, en dat met zulk eene snelheid, dat men zich bijna niet kan herinneren, het ontstaan daarvan aanschouwd te hebben. Het nieuwe Parijs, daarin verschillend van het oude Rome, is in éénen dag gebouwd.

II.

Het karakter der stad, hare uitgestrektheid en vorm; de bevolking.

Het Engelsche dagblad de Times, dat de Engelschen met al hunne grootheid en hunne kwade luimen 't best vertegenwoordigt, klaagde onlangs in een aanval van ontevredenheid: ‘In alle landen, waarheen men ook gaat, kan men opmerken, dat de inwoners zekere belangstelling, eene voorliefde voor hunne stad koesteren, die hier in Londen nergens te vinden is. Met horatius en virgilius kon het oude Rome weêr opgebouwd worden. En tegenwoordig zijn de Parijzenaars verliefd op hunne stad; zij is in hunne oogen de koningin van alle steden der aarde; ware zij het niet, hunne liefde zou haar daartoe verheffen, en, zoo als alle beminde voorwerpen doen, hunne stad beantwoordt deze liefde. De Engelschen zien honend, verdrietig op hunne hoofdstad neêr, en Londen toont hun ook een vergramd gelaat.’ De Times heeft gelijk. De Parijzenaars hebben hun Parijs lief, zij zijn vast overtuigd, dat er geen aangenamer plaats in de wereld te vinden is dan het ‘charmante, superbe’ Parijs; maar Parijs verdient deze liefde en hoogschatting; zelfs de vreemdelingen deelen in de liefde, die de ouders koesteren jegens het groote kind. Men vindt niet ligt een reiziger, die bij zijne aankomst in Parijs zich niet getroffen en aangetrokken voelt door de uitwendige pracht en bekoorlijkheid. Parijs is eene ijdele stad, die aan ieder en een iegelijk behagen of ten minste niet mishagen wil. 't Opschikken, 't coquetteren, 't uitstallen behoort in Parijs te huis, en zonder onregt zou men de geheele stad een groot uithangbord kunnen noemen. De Franschen, en inzonderheid hunne voornaamste vertegenwoorders, de Parijzenaars, zijn van oudsher bezield door den lust om vertooning te maken. Dezen lust hebben zij zelfs onder zwaren druk en in rampspoedige tijden niet

{==519==} {>>pagina-aanduiding<<}
kunnen bedwingen; hij openbaart zich zoowel bij den hoogst beschaafden, als bij den geringsten man der natie. Men sla den Parijzenaar gade bij de nietigste bezigheden op de markt of bij de gewigtigste in den raad, in gezelschap of te huis, altijd en overal vertoont hij zich alzoo. Men beschouwe met eenige opmerkzaamheid hunne kunstwerken, de voortbrengselen hunner industrie, en het springt in het oog, dat bij alles hoofdzakelijk gestreefd is naar schoonheid van vormen en bevallige werking. Hoe zou dan hunne stad, de quintessence der Fransche nationaliteit en gezelligheid, niet dat zelfde karakter vertoonen? Parijs is eene permanente tentoonstelling, een tooneel, waarop onophoudelijk voortreffelijke tooneelspelers uit niets alles maken en de aanschouwers betooveren door hun spel. Londen is vuil en leelijk, dat is waar, en kan niet ontkend worden; maar 't is een voordeel dat men Londen kan verlaten en gewoonlijk niet daarin woont. Het is geen kerker, geene vesting met dubbelen ringmuur, maar eene reeks van huizen en tuinen, die zonder grenzen steeds verder zich uitstrekt, en waarvan ieder jaar een nieuwe platte grond moet gemaakt worden. Wanneer de Londenaars de beurs, de kantoren en werkplaatsen verlaten, haasten zij zich naar de uiteinden der stad en vinden daar huis, familie, boomen, frissche lucht en alles wat den bloedsomloop bevordert en den geest opwekt. Dat ontbreekt aan Parijs, en dat moest men verbeteren; maar men dacht daaraan niet. Voor Parijs was de bewoonbaarheid in Engelschen zin, wat voor de meetkunde de quadratuur van den cirkel, voor de scheikunde de steen der wijzen is. Wel heeft men soms veel geld te koste gelegd aan de verfraaijing der stad, maar daarmeê werd de benaauwdheid en ongemakkelijkheid niet van haar weggenomen. Het in het oog loopend verschil in welvaart der onderscheidene stadswijken, dat men daaraan toeschreef, dat de bevolking gedurig meer van het Oostelijk gedeelte en van den linker Seine-oever voortdrong naar het
Noordwesten, deed vóór eenige jaren de veel behandelde vraag ontstaan: over de verplaatsing der volksmenigte. 't Schijnt echter nog te regt betwijfeld te worden, of de bevolking wel inderdaad zich verplaatst had.
Sedert eene halve eeuw is de bevolking van Parijs meer dan verdubbeld. Men heeft nieuwe huizen moeten bouwen

{==520==} {>>pagina-aanduiding<<}
en daarvoor de geschiktste plaatsen uitkiezen. De beste plaatsen lagen inderdaad voornamelijk aan de Noordwestelijke zijde, en werden 't eerst gebruikt: de stad werd dus niet evenredig in haar geheelen omtrek uitgebreid, zoodat haar middelpunt welligt eenigzins werd verschoven, zonder dat daarom de bevolking eigenlijk zich verplaatste. Bovendien kon men niet dan door gewelddadige middelen de toenemende bevolking beletten zich daar te vestigen, waar zij verkoos. En ofschoon de bevolking vooral aanwies in het Westelijk gedeelte, had men daarin toch geene reden om het voorstel aan te nemen, dat in den raad gedaan werd, om de hallen en markten te verleggen op den anderen oever der Seine, in het minder bevolkte kwartier van den Jardin des Plantes. - Uit de statistieke tabellen van 1807-51 bleek, dat nieuwe wijken, vooral in de laatste jaren, in bevolking hadden gewonnen, zonder dat de andere daardoor hare bewoners in aantal hadden zien verminderen. De aanwas der bevolking was merkbaar in alle arrondissementen, het meest op de vrije plaatsen buiten den tolmuur, daar in het binnenste der stad reeds vroeger alles digt bezet was; de inwoners hadden zich dus niet, zoo als men meende, van den eenen oever der Seine naar den anderen verplaatst, en evenmin de Oostelijke wijken voor de Noordwestelijke verlaten. - Gelijk in andere groote steden, is ook in Parijs de bevolking in groepen verdeeld, zoodat de gelijksoortige bedrijven en ambachten bij elkaâr in dezelfde wijken uitgeoefend worden. De groote werkplaatsen vindt men meest in de voorstad Saint-Antoine; de kleinere fabrijken, bronsgieterijen, metaalsmederijen in 't Marais; de goederenhandel met buitenlandsche artikelen in de streek tusschen het stadhuis en het kanaal Saint-Martin; in den omtrek van de rue Hauteville den uitvoer- en commissie-handel; verder achterwaarts bij de Place des Victoires de magazijnen van geweven goederen en allerlei stoffen; in de streek van 't Palais Royal naar de
boulevards zijn de schitterendste lokalen voor den verkoop in 't klein, benevens de koffijhuizen en schouwburgen; bankiers en geldhandelaars bewonen het kwartier der Chaussée d'Antin tot aan de voorstad Saint-Honoré. Ook op den anderen oever heeft iedere wijk hare bijzondere bestemming: de looijerijen en verwerijen zijn aan de beek Bièvre gelegen, die als zij Parijs bereikt, van naam verandert en haar water levert

{==521==} {>>pagina-aanduiding<<}
aan de fabrijk der gobelins. De Gymnasiën, Bibliotheken en hoogere scholen hebben aan een groot gedeelte der stad aan deze zijde den naam van Quartier Latin gegeven; in de nabijheid daarvan zijn natuurlijk de boekhandel en de daaraan verbondene bedrijven: boekdrukkerijen, binderijen, werkplaatsen voor 't brocheren, lijmen, enz. De voorstad Saint-Germain, eindelijk, is de verzamelplaats van den ouden hof-adel, en bij dezen sluiten zich voegzaam vele lieden aan, die ook voorheen veel beweging maakten, maar thans behooren tot de stillen in den lande: invaliden, volksvertegenwoordigers, raadsheeren en mannen van hoogen stand; hier treft men ook bijna alle ministeriën aan, benevens de paleizen, waarin de Senaat, 't Wetgevend Ligchaam, de Staatsraad en de Rekenkamer zitting houden.
Ieder deel der stad heeft dus zijne elementen van welvaart en werkzaamheid; maar zij zijn te ongelijk verdeeld en te veel van elkaâr afgezonderd. Vooral ontbraken tot hiertoe breede wegen over de bruggen, en ruime hoofdstraten, die 't verkeer tusschen de beide oevers en de verbinding van alle punten gemakkelijk moesten maken. 't Eerste spoor van doelmatige bouworde en inrigting is afkomstig uit den tijd van lodewijk XIV, toen men 't Quartier des Marais regelmatig en met een plein aanlegde. De Vendôme-plaats en de Invaliden, de voornaamste gedenkteekenen uit de lange regering van lodewijk XV, toonen genoegzaam aan wat die Koning van Parijs had kunnen maken, als hij zijn bouwlust niet vooral op Versailles gerigt had. Men liet verder de uitbreiding der hoofdstad aan het toeval over, en bekommerde zich weinig om de verbinding en vereeniging der oude en nieuwe wijken. In lateren tijd werden wel eenige straten doorgeslagen en andere breeder gemaakt; maar tot in den jongsten tijd bleef het centrum van Parijs voor elke onderneming van dezen aard een steen des aanstoots, dien men niet uit den weg ruimen kon. Hier lag het naauwste, donkerste en onzindelijkste deel der stad, een verwarde klomp van smerige huizen, waar smalle, nooit door de zon beschenen straten elkaâr doorkronkelden, en die als een rotsgebergte vol onbegaanbare kloven en engten het algemeen verkeer voortdurend belemmerde. De uitgebreidheid was echter niet groot, want de hallen als mid-
{==522==} {>>pagina-aanduiding<<}
delpunt aangenomen, beschreef dit deel daarom een kring van ongeveer drie kwartier uurs in omtrek. In deze enge ruimte waren bij de 50,000 menschen zaâmgedrongen, en daarbij kwam gedurende de werk-uren nog een groot aantal inwoners der voorsteden en buitenwijken. Zoo is het te begrijpen, dat men nergens, behalve welligt in Londen, eene andere plek van gelijke grootte zou kunnen aanwijzen, waar zooveel gewoel heerschte als in 't centrum van Parijs.
Want niet enkel bij dag was hier de grootste bedrijvigheid nevens de laagste gemeenheid te huis, maar 't duurde vrij wel de nachten door. In deze vergaderplaats van alle levenlooze onreinheid verzamelde zich de levende natuurlijk ook, daar de rijke en voorname wereld in zulk een damp en zulk getier niet wonen wilde, en alleen 't schuim der bevolking en de geringere handwerksklasse zich in dit middelpunt van geraas en verdorvenheid kon ophouden. Hier vooral ontbrak het aan ruimte voor verkeer en woning. De huizen stonden digt aan elkaâr, elke plaats was bebouwd, vele woningen hadden geen hof en kregen lucht en licht niet anders dan uit de naauwe straten. Daar drongen in kleine kamers de armste lieden bij elkaâr, daglooners, dijkwerkers, marskraamsters, eene gansche in zeden en gewoonten niet zeer angstvallige of naauwgezette menigte, zoodat dit kwartier altijd boven andere in de stad ongezond was. Terwijl in de overige deelen van Parijs het aantal sterfgevallen in verhouding stond van 1:40 à 50 bewoners, stierf in 't middelpunt der stad jaarlijks één van de dertig menschen. Hier werden ook de epidemische ziekten gevaarlijker en moorddadiger dan elders. In de jaren 1832 en 1848 woedde de cholera in 't middelpunt van Parijs op de vreeselijkste wijze, en in de enge, vunzige buurtschap bij het stadhuis was de sterfte vijf maal zoo groot als in de ruimere, luchtiger omstreken van de Chaussée d'Antin. Het was ontwijfelbaar zeker, dat, indien men het centrum met breede straten doorsneed, dit kwartier niet alleen fraaijer en gemakkelijker zou worden, maar dat ook zijne bewoners daarvan een langer leven en bevordering van hunnen handel en hun verkeer konden verwachten.


{==523==} {>>pagina-aanduiding<<}

III.

Het afbreken en bouwen onder Napoleon III.

In dit opzigt heeft de tegenwoordige regering hare roeping volkomen begrepen en hare optreding daardoor vereeuwigd, dat zij in dat gedeelte der stad waar de nood 't hoogste, en dus de hulp meest noodig was, werken van buitengewone belangrijkheid ondernam en met even buitengewone werkzaamheid ten uitvoer bragt. 't Zou zeer onbillijk zijn te beweren, dat sedert het eerste keizerrijk geene regering in Frankrijk pogingen gedaan had om Parijs te-verbeteren en te verfraaijen. Wel is waar geschiedde daarvoor niet veel gedurende de Restauratie, maar de Julij-dynastie heeft gewigtige zaken tot verbetering der stad volbragt. Het aanleggen van de rue Rambuteau, die eene meer gemakkelijke verbinding van de Place Royale met de hallen opende, was de grootste en nuttigste onderneming in dien tijd te Parijs. Het gedeeltelijk opruimen van den omtrek van 't stadhuis, het doorslaan van de rue Lobeau, de rue du pont Louis Philippe en eene andere straat van de achterzijde van 't stadhuis naar 't portaal der kerk Saint-Gervais, maakte ten minste het middelste gedeelte der stad wat luchtiger. Doch de regering liet zich bij deze werken, als in andere zaken, meer leiden door toevallige omstandigheden en bedenkingen, dan dat zij een vast plan volgde. Parijs behield tot in den jongsten tijd in zijn uiterlijk veel van 't Oud-Frankische, en kon van de beslijkte straten en vunzige moerassen in zijn middelpunt niet bevrijd worden. Een verstandige en krachtige beheerscher, in vredeszaken getrouw aan de beginselen van den stichter zijner dynastie, zou het op een hoogeren trap van ontwikkeling verheffen. Napoleon III werd de hersteller der openbare rust en veiligheid in Frankrijk, en met deze ontwaakten handel en kunstvlijt uit hunne verstijving. Hoe heviger de drukkende angst geweest was, die aan de drijfveêren der maatschappij alle elasticiteit had ontnomen, des te buitengewoner was het toenemend vertrouwen, waarmeê de teruggehouden krachten omhoog streefden. De
talrijke ondernemingen op actiën, de voorbeeldeloos groote staats-leeningen riepen op eenmaal eene menigte kapitalen te voorschijn; en toen de reizigers van alle kanten in

{==524==} {>>pagina-aanduiding<<}
massa het verzuimde inhaalden, verhief zich te gelijk de speculatie-geest der Parijzenaars tot eene duizelingwekkende hoogte, van welke hij zelfs niet door den druk van een buitenlandschen oorlog kon afgebragt worden. Geheele wijken verdwenen en ontstonden als door een tooverslag. Het is bijna ongeloofelijk, maar met officiële acte-stukken te bewijzen, dat voor de betere inrigting van Parijs onder het tegenwoordig keizerrijk alleen in vijf jaren meer dan viermaal zooveel gedaan is als onder de Restauratie en de Julij-regering te zamen in 31 jaren. De uitgaven voor de vergrooting van straten en pleinen binnen Parijs beliepen van 1816-30 te zamen 10,250,000 fr., daarentegen werd van 1851-55 de ontzaggelijke som van 157,651,000 fr. tot dat zelfde doel besteed. En niet enkel door uiterlijken omvang, maar ook door het innerlijk wezen onderscheiden zich de tegenwoordige ondernemingen van de vroegere; daar men daarin eene grondige methode bemerkt, die bepaald ten doel heeft om Parijs van zijne erfkwaal der benaauwdheid te bevrijden. Inderdaad is, sedert de aanwending dezer methode, de meer gezonde en regelmatige inrigting der stad van jaar tot jaar zigtbaarder geworden, en nog altijd legt men de grondslagen voor reusachtige werken, die niet, zoo als voorheen, enkel op papier, maar ook in uitvoering komen.
Dat het oordeel over deze ondernemingen verschillend is, dat velen tegen den Napoleontischen bouwlust zijn ingenomen, is natuurlijk; die met het tegenwoordig bewind ontevreden zijn, zoeken voor alles, wat de regering doet, eene slechte of ten minste verkeerde reden op te geven; al hare bedoelingen, ook de beste, in een valsch licht te plaatsen, terwijl zij van de openbare maatregelen niet spreken dan alleen om ze sarcastisch te berispen. Deze zien in het aankoopen en afbreken van zoo vele huizen voor het openen van nieuwe straten, gelijk ook in de belangrijke verbeteringen en uitbreidingen aan onderscheidene publieke gebouwen, eene onvergefelijke, doellooze verkwisting. Alleen om den tegenwoordigen bezitter der Tuileriën te beveiligen voor een nieuwen 29 Julij of 24 Februarij is het Louvre voltooid, zijn de menigte nieuwe boulevards aangelegd, zijn de hoofdstraten ge-macadamiseerd, kortom is geheel Parijs veranderd naar een krijgskundig plan. - Die eenigzins zachter en verstandiger oordeelen

{==525==} {>>pagina-aanduiding<<}
zeggen: ‘Napoleon III wil de nieuwe keizersstad verfraaijen alleen om zijne eerzucht te bevredigen.’ Men behoeft deze strategische en aesthetische redenen nog niet gladweg te ontkennen, om bij die ondernemingen nog twee verstandiger oogmerken aan te nemen, die den Parijzenaars zullen aantoonen, dat de Keizer niet enkel aan hun welzijn denkt, maar ook de middelen om het te bevorderen, weet te vinden.
Parijs is geene handel- en fabrijkstad, die, als Londen, uit eigene kracht en middelen kan bestaan. De ontzaggelijke massa menschen, die het bevat, leeft voor 't grootste gedeelte van weelde, en de verspilling der rijken in Frankrijk en in 't buitenland, die hier hunne inkomsten verteren, en dus alle handen in beweging houden. De rijke vreemdelingen werden echter door de Februarij-revolutie uit Parijs verjaagd, de binnenlandsche grooten vermeden aanzienlijke uitgaven, en zoo zag de Parijssche handwerksstand zijne mildste hulpbronnen gesloten. Iedere regering, welken vorm, welken naam zij ook hebben of nog verkrijgen mogt, moest dus, zou zij eenigen vasten voet bekomen, daarop bedacht zijn, om aan de ledige handen arbeid te verschaffen en geld in omloop te brengen; niet enkel, omdat de arbeider eten wil, maar dewijl een werkeloos mensch in geen staat, het allerminst in een nog wankelenden staat, ergens toe deugt. Na den coup d'état zocht lodewijk napoleon derhalve, om zijne magt te bevestigen, een sterken indruk op de openbare meening te maken, en wilde vooral zorg betoonen voor het welzijn der hoofdstad. Dit is de eerste oorzaak, waarom hij zijne bouwkundige plannen zoo hoog opvoerde. Volgens een in Parijs gebruikelijk spreekwoord ‘gaat alles goed, zoo lang het bouwen (le bâtiment) voortgaat’. Daaronder begrijpt men een aanmerkelijk getal bijzondere bedrijven, die te zamen eene wijd uitgestrekte industrie uitmaken, en ten minste 50,000 arbeiders, d.i. ongeveer een vierde gedeelte van de geheele handwerksklasse in Parijs, bezig houden. In korten tijd klom nu het aan bijzondere gebouwen jaarlijks ten koste gelegde kapitaal van 28 tot 250 millioen fr., en in dezelfde verhouding nam de overvloed van werk voor de arbeiders toe. De bloei van alle handwerken, die met de bouwkunde in betrekking staan, werkte gunstig ook op de andere bedrijven. En sedert nu openbaar nut en pracht, ijdelheid
en praalzucht de hoofdstad en hare

{==526==} {>>pagina-aanduiding<<}
nijverheid op nieuw bezielen, is Parijs ook weêr geworden wat het vroeger was: de algemeene schouwplaats van onophoudelijke verstrooijingen, de groote wereldmarkt van weelde en verkwisting.
Is de eerste oorzaak van het vele wegbreken en opbouwen in Parijs van algemeen staathuishoudkundigen aard, de tweede heeft een plaatselijk-oeconomisch karakter. Een deel van Parijs was onevenredig volkrijk en druk, een ander daarentegen bijna levenloos en stil. Alles hoopte zich te zamen rondom het Palais-Royal, het Louvre en de hallen. Dit was de begeerde stand voor den kleinhandel, daar het midden in de stad en in de nabijheid der schoonste boulevards was. Overal winkels aan winkels, overal de nooit rustende nijverheid, het onvermoeide woelen en ratelen der kramerij. De woningen waren hier duur; maar wie er eene in dezen omtrek bezat, geloofde ook reeds door den stand alleen zijne fortuin te hebben gemaakt. Het voormaals rijke kwartier des Marais, de schoone voorstad Saint-Germain en het Westeinde waren daarentegen zoo achteruit- of ten minste zoo weinig vooruitgegaan, dat alleen de arbeider of fabrijkant, die niet van dagelijksch gebruik en verkoop leefde, hier iets kon ondernemen. Deze streken hadden niets wat de straten levendig en vol beweging maakt. Het middenste gedeelte bevatte alles wat bestendigen omzet begunstigde, en zijnen omtrek tot de levendigste, onzindelijkste, woeligste, maar ook tot de winstgevendste plek in Parijs maakte. Hoe verder van daar, hoe lichter de stad, hoe langer en breeder de straten, maar hoe geringer ook de handel en het verkeer. De meer verwijderde wijken hadden geene eigenlijke verbinding met elkaâr, en lagen als dorpen in het rond verstrooid. Aan de uiterste binnenzijden, in Chaillot en Le Roulle, achter de Chaussée d'Antin en de voorsteden Montmartre, Poissonnière, Saint-Denis, Saint-Martin, enz. op den regter-oever, gelijk de streek, die zich van de Gobelins tot aan de Invalides uitstrekt, woonden vele duizenden, die alleen topographisch en politisch tot Parijs behoorden, en bij wie men het alleen aan enkele onduidelijke trekken kon bemerken, dat zij van verre in zamenhang waren met
den wielenden maalstroom der groote stad, die zij ook niet dan voor zaken of op feestdagen bezochten. Al deze oorden waren ook voorheen dorpen en landstreken, die langzamerhand met den

{==527==} {>>pagina-aanduiding<<}
aanwassenden kolossus zaâmgegroeid, en eindelijk, kort vóór de eerste revolutie, onder 't ministerie colonne in 1784, binnen den muur gesloten zijn. In deze wijken had alles een stiller en landelijker aanzien. Hier vond men geheele met koorn bezaaide velden, ruime boomgaarden, groote bloem- en moestuinen, stapelplaatsen voor timmer- en brandhout, magazijnen voor hooi, marmer, enz. in 't kort de werkplaatsen van fabrijkanten en handelaars, die eene groote ruimte noodig hebben, en daarom naar deze goedkoopere en minder bekrompene plaatsen waren getrokken. De herbergiers, marskramers en arbeiders, die zich hier neêrgezet hadden, stonden allen eenige trappen lager en verdienden minder dan die in 't eigenlijk Parijs. Zoodra nu het aantal huizen in het volkrijkste deel der stad verminderd werd, moesten de bewoners zich daarnaar voegen om die minder bezette plaatsen te bevolken, en de winkeliers kregen zoowel hier als daar meer toeloop. Dit kon echter geene plaats grijpen, zoo lang de wijken aan den omtrek der stad, tot den rang van landstadjes beperkt bleven. De afgebonden ledematen konden geen krachtig leven ontwikkelen, dat alle aderen doordringend uit hen tot het middelpunt des harten werd toegevoerd, gelijk zij het van daar ontvingen. Zou de levenskracht zich door al de leden van het groote ligchaam verspreiden, zoo moest aan het overvolle hart eene hoeveelheid bloed worden afgetapt en de te sterke aandrang voor 't vervolg belet. De achteloosheid en schroomvalligheid der vroegere staats- en stads-bestuurders, vooral hunne angst om zich door buitengewone leeningen te diep in schulden te steken, hadden deze aderlating nooit durven ondernemen en het oude kwaad laten bestaan. De tegenwoordige regering, sneller, stouter en vrijer in hare handelingen, heeft deze geldelijke en andere bezwaren ter zijde gesteld, en laat zich door niets in de uitvoering van hare bouwplannen stuiten. En zou men haar dat ten kwade
duiden? Het nationaal vermogen van Frankrijk wordt daardoor niet verkwist, want het geld blijft in het land. Wel wordt de schatkist en ook de stedelijke kas uitgeput, misschien met schulden bezwaard; doch de welvaart van het geheel wordt bevorderd, en nu reeds aanschouwt men met verbazing het verkregen resultaat.

(Wordt vervolgd.)


{==528==} {>>pagina-aanduiding<<}

Christian Gottlob Leberecht Groszmann.

De man, wiens naam boven deze bladzijden staat geschreven, is door geheel Duitschland, wij kunnen bijna zeggen, door geheel Europa bekend, en door al wie hem kent, geacht en bemind. Vóór weinige weken is de mare uit Leipzig uitgegaan, die veler hart met diepen weemoed vervulde, dat zijne laatste ure was geslagen, dat eene smartelijke ziekte hem had weggenomen uit het land der levenden. Ik meen de lezers van dit tijdschrift geene ondienst te bewijzen, wanneer ik hun het een en ander omtrent groszmann mededeel. Wie hem nog niet mogt kennen, zal daardoor een uitnemend Christen te meer in zijn aandenken opnemen. Wie hem reeds vroeger liefgekregen had, zal zich gaarne vereenigen met de hulde aan zijne nagedachtenis gebragt. Hetgeen hier volgt nemen wij over uit de Illustrirte Zeitung.
Nadat reeds menige ster was ondergegaan, die de wereld met haar licht heeft bestraald, prijkte vooral aan den theologischen hemel van Saksen nog rustig en helder een schitterend gesternte in den naam van groszmann. Ook dit gesternte is nu ten avond gedaald, nadat het dezelfde baan had afgelegd, eens door reinhard en von ammon betreden. De gemeente, welke groszmann 33 jaren lang met het licht des levens heeft verkwikt, betreurt zijn verscheiden; de studerende jongelingschap aan Leipzigs hoogeschool, waar groszmann 33 jaren lang ‘het Woord, dat van den beginne was’ door de wetenschap leerde onderzoeken en verstaan, en door het geloof zich toeëigenen, betreurt den leermeester, die de wetenschap op zulk eene wijze, als hij gewoon was, met het geloof wist te verzoenen; en de gansche Evangelische Kerk, welker belangen groszmann te gelijk met die der Gustaaf-Adolf-Vereeniging op het harte droeg, heeft overvloedige stof tot droefenis over het verlies van een harer hechtste en trouwste steunpilaren.
Christian gottlob leberecht groszmann werd den 9den November 1783 te Priesznitz nabij Naumburg, waar zijn vader Evangeliedienaar was, geboren. Hij was de eenige zoon zijner ouders, die nevens hem zich nog in het bezit van twee dochters verheugden. Hij ontving het eerste onderwijs van zijn

{==529==} {>>pagina-aanduiding<<}
vader en zijn oom borner, later Evangeliedienaar te Issersheilingen. Door deze beide mannen goed voorbereid, kwam hij in 1796 op zijn 18de jaar te Schulpforte, waar hij zich tot 1802 met die kundigheden verrijkte, welke van oudsher de vorstelijke scholen aan hare leerlingen poogden in te prenten. Zoo toegerust, werd hij in 1802 student in de theologie te Jena. Hier vertoefde hij 4½ jaar. De wijze, waarop hij studeerde, bragt hem spoedig in nadere betrekking met j.j. griesbach en met den geschiedkundige heinrich. Vooral de eerste, die in 1812 als eerste hoogleeraar in de theologie te Jena stierf, nadat hij zich door zijne beoefening der kritiek van het N.T. en door de vorming van vele duizenden jongelingen onvergankelijke verdiensten had verworven, schijnt vooral een overwegenden invloed op groszmann te hebben geoefend; want de kritische blik en de wijze gematigdheid in strijdvragen der Dogmatiek, welke griesbach, den uitgever van de Synopsis en later van het geheele N.T., ten sieraad verstrekten, die zelfde schoone eigenschappen waren het, welke groszmann zoo afkeerig maakten van het streng en onverdraagzaam dogmatismus, niet minder van het indifferentismus en de ligtzinnige neologie. Zijn te dier tijd opgevat plan, om zich tot het ambt van leeraar aan eene der hoogescholen voor te bereiden, werd door den toenmaligen oorlog verhinderd, en alzoo vinden wij hem in 1806 weder in zijne geboorteplaats bij zijn vader terug, waar hij door moed, beleid en krachtige welsprekendheid, ook in de Fransche taal, de redder werd van het leven zijner medeburgers.
Het verhaal dezer merkwaardige gebeurtenis hebben wij hem zelven hooren mededeelen. Op zekeren dag (den 16den October 1806) verscheen plotseling, onder aanvoering van een officier, eene afdeeling Fransche soldaten, en dreef alle inwoners van het mannelijk geslacht, die zij konden magtig worden, op eene open plaats te zamen. De Fransche taal volkomen meester, verneemt groszmann van den bevelvoerenden officier, dat al de mannelijke inwoners van Priesznitz zullen doodgeschoten en hunne huizen in brand gestoken worden, omdat zij doortrekkende Franschen vermoord en een transport hadden aangehouden en geplunderd. Groszmann toont nu op overtuigende wijze aan, hoe geheel en al ongegrond zulk eene beschuldiging was, hoe zij uit eene verwis-
{==530==} {>>pagina-aanduiding<<}
seling van plaatsen, die denzelfden of een gelijkluidenden naam droegen, kon zijn ontstaan, hoe onregtvaardig het te voltrekken vonnis was, en verzoekt om uitstel en naauwkeuriger onderzoek van de zaak. De officier brengt daartegen in, dat het hoofdkwartier te ver verwijderd is, dat de tijd dringt, en zijn last onveranderlijk is; hij beveelt hem zich ijlings te verwijderen. Weinige minuten later werden de geweren op de in rijen geschaarde inwoners gelost, maar - niemand werd getroffen. Aan verscheiden kanten van het dorp ging weldra de vernielende vlam op, en ijlings verwijderde zich met zijne afdeeling de menschlievende en verstandige uitvoerder van een vonnis, dat met kokend bloed was geschreven.
Toevallig is het bekend geworden, dat deze edele man nog leeft en zich te Lyon bevindt. De hertog van Saksen-Meiningen heeft hem, den gepensioneerden overste goucan, met eervolle erkentenis voor zijne menschelijke en doelmatige pligtsbetrachting, het ridderkruis van zijne huis-orde geschonken. De ‘angstplaats’ bij Priesznitz is tegenwoordig met een eenvoudig gedenkteeken versierd. Terwijl wij na deze episode terugkeeren tot onzen ontslapene, om zijne voornaamste lotgevallen te vermelden, merken wij op, dat hij in 1808 hulpprediker bij zijn vader werd, in 1811 als zoodanig naar Gröbste bij Weiszenfels ging, waar hij tot den dood van den predikant, 1822, met veel zegen werkzaam was, en toen als Diakonus en Hoogleeraar te Schulpforte werd beroepen. Hier kwam reeds in 1823 de eerste vrucht zijner grondige studiën in het licht: ‘De procuratore parabola jesu christi ex re provinciali Romanorum illustrata’. Hierdoor en door zijne kanselwelsprekendheid werd zijne aanstelling tot Generalsuperintendent, opperhofprediker en konsistoriaalraad te Altenburg volkomen geregtvaardigd. Dat hij zich ook in dezen drukken werkkring niet aan de studie der klassieke Oudheid onttrokken heeft, bewees onder anderen een geschrift, behelzende: ‘Observationes ad Platonem et Horatium, zoo als mede een later, niet voortgezet werk: Specimen primum lexici Platonici. Zijn roem als geleerde en tevens als kanselredenaar was nu gevestigd. Daarom werd hij te Leipzig als plaatsvervanger van den overleden tockirner beroepen, waar hij den eersten Jan. 1829 als superintendent en hoofdprediker aan de St. Thomaskerk zijn ambt aanvaardde. Zijne intreê-rede over Psalm

{==531==} {>>pagina-aanduiding<<}
cii:26-28 had tot thema: ‘de rigting van onzen geest en ons hart op het onvergankelijke bij de wisselvalligheid der aardsche dingen.’
Korten tijd daarna verwierf hij zich de vrijheid tot het geven van Akademisch onderrigt, door zijne belangrijke Dissertatie: ‘Quaestiones Philoneae.’ Van toen af werkte de zoo veelzijdig en grondig ontwikkelde man overeenkomstig de verschillende zijden van zijne betrekking op eene wijze, die hem zoowel de hoogachting als de bewondering verwierf van allen, die met hem in aanraking kwamen.
Wat zijne theologische en kerkelijke rigting aangaat, was hij even ver verwijderd van het confessionalismus, dat zich in den jongsten tijd op den voorgrond had geplaatst, als van de pogingen der zoogenaamde Lichtvrienden, die in de laatste veertig jaren veel bijval verwierven. Zijne levensspreuk: ‘Das Wort sie sollen lassen stahn!’ mag dan ook voor beide partijen als een tweesnijdend zwaard worden beschouwd. Wat in het bijzonder de kerk en hare inrigting aangaat, het is bekend, dat hij in 1830 aan het hoofd stond van hen, die zich tot den koning hadden gewend met een verzoekschrift, waarin de vrijheid der Protestantsche Kerk met hare Presbyteriaal- en Synodaal-inrigting werd uitgesproken, en dat hij zijne gedachten over deze zaak niet slechts herhaalde malen als lid der eerste kamer van de Stenden-vergadering, maar ook in een afzonderlijk geschrift heeft uitgesproken: ‘Over de herstelling der Protestantsche Kerk-orde.’ In het jaar 1832 werd hij derde gewoon Hoogleeraar en Domheer van Zeitz, en ten laatste bekleedde hij het eerste professoraat. Uit zijne levendige en bijna onafgebroken deelneming aan de handelingen der eerste kamer, vooral in de jaren 1833, 1834 en 1837, kan men zien, hoe warm zijn hart klopte voor de oplossing der bezwaren, welke te dien tijde den geest van vele edelen in beweging bragten; en wanneer hij zich daarbij niet altijd binnen die vormen hield, waarin, b.v., een ammon zich wist te houden, dan moet dit gedeeltelijk daaraan worden toegeschreven, dat hij altijd geheel en al bezield was met het doel waarnaar hij streefde, gedeeltelijk ook aan zijn vast en sterk geprononceerd karakter. In allen gevalle verloor de Stenden-vergadering en daarmede ook de Staat in hem een zijner meest verlichte en edele leden.
Wat de Gustaaf-Adolf-Vereeniging en daardoor de geheele

{==532==} {>>pagina-aanduiding<<}
Evangelische Kerk van Duitschland in hem verliest, is vooral in den tegenwoordigen tijd moeijelijk te beseffen. Hem, die medestichter dezer Vereeniging, Voorzitter van het Hoofdbestuur en lid van het Bestuur der Leipziger hoofdvereeniging was, hem gold het Apostolisch woord: ‘Deelt mede tot de behoeften der heiligen’, meer dan een leerstellig begrip, dat, helaas! dikwijls den stroom der Christelijke liefde in den weg staat en stuit. Om hiervan overtuigd te zijn, behoeft men hem slechts gehoord te hebben, wanneer hij mededeelingen deed over ondervindingen die de Vereeniging betroffen. Onvergetelijk zal ons in dit opzigt zijn berigt blijven over de laatst te Bremen gehouden algemeene Vergadering, en vooral over de feestviering te Bremerhaven. Van daar blonk hem een dubbel gesternte in den schaduwrijken avond zijns levens tegen.
De man, wiens oog bij het staren op de vruchten zijner veelomvattende werkzaamheid, een arbeid des geloofs en der liefde, van dankbare vreugde tintelde, werd alom in zijne verdiensten erkend, zoowel door vorsten, die hem met eereteekenen versierden, als door geleerde genootschappen, die hem tot hun lid benoemden; en wat hij bij gelegenheid der viering van zijn 25-jarig hoogleeraar-ambt ondervond, toen hem de stad Leipzig het eere-burgerregt schonk en de bewijzen van hoogachting ontelbaar waren, doet hem kennen als een man, wiens naam in de meest verschillende kringen zijner tijdgenooten met hoogachting werd genoemd.
En deze man, een vaste steunpilaar van onze Evangelisch-Protestantsche Kerk, in wien en voor wien zich nog de verwachtingen en wenschen van velen vereenigden, heeft op Donderdag vóór Paschen dezes jaars voor de laatste maal de harten zijner talrijke hoorders gesticht. Den tweeden Paaschdag was het hem reeds niet meer vergund den kansel te beklimmen, hoewel hij zich er toe had voorbereid. Eene beroerte, die hem overviel toen hij zich wilde kleeden, wierp hem op het ziekbed, waarvan hij niet meer zou opstaan. Hij droeg dit zijn lot met Christelijk geduld en onderwerping; roerend en stichtelijk (ook voor wie hem omringden) was de waardige en innige ernst, waarmeê hij nog den 22sten Mei des voormiddags ten 10 ure op zijn ziekbed met zijne echtgenoot en zijnen zoon, den tegenwoordigen Superintendent te Grimma, het Heilig Avondmaal vierde.

{==533==} {>>pagina-aanduiding<<}

Den 29sten Junij des avonds verbreidde zich plotseling door alle straten van Leipzig de treurmare, dat de Superintendent Dr. groszmann te 7½ ure was ontslapen! - Toen hij in 1829 zijne intreê-preek gehouden had, bad hij aan het eind: ‘Zoo zegen, Vader! ook mij, mijn ambt, mijn leven en werken in deze stad, opdat Uwe genade aan mij niet vergeefs zij, opdat ik moge deel hebben aan U en Uwe vreugde hier en hier namaals!’ Wij hopen en gelooven, dat dit gebed in zijne volle beteekenis is verhoord geworden. - Zijn stoffelijk overschot werd den 2den Julij des namiddags na eene in de Thomas-kerk gevierde lijkplegtigheid op het nieuwe kerkhof onzer stad plegtig ter aarde besteld. Terwijl bij deze lijkplegtigheid zes redenaars, de Archidiakonus Dr. meiszner, de Konsistorialrath en hofprediker Dr. käuffer uit Dresden, de Kirchenrath Dr. hoffmann, de Burgemeester Dr. koch, de Prelaat Dr. zimmermann uit Darmstadt en de Universiteitsprediker Prof. breckner de verdiensten des overledenen in staat, kerk en wetenschap allen op zulk eene wijze erkenden, dat hunne klagt zich steeds tot een lofzang verhief, zoo bewees tevens de algemeene deelneming aan deze plegtigheid, dat men nu wist en gevoelde, welk een man uit het midden der stervelingen was weggenomen. Het vaderland en vooral Leipzig zal zijn naam immer in zegenend aandenken houden!
Wij kunnen aan dit korte levensberigt nog toevoegen, dat groszmann ook ons Vaderland heeft bezocht, en daar door zijne bezielde taal en zijn vurigen ijver voor de zaak van het Protestantisme, de grondslagen heeft gelegd van de Nederlandsche Gustaaf-Adolf-Vereeniging. Zoo genieten ook wij, Nederlanders, de gezegende vruchten zijner onvermoeide werkzaamheid. De G.-A.-V. hier te lande blijve hem een gedenkteeken, en ga voort in zijnen geest te arbeiden!

Op- en aanmerkingen.

Victor paulin's uitstapje naar ons vaderland. 't Is niet voor de eerste, maar misschien voor de duizendste maal, dat de vreemdeling, die ons Vaderland bezoekt, ter sprake wordt gebragt. Haast zouden wij zeggen, dat wij onze Fransche, Duitsche en Engelsche naburen maar moesten laten reizen

{==534==} {>>pagina-aanduiding<<}
in ons kikvorschen-land, en zoo we hen op onzen weg ontmoetten, vriendelijk en beleefd zijn, zonder verder acht te slaan op de mededeelingen, die zij aan hunne landgenooten, na hunne tehuiskomst, verkiezen te doen; mededeelingen, vaak, helaas! zoo oppervlakkig en partijdig, dat zij weinig onze aandacht schijnen te verdienen. Doch tusschen zeggen en doen is onderscheid. Loochenen kunnen wij niet, dat hetgeen de vreemdeling van ons en het onze verhaalt, ons piqueert, dat wij den auteur gelijk zijn, die wel roept: ‘ik geef niet om recensies: ik sla er geen acht op!’ en die toch op 't eerst berigt, dat zijn werk besproken is, het ‘bewuste’ nommer tracht magtig te worden, en in zijn oordeel over recensies gewijzigd schijnt, als hij geprezen, maar versterkt en bevestigd, als hij gelaakt wordt.
Zoo piqueert ons ook, al is 't maar een weinig, de Excursion en Hollande, die, door victor paulin geschreven, in eene der laatste afleveringen van l'Illustration te vinden is, met en benevens een appendix van dat artikeltje, voorkomende in een volgend nommer, waarbij de teekeningen, die het eerste hadden moeten versieren. 't Is geen esquiros dien gij hier hoort; victor paulin is vrij wat oppervlakkiger, en zijn geheele stukje heeft weinig om 't lijf. Wat hij van Dordrecht, Rotterdam en den Haag zegt, zal zijnen landslieden weinig inlichting geven, maar eene enkele opmerking over 't bezoek te Haarlem mag aan de aandacht van alle musici worden aanbevolen. Wij deelen haar in 't oorspronkelijke mede: ‘Moyennant 22 francs, nous pûmes entendre, executés pour nous, les morceaux du grand orgue, dont la réputation est européenne. Les sons de cette grande machine sont certainement fort beaux, mais la musique dont nous avons été gratifiés était si excentrique, que nous avons bien été obligés de fuir en nous bouchant les oreilles, et en bousculant un brave homme qui fumait tranquillement sa pipe “dans l'église”. C'est là de la tolérance, où je ne m'y connais pas.’
Hoe? Weet Nederland zoo slecht de schatten te gebruiken, die het bezit? En dat orgel kan toch zoo natuurlijk donderen en regenen. Behaagt u dat zelfs niet, luchtige Franschman? Wat wilt ge dan toch? In ernst gesproken: wie 't aanging moesten zorgen dat zulk eene klagt niet gehoord werd, eene klagt, welke niemand, nu ze uit Franschen mond komt, aan

{==535==} {>>pagina-aanduiding<<}
jaloezij kan toeschrijven, gelijk men kort en goed durft, als een landgenoot haar uit. Intusschen, 't is wel mogelijk, dat de Franschman hemel en aarde zou bewegen om te zorgen dat zulk een orgel goed en naar den eisch des tijds bespeeld werd, vond men 't op zijn bodem - toch is hij een dwaas, dat hij zich zoo verwondert over dien rookenden man in de kerk. Ja, zoo is 't met hem. Overal 't regt van convenance en étiquette - tot in 't kleingeestige toe naauwgezet op het luisteren naar hare wetten: maar ga des Zondags naar de kerken van Parijs, en naar die kerk, waar een man in de week, als vreemdelingen 't orgel komen hooren, zijne pijp rookt - en maak uit wie het heilige waarlijk heilig acht - de Parijzenaar of de Hollander?
Zeer losjes loopt de reiziger over Amsterdam heen; daar vond een zijner gezellen gelegenheid om van enkele nationale kleederdragten afbeeldingen te maken, die dan ook een der volgende nommers versieren. Het Friesche costuum vindt genade, maar de oorijzers niet. Natura artis Magistra wint het zelfs in sommige opzigten van den Jardin des Plantes. Sterk voor een Parijzenaar!
Twee uren worden gewijd aan Zaandam, n.b. un petit village - is 't wonder, dat de Zaankanters afkeerig zijn van Parijsche zeden en manieren, die tot zulke oppervlakkige beschouwingen leiden? Curieus is ook de beschrijving der bouworde van Zaandam. ‘Ieder heeft in zijne kindsche dagen huizen geteekend; wij herinneren ons les jambages angulaires montés sur deux piliers verticaux, die de prachtigste paleizen voorstelden: welnu, zet eenige honderden van die eerste teekeningen op eene rij, en gij zult een denkbeeld hebben van die houten huisjes, met ééne verdieping, net gelijkende op een houten dorpje, dat te Neurenberg gefabriceerd is.’ - En verder: ‘Al de huizen komen niet op de straten uit - dat is te gemeen; de straat is van de huizen gescheiden door een sloot, en verbonden met iedere deur door een bruggetje, welks pracht en sierlijkheid van de fortuin des eigenaars afhangt. In de tuinen ziet men bekoorlijke meisjes met een zedig voorkomen, en grijsaards steunende op een stok, die u welkom schijnen toe te roepen. Wij groeten en worden gewaar, dat die personen onbewegelijk zijn. 't Zijn maar beeldjes, waar-
{==536==} {>>pagina-aanduiding<<}
schijnlijk daar geplaatst om het landschap te vervrolijken, of liever om den reiziger in de war te brengen.’
Dat een Franschman te Zaandam wat raar opziet, spreekt van zelf, maar na weinig tijds zal hij wel anders spreken als hij weêrom komt en dan de breede straat van Zaandam ziet. Er is toch niets bestand tegen den tijd. Die straat zal ook om andere huizen dwingen. 't Zij ons alles wèl, als maar de goede zijde van 't Zaansch karakter blijft bestaan.
Onder de illustraties komt ook een Hollandsche stal voor. Onze nette boeren, die de staarten der koeijen in de hoogte vastbinden, krijgen een veeg uit de pan. 't Moet ons hinderen dat medelijden, waarmeê de Franschman over die ‘bons Hollandais’ spreekt. Verder vinden wij de Noord-Hollandsche sjees afgebeeld, de kleederdragten, van welke wij reeds spraken, en een gezigt op 't Rok-in te Amsterdam.
Wie verlangt zich te verzekeren, dat er in Frankrijk nog anders en beter over ons Nederland geschreven wordt, verwijzen wij naar de Revue des deux Mondes, voor 15 Julij 1857. A. esquiros brengt daar voor de negende maal ons ter sprake, en wel nu onze Geschiedenis en onze Geschiedschrijvers. Wij durven geene plaats meer vragen, en zouden den lezers er ook geen denkbeeld van kunnen geven, dat eenigzins de lezing vergoedde. Van victor paulin geldt juist het tegenovergestelde. Misschien stonden wij reeds te lang bij zijn schrijven stil.

Wonden, die de tijd heelt. In ons Tijdschrift, Mengelwerk, 1832, lezen wij de volgende coupletten:

Kent gij dat Land, waar eeuwige onrust woont, 
Waar huichlarij, verraad en oproer kroont, 
Geweld en list de opregtheid snood belaagt, 
Het onregt roem op moord en plondring draagt; 
Kent gij dat Land? - 
Daarheen, daarheen 
Rigt nimmermeer de vriend der deugd zijn schreên. 

{==537==} {>>pagina-aanduiding<<}

Kent gij dat Volk, 't verachtlijkst Volk der aard', 
Dat ijdlen trots aan schande en lafheid paart, 
Regtschapenheid uit oog en hart verliest, 
Om vrijheid schreeuwt en ijz'ren kluisters kiest; 
Kent gij dat Volk? - 
Te wel! te wel! 
't Verschopt zijn Vorst en houdt de deugd voor spel. 
 
Kent gij dat Land, de wieg der Duisternis, 
Waar Kennis kwijnt, Beschaving balling is, 
Waar Domheid heerscht, Barbaarschheid wetten geeft, 
En de Onschuld onder 't zwaard van meesters beeft; 
Kent gij dat Land? - 
Dat Land, dat oord 
Brengt nimmer iets dan schrale distels voort. 
 
Kent gij dat Volk, dat van zijn' Koning gruwt, 
Zijn zwadder op den troon van Nassau spuwt, 
Het laagst gemeen, uit nietig slijk gebeurd, 
Het schijnvertoon der hulde waardig keurt; 
Kent gij dat Volk? - 
O schand'! o schand'! 
't Bood eenmaal ons, geveinsd, de broederhand. 
 
Kent gij dat Land, waar elke zonde woont, 
Dat de aarde een beeld van 't gruwzaam Sodom toont, 
Waar 't schandlijk kroost der Catilina's leeft, 
Tarquyn regeert en de edle Gracchus sneeft; 
Kent gij dat Land? - 
O ja! o ja! 
't Bestaat op aarde als blijk van Gods genâ! 
 
Kent gij dat Volk, dat, dronken van genot, 
Zijn Vorst versmaadt en hoont en lastert God, 
De trouw verbreekt en spot met eed en pligt, 
En rijp wordt voor het straffend Godsgerigt; 
Kent gij dat Volk? - 
Helaas! helaas! 
Het holt daarheen, als naar 't verderf de dwaas. 
 
Kent gij dat Land, kent gij dat nietig Volk, 
Dat de oproervaan beschermt met toorts en dolk, 
Zijn Cato's moordt, zijn Caracalla's eert, 
Op rookend puin zijn' eigen val bezweert; 
Kent gij dat Land? - dat Volk? - 
Daarheen, daarheen 
Rigt nimmermeer de vriend der deugd zijn schreên. 


{==538==} {>>pagina-aanduiding<<}

Zoo klonk het daar in poëzij. In proza kwamen de Belgen er niet veel beter af: er wordt gesproken van ‘Belgische lafhartigheid, logentaal, snorkerij, wrevel, en letterkundige nietigheid, - met één woord: Belgische ellendigheid!’ - En nu? is er nog iemand die zoo over onze naburen denkt? Gaat nimmer een vriend der deugd naar dat Land, dat Volk heen? - Hoort liever de bezadigde, onpartijdige taal van Luit.-Kolonel w.j. knoop in ‘de Gids’ van Augustus: ‘België heeft zich door dien opstand van ons afgescheurd; het gevoelde zich krachtig genoeg om op zich zelf te kunnen staan, en de uitkomst heeft bewezen, dat het daarin juist oordeelde; het gevoelde dat er in vele opzigten strijd was tusschen de belangen en meeningen van Noord- en Zuid-Nederland, en dat dus de verbinding dier twee deelen noodwendig ieders vrije ontwikkeling moest onmogelijk maken. Daarom scheurde het op geweldige wijze den band, die het aan Holland verbond, en in zoo ver had het gelijk. Maar het had geen gelijk, wanneer het daarbij tot voorwendsel nam de klagte over eene onderdrukking en eene dwingelandij, waarvan geen spoor bestond. Het bestuur van willem I over België is volstrekt geen onderdrukkend, tyrannisch bestuur geweest; daarvan heeft het oordeel der onpartijdige nakomelingschap het volkomen vrijgesproken; - maar onhandigheid, onbekwaamheid, verregaande zwakheid, - daarvan kan dat bestuur door niemand vrijgesproken worden.’
O, Luitenant-Kolonel knoop! als gij zoo eens in 1831 en 1832 hadt durven spreken! De eertitel: verrader des vaderlands, ware voor u te weinig geweest. Maar toen zoudt gij niet zoo hebben kunnen spreken. De verwarring van het oogenblik hadde ook u wel een weinig de oogen beneveld. En dat is ook goed: wij moeten in onzen eigenen tijd en met hem voort; maar toch voorzigtig! voorzigtig!! De hartstogtelijke taal van die jaren kan genoeg leeren, hoe bedriegelijk een leidsman die eigen tijd is, welke ons bij de hand neemt. Hij is zelfs magtig om het temperament van een volk te veranderen; want wie had ooit van de phlegmatieke Hollanders zulke driftige buijen voorzien? En wat is er toch veel, zeer veel gedicht en geschreven in den geest der zoo even aangehaalde coupletten. Was het ter bevordering van onze poëzij?.... Wij laten het antwoord aan de onpartijdige geschiedenis der

{==539==} {>>pagina-aanduiding<<}
letterkunde over. Maar nu toch vooral ook weêr voorzigtig, aan een anderen kant niet te ver gegaan en de Belgen tot heiligen verheven - wij vreezen al voor een vers tot hunnen lof. Verzen zijn dikwijls kwade teekenen. Wij willen tevreden zijn met proza als van den Heer knoop.

Hadden wij een béranger! Meent toch niet dat gij, naar het bovenstaande te oordeelen, ons van antipathie tegen de dichtkunst moogt verdenken. Wij onderdrukken dadelijk deze uwe verdenking door den wensch: hadden wij een béranger! Het is zeer wel mogelijk, dat gij dezen wensch zeer verkeerd acht, omdat gij van béranger de voorstelling hebt, dat hij een ‘onfatsoenlijk’ dichter was.
Maar kent gij hem wel? Hij is vóór ruim eene maand, den 16den Julij, overleden, bijna 77 jaren oud. Hij is in zijne jeugd leerling op eene drukkerij te Péronne geweest, nam later te Parijs in allerlei genres van poëzij de proef, tot dat hij eindelijk zijne vocatie als liedjesdichter begreep en zich aan haar geheel wijdde, 'twelk hem sints 1809 volkomen mogelijk was, daar hij bij het secretariaat der universiteit werd geplaatst en aan een inkomen van 1200 francs genoeg had. Groot was de opgang dien hij maakte, en daartoe werkte ongetwijfeld de tijd mede waarin hij leefde. In 1815 was het Fransche volk verslagen en ter neêrgeslagen. De oude bourbons waren teruggekeerd; maar de moed en het vertrouwen en de hoop waren weg. Daar wist hij in zijne liedjes, die van 't Noorden naar 't Zuiden van Frankrijk ingang vonden, den toon van roemrijke herinnering en blijde bemoediging aan te slaan - en hij werd de man van het volk, wel beboet en tot gevangenisstraf verwezen, maar te gelijk daardoor martelaar, en... eene nationale inschrijving voldeed zijne schuld, de achting voor hem klom, ja wat in 1830 gebeurde, was ook het werk van zijne Muze. Meent niet, dat hij haar oneer aandeed, door na de omwenteling van dat jaar gelegenheid te zoeken om zich te verrijken. Integendeel, hij wilde niet spelen op het staats-tooneel; één oogenblik betrad hij het, zijns ondanks, in 1848, maar hij trad er ook zeer spoedig weêr af. En geheel in overeenstemming met zijn

{==540==} {>>pagina-aanduiding<<}
geest, die alles behalve revolutionnair was om revolutionnair te zijn, werd hij van staatswege plegtig begraven, zonder dat eenige bandeloosheid, waarvoor men gevreesd had, zich openbaarde. - Reeds maakten wij u opmerkzaam, lezers! op den voor hem gunstigen tijd, waarin hij geleefd heeft; maar daaraan bijna geheel zijne populariteit toe te schrijven en te zeggen, dat hij niet in de gedachten van zijn volk was doorgedrongen en in vele opzigten niet als uit hun hart sprak, gelijk wij onlangs in een Fransch Tijdschrift lazen, dat is bezijden de waarheid, dat is gesproken om het volk, waarvoor hij zong, beter te maken dan het is. Juist dat luchtige, équivoque, onkiesche, ligtzinnige, dat zijne Muze kenmerkt, maakte haar bekoorlijk voor den Franschman; daardoor was zij voor hem regt amusant - en dat zij in dat luchtig gewaad iets wezenlijks, iets degelijks wekte en bevestigde, maakte haar des te bekoorlijker. ‘In 't begin van mijne loopbaan’ - dus zeide hij zelf - ‘had het Fransche lied geen anderen eisch, dan om het dessert te vervrolijken: ik vroeg mij zelven af, of het niet mogelijk zou zijn, den toon er van wat te verheffen, het te maken tot tolk der gedachten en gevoelens, die het hart eener edele natie vervulden.’ Aan die roeping is hij getrouw geweest. En zeggen wij nu: ‘hadden we ook een béranger!’ dan stellen wij op den voorgrond, dat een Hollandsche geheel anders is dan een Fransche. De laatste kan bij ons geene volkomene sympathie wekken. Maar een echt Hollandsche béranger! Wat dunkt u? Een dichter, die het volk kent, die op den toon van 't volk zijne liederen stemt - of is die toon geheel ontaard? - die onze grootsche herinneringen van zestien- en zeventien-honderd laat leven in het lied, die onze degelijke nationaliteit er meê wakker houdt, en voedt en opvoedt.... dat zou eene heerlijke
verschijning zijn. Of is ons volk niet geschikt voor het lied? Ach, 't is bij ons nog als in de dagen van béranger's optreden: de grootsche bestemming van het lied, is om het dessert op te vrolijken. En welk een lied dan! - Onze béranger moet echter uit de handen der policie blijven - want te dichten wat gecensureerd kan worden, is niet Hollandsch - en hij zou ook niet mogen verwachten, dat de natie voor hem betaalde, dat is Fransche opgewondenheid. Maar als hij nu eens in de Oost woonde? - en wij bemerkten hem? - en hij mogt niet dichten en laten drukken? Dan zeker, Nederlanders! formeerden wij eene commissie, bragten een fondsje zamen, gaven hem vrij overtogt, en een jaarlijksch inkomen om hier te leven, en hier te dichten, en hier te laten drukken. 't Zou ons en ons nakroost immers niet vervelen al werd hij bijna 77 jaren gelijk béranger!?


{==541==} {>>pagina-aanduiding<<}

Mengelwerk.

Over den oorsprong der duivelssteenen, der reuzenburgten en reuzenmuren.

Naar E. von Otto.

Onder de rotssoorten, die uit den oorspronkelijken staat van vloeibaarheid, waarin onze planeet eens verkeerd moet hebben, voortgekomen zijn, bekleeden de granieten eene eerste plaats. Over geheele uitgestrektheden vormen zij de vaste korst der aarde, en zij maken de kern van groote gebergten uit. Dan vindt men de oppervlakte meestal met tallooze naakte rotsblokken bedekt, die dikwijls eenige overeenkomst vertoonen met reusachtige gemetselde muren, altaren, burgtruïnen, enz. Zóó treft men ze vooral aan in het Harz-gebergte, in het Schwarzwald, bij Thun in het Saksische Erzgebergte, en zeer veelvuldig in Opper-Lausitz.
Over de redenen van het ontstaan dezer losse brokken of laagsgewijs opeengestapelde en op wonderlijke wijze als van elkander gereten naakte rotsbrokken zijn de meeningen der Geologen nog verdeeld, maar vooral ook verschilt het volksgeloof, dat op oude Sagen en op bijgeloof berust, op onderscheidene plaatsen.
Leopold von buch was van meening, dat bij het geweldig naar boven dringen der nog vloeibare granietmassaas deze door het schudden en stooten tegen de verplaatste bovenliggende lagen hier en daar hunnen zamenhang verloren hadden, en de aldus afgescheiden gedeelten na bekoeling die losse blokken gevormd zouden hebben. En zeker - in de meeste gevallen, vooral wat die blokken betreft, welke hier en daar vrij aan de randen en hellingen der granietbergen voorkomen, heeft de onvergetelijke meester allezins juist vermoed. Maar de granietrotsen, die men thans

{==542==} {>>pagina-aanduiding<<}
vrij en naakt op hooger gelegene punten en vooral op de toppen der bergen vindt, kunnen vroeger niet zoo geheel vrij en bloot daar voorgekomen zijn. Want volgens de meening der geologen, die op eene menigte naauwkeurige waarnemingen berust, kwamen de granieten als eene brij- of deegachtige, weeke massa uit het inwendige der aarde te voorschijn, en konden zij dus, even als de hedendaagsche lava's der vulkanen, zoo lang zij in dien staat bleven, geene zelfstandige gedaante aannemen. En dat zij lang in dien staat bleven - óók even als de lava nog heden ten dage - blijkt daaruit, dat de ongelijksoortige bestanddeelen tijd vonden zich van elkander te scheiden en ieder voor zich in kristallen aan te schieten. Hoe ontstonden dan die vormingen, zoo als men ze dikwijls vindt: omgekeerde kegels, van boven breed en naar beneden spits toeloopende? Zonder steun van eene vaste omgeving, welke als vorm diende, is die gedaante onvereenigbaar met den oorspronkelijk halfvloeibaren toestand der massa! Maar het verschijnsel laat zich in zijn geheel terugbrengen tot, en dienvolgens verklaren uit verschijnselen, die wij nog onder onze oogen zien plaats hebben, al is het dan ook, dat wij de geheele reeks van verschijnselen niet gelijktijdig kunnen overzien, maar daartoe waarnemingen op verschillende tijden en verschillende plaatsen gedaan, te hulp moeten nemen. Door de kracht namelijk, waarmede de granietmassa naar boven gedrongen werd, barstte het gesteente, dat daarboven lag; de ontstane barst werd door graniet terstond aangevuld niet alleen, maar deze stof breidde zich ook nog over de oppervlakte van het gesteente uit. Later werd dit laatste, dat door de ontstane barsten zoo veel meer punten van aanraking met de uitwendige invloeden aanbood, allengs in zamenstelling veranderd; het verweerde en werd daarbij verbrokkeld. Regenvloeden en stormen spoelden ten laatste de brokken, die nog van het oorspronkelijke gesteente over waren, en het gruis, dat het bij zijne
ontleding gevormd had, weg. Maar de granietmassa, die het eens omsloten gehouden had, was in dit altijd vrij lange tijdsverloop vast geworden, en vertoont zich thans in dikwijls wonderlijke vormen aan ons oog. Somtijds vindt men de aldus bloot geraakte granietrotsen niet meer in zamenhang met de hoofdmassa, maar verward en als door elkander gegooid; dàn is het, omdat zij zelf na de

{==543==} {>>pagina-aanduiding<<}
ontblooting van het boven liggende gesteente geen weêrstand hebben kunnen bieden aan de verweêring.
In Opper-Lausitz is men dikwijls in de gelegenheid om op te merken, dat zes of zeven lange, dikke granietplaten, die tegenwoordig aan beide zijden van den top des bergs liggen, en zelfs wanneer men ze met elkander verbonden denkt, de gedaante van eenen halven cirkel hebben zouden, eens werkelijk aaneen behoord hebben, en dus toen ééne zamenhangende, lange plaat uitmaakten. Wanneer men namelijk de plaats van de dwarsche breuk bij iedere plaat beschouwt, dan blijkt het ten duidelijkste, dat die in dikte, lengte en vorm volkomen overeenkomt met de breukvlakte van de naastbijliggende en dikwijls op eenige ellen afstands hooger of lager gelegene platen. De groote gemeenschappelijke plaat, waaruit zij haar oorsprong genomen hadden, was aan beide zijden over de onderplaat overhangend geweest, en de deelen die losgeraakt waren, moesten dus eveneens aan beide zijden, links en regts van den bergtop, naar beneden vallen. Dáár, met de geheele kracht van hun val op andere blokken stuitende, waren zij weder in kleinere stukken gebroken, en zóó moest hunne boogvormige ligging ontstaan zijn. Op deze wijze vormden zich dikwijls holten, die, aan beide kanten open, in gedaante en in grootte vrij wat overeenkomst hadden met vensters en deuren. Maar hiervan nader.
Eene andere oorzaak van het voortdurend kleiner worden der granietbrokken ligt in den plantengroei. De gangen en spleten, die tusschen de verward door elkander liggende platen en blokken van graniet overblijven, vullen zich langzamerhand met lossen grond, welke door den regen en door de winden bijeengebragt wordt. Daarin komen eensdeels door dieren, anderdeels door den wind en andere invloeden zaden van boomen, heesters en andere gewassen, die dikke en ver vertakte wortels bezitten. Zij ontkiemen, groeijen, en met de toenemende grootte worden ook de wortels dikker en krachtiger, en drijven de aanvankelijk naauwe spleten, waarin zij doordrongen, al verder uiteen. Daardoor geven zij echter ook aan de invloeden van buiten gelegenheid om met hunne ontledende werking dieper en dieper door te dringen - eene werking, die nog zeer bevorderd wordt door de stormen, welke de gewassen heen en weder zweepen, en daardoor evenzeer

{==544==} {>>pagina-aanduiding<<}
hefboomsgewijs de spleten wijder maken. Ten laatste is de brug tusschen het grootste blok en het kleiner gedeelte te zwak geworden om de zwaarte van het laatste op te houden; dit stort naar beneden, en daarmede, wat oorzaak was van zijnen val - de boom of de heester.
Wie slechts eenige weinige jaren in de nabijheid van zulke ontbloote granietblokken gewoond heeft, dien valt het bij eenige oplettendheid niet moeijelijk op te merken, dat in dien korten tijd reeds de spleten tusschen de verschillende blokken, waarin onderscheidene soorten van heesters groeijen, eenige duimen wijder geworden zijn. Heeft nu zulk een blok of plaat zelf reeds eene overhellende ligging, dan ziet men dat een heester van middelmatigen omvang, door de vochtigheid en door de uitzettende werking van de vorst ondersteund, in een betrekkelijk klein getal jaren het zóó ver zal brengen, dat het blok van zijne grondlaag afbreekt en valt. En wanneer heesters dat kunnen te weeg brengen, hoe veel meer vermogen zal men in dat opzigt kunnen toeschrijven aan groote boomen, die in zulke spleten en scheuren geworteld zijn. Von otto zag een meer dan honderdjarigen lindeboom, die in eene spleet tusschen twee reusachtig lange en dikke granietblokken gegroeid was, en die - na waarschijnlijk in vroegeren tijd geknot te zijn - digt bij den grond zich in drie hoofdtakken verdeelde, ieder ter dikte van 1½ voet. Met al de kracht, en het geweld waarmeê deze boom, wanneer hij door den storm bewogen werd, op het bovenste blok werkte, was hij toch niet in staat om te maken, dat de vervaarlijke massa naar beneden stortte; maar het was gemakkelijk te zien, dat de spleet tusschen de beide blokken met ieder jaar grooter werd, vooral ook daardoor dat de wortels van den boom gestadig dikker werden, en het bovenste blok meer en meer opligtten. Ware deze bovenste steenklomp maar half zoo zwaar en groot geweest - het lijdt geen twijfel, of de boom had reeds lang zijn val te weeg gebragt.
Hoe menigmaal kan en zal niet iets dergelijks plaats gehad hebben sedert den aanvang van de tegenwoordige orde van zaken op onze planeet? hoe menigmaal - en terwijl men thans geen spoor meer daarvan ontdekt, dat die oorzaken hier of daar in het spel geweest zijn? Want nog tegenwoordig, hoe dikwijls het ook voorkomt, ontgaat deze reeks van verschijnselen

{==545==} {>>pagina-aanduiding<<}
meestal aan de speurende blikken van den reizenden beoefenaar der geologische wetenschap, eensdeels omdat de gewassen, die mede gevallen zijn, spoedig verdwijnen, anderdeels omdat bij het langzaam voortgaande verweêren der spleten geene versche breuk meer zigtbaar is.
In hoe verre menschen, met welke bedoelingen dan ook, er toe bijgedragen hebben, om aan eenige van die granietrotsen den vorm en de gedaante te geven, waaronder men ze thans vindt, zal in den loop van deze uiteenzetting nog nader aangewezen worden.
We willen nu trachten na te gaan, hoe het komt, dat men juist aan de groepen van granietblokken, waarvan hier sprake geweest is, bijna bij uitsluiting den naam gegeven heeft van duivels- en reuzenmuren, - steenen, - kansels, enz.
Onze voorouders, de oude Germanen, en na hen ook de Slavische volkstammen, die hen van het Oosten en Zuid-Oosten af Westwaarts drongen - de Sorben-Wenden, Czechen, kozen voor hunne godsdienstfeesten, offers en andere plegtige verrigtingen, zooveel mogelijk altijd hooge bergen en hooggelegene punten; zelfs hunne begraafplaatsen vindt men veelal op heuvels. En inderdaad, zij werden daartoe om meer dan eene reden gedrongen. Vooreerst was men op deze moeijelijk te beklimmen plaatsen zeer weinig aan stoornis van vreemde indringers en aan bespiedende oogen blootgesteld, en dáár konden dus de Heidensche priesters, die van het stelsel waren om het domme gemeen er buiten te laten, onopgemerkt nuttigen wat van de offergaven opzettelijk overgelaten was. Maar verder waren ook alleen zulke hooggelegene plaatsen geschikt, om de seinen voor beginnende of reeds begonnen offerfeesten of andere algemeene godsdienstplegtigheden heel in de verte zigtbaar te doen zijn. Want toen ter tijde had men nog geene kalenders en lijsten van feesten, waardoor tegenwoordig de geloovigen reeds vooraf van hunne godsdienstpligten onderrigt worden; geen klokgelui als van de Christenkerken, noch ook het roepen der priesters, zoo als van minarets der Mohammedanen, verkondigde de uren van gemeenschappelijk gebed. Evenmin dagvaardden toen, als tegenwoordig, dienaars van het geregt in een bijzonder gewaad gekleed tot eene plegtige zitting; alleen de rookkolommen, die van de heilige plaatsen ten hemel stegen, konden tot algemeene bijeenkomsten op-
{==546==} {>>pagina-aanduiding<<}
roepen. En wijl op deze hoogten meestal zulke granictblokken, als waarvan wij straks den oorsprong nagingen, voorkwamen - blokken, die door hunnen plaatvorm zeer passend waren voor offersteenen, haarden en altaren, terwijl de spleten daartusschen voor gangen konden dienen, en de door verweêring ontstane en uitgespoelde holen en openingen voor de orakeldienst niet beter konden gewenscht worden - is het zeker niet te verwonderen,
dat de Heidensche priesters ze daartoe uitkozen. Misschien maakte zich ook toen reeds bij het aanschouwen van deze in wonderlijke verwarring bij en door elkander liggende, reusachtige rotshoopen een hartverheffend gevoel van hen meester; misschien droegen ook zij reeds het bewustzijn in zich om, dat iedere rots een altaar is, om God te aanbidden. Hier en daar moesten zij zeker de natuur te gemoet komen; de bovenste platen der gevonden rotshoopen werden, om tot offertafels te kunnen dienen, hartvormig uitgediept en met geulen voorzien om het bloed der geofferde dieren op te vangen en te laten wegvloeijen, of wel wanneer sommige steenblokken hun hinderlijk in den weg lagen, werden deze verwijderd. Nog altijd ziet men het namelijk onmiskenbaar aan de gangen tusschen de steengroepen, aan de holen, of aan de openingen die als vensters of deuren dienden, dat daar menschenhanden aan het werk geweest zijn. Zóó vindt men veelal ook trappen, deels los aangebragt, deels in de rots uitgehouwen, bestemd om naar de bovenste plaat, de offertafel, te leiden.
Tot nog toe is het aan de oudheidkenners en geschiedschrijvers niet gelukt, om met onbetwistbare zekerheid aan te toonen, dat de oude Germanen en Slaven een God des kwaads vereerd hebben. Zelfs hun dondergod (thor, thunar, donar), hoewel hij somtijds de menschen met bliksem en donder strafte, en een onverzoenlijke vijand en vervolger van de reuzen was, hielden zij niet voor een dergelijk wezen; immers wanneer hij zijne ontevredenheid te kennen gaf door het rollen des donders, liet hij zich toch door offers gemakkelijk verzoenen en tevreden stellen, zoo als dan uit het ophouden van den donder bleek. De Germanen en Slaven hadden vele Goden, want zij namen ook van de naburige volkeren die Godheden, welke in hooge vereering stonden, over; maar een Hoogste wezen - een jupiter omnipotens - vereerden zij oorspronkelijk even-
{==547==} {>>pagina-aanduiding<<}
min als eene even magtige bron van alle kwaad - een Duivel.
Een dualismus, de vereering van een goeden, witten God ‘bielybog’ en van een zwarten God des kwaads ‘czornybog’ schijnt naar de meening van de meeste oudheidkenners bij hen eerst ten tijde van de meerdere verspreiding des Christendoms ingang gevonden te hebben. Na hunne gewelddadige bekeering waren zij uit vrees in het openbaar Christenen, in het geheim Heidenen, en offerden zij voortaan op verborgene plaatsen nog met alle plegtigheid: hunne godsdienst was dus toen een mengsel van Heiden- en Christendom. De leer van den Duivel kwam hun waar en aannemelijk voor, en zóó ontstond de vereering van den zwarten God, den czornybog. En ofschoon er maar twee offerplaatsen van dezen God bekend zijn, de ééne bij Bautzen, de andere te Prilnitz in Mecklenburg, schijnt het niettemin te blijken, dat men hem, uit vrees, ook op vele andere plaatsen huldigde, en het spreekt zeker ter gunste van deze meening, dat men bijna overal de Heidensche offerplaatsen aangeduid heeft onder de namen: duivelsmuur, duivelssteen, - venster, - molen, enz.
Meer aannemelijk zal men echter den volgenden grond van verklaring vinden. Toen de Christenpriesters en de Christenvorsten ontdekten, dat de pas bekeerde volkeren nog altijd in het geheim afgodendienst pleegden, noemden zij in hunne godsdienstige redevoeringen en in hunne verordeningen elke niet-Christelijke godsdienst: duivelsdienst. Zij dreigden met harde straffen, die ook dikwijls ten uitvoer gebragt werden, en zonden priesters van lageren rang, ondersteund door gewapende magt, uit, om alle offerplaatsen - waar men maar wist, dat zij voorkwamen - als duivelssteenen, enz. zooveel mogelijk te vernietigen.
Op deze wijze werkten dus reeds vroeger menschenhanden mede, om de granietblokken in de meest volkomen wanorde door elkander te doen komen. Maar ook in lateren tijd hebben menschenhanden zich aan zulke eerwaardige gedenkteekenen van een grijs verleden vergrepen, om ze tot bouwsteenen te gebruiken. Zóó liet in 1764 de Heer von goldenberg stukken van den offersteen bij Weigsdorf, niet ver van Zittau, afspringen, en men zou met het vernielen daarvan voortgegaan zijn, zoo niet de boeren in den omtrek zich tegen het wegvoeren van deze ‘heilige steenen’ verzet hadden, waarop ook

{==548==} {>>pagina-aanduiding<<}
van regeringswege het voortzetten van dit vernielingwerk verboden werd. In het jaar 1783 handelde het werkvolk van den Graaf von einsiedel op dergelijke wijze, maar deze verbood terstond dit werk, nadat de gemeente hare klagten daartegen ingebragt had. Eens werd dat gedeelte van den duivelssteen bij Camenz, waarin de holte uitgehouwen was, die tot offerbekken gediend had, door zijn bezitter, een boer, daar afgenomen. De overlevering deelt echter mede, dat het hem slecht bekwam, want van dien tijd af werd hij ziekelijk en neigde zigtbaar ten grave. Onze tijd met hare meer wetenschappelijke rigting neemt zulke overoude gedenkteekenen wel zooveel mogelijk in bescherming, maar de onbeschaamde vernielzucht van enkelen kan niet overal tegengegaan worden, en hier en daar komt zoo iets zeker ook thans, helaas! nog wel voor.
Die vernielingen nu kon de Duivel niet keeren, en daarmede verloor hij tegenover God en zijne dienaren het aanzien, waartoe hij pas door eene verkeerde opvatting van de nieuwe leer gekomen was. Toch schreef men hem nog altijd bovenmenschelijke krachten toe, men hield hem voor arglistig, wraakgierig, enz., maar meende, dat hij al zijne plannen slechts in het geheim ten uitvoer brengen kon. Daardoor kwam het, dat de volksmeening hem langzamerhand een bepaald privilegie tot het verrigten van alle mogelijke ‘duivelsstreken’ toedichtte; men maakte hem tot den algemeenen zondenbok, en altijd had hij de schuld er van, wanneer hier of daar eene snoode daad verrigt, eene onderneming of eenig plan mislukt, of wel in het geheel iets vreemds gevonden of iets ongewoons gebeurd was. Nog vindt men hier en daar afzonderlijk liggende granietblokken met den naam van ‘duivelssteenen’ bestempeld, die - naar hun vorm te rekenen - onmogelijk vroeger tot offeraltaren hebben kunnen dienen; ook verhaalt de overlevering, die zich van vader op zoon voortplant, van de hier bedoelde rotsblokken, dat de duivel in zijn wrevel over het opbouwen van eene nieuwe Christenkerk dien steen van de naburige rots afgerukt had, om daarmede de kerk te verpletteren; maar dat hij hem had moeten laten vallen op de plaats, waar hij thans ligt, omdat op het oogenblik, waarop hij zijn plan wilde ten uitvoer brengen, de dag aanbrak en daarmede zijn rijk uit was. In den laatsten tijd heeft men gezien, dat

{==549==} {>>pagina-aanduiding<<}
bijna alle steenklompen, waaraan zich de hier medegedeelde overlevering bindt, behooren tot die, welke de Geologen met den naam van erratische blokken bestempelen.
Misschien ligt in het volgende eene niet ongegronde proeve van verklaring dier legenden. De Christenen van dien tijd plagten zich gemeenschappelijk neder te zetten op eenigen afstand van de Heidensche plaatsen, en bouwden hunne woningen om het nieuwe Godshuis heen, als om dit te beschermen. Om nu het noodige hout zoo digt mogelijk in de nabijheid te hebben, bouwden zij onmiddellijk op de plaats, waar het hout geveld was. Daardoor werden die steenklompen, die tot op dien tijd door struikgewas, slingerplanten, enz. bedekt geweest waren, voor de oogen des volks blootgelegd. De steen was daar op eens en waar men hem vroeger niet gezien had; dit bevreemdde, en bij naauwkeuriger beschouwing vond men, dat hij in kleur en zamenstelling niet op de rotsen in de nabijheid geleek; daardoor werd als van zelf de vraag opgeworpen: hoe is dat mogelijk? hoe kwam die steen hier zoo eensklaps? Sommigen, die meenden fijner te zien en het beter te weten dan anderen, waren denkelijk niet verlegen om een antwoord op deze vraag; zij meenden, dat alleen de duivel hem daar had kunnen brengen, maar dat de steen, nadat de vurige vingeren van den duivel hem aangeraakt hadden, van kleur en zamenstelling veranderd was. Het raadsel was opgelost, de oplossing werd door het bijgeloof gretig opgenomen, en van geslacht op geslacht tot op onze dagen overgedragen. Evenwel is het ook mogelijk, dat eenige priesters der Christenen eene dergelijke verklaring aan de hand gaven, om daarmede aan hen die nog twijfelden tusschen Christen- en Heidendom, de zegepraal des Christendoms over den wil en de magt des duivels zinnelijk voor te stellen. Voor den geoloog is het daarbij van gewigt, dat deze overleveringen meestal alleen over erratische blokken liepen, waaruit duidelijk blijkt, dat toen reeds het onderscheid tusschen deze en de rotsen uit den omtrek opgemerkt was. De vermeende indrukken van des duivels vingers in die steenen zijn er ongetwijfeld door latere geslachten bijgevoegd,
tenzij, waar hier of daar iets voorkomt, dat eenigermate daarop zou kunnen wijzen, dit reeds toen door uitvinders van die sprookjes, ter bevestiging van hunne uitspraak, er door kunst op gebragt is.

{==550==} {>>pagina-aanduiding<<}

Beproeven wij nu den naam van duivelsmolens voor vele granietklompen en bergtoppen te verklaren. Niet de minste gelijkenis met molens is bij die steenklompen aan te wijzen; ook vindt men ze in het geheel niet in dalen, aan beken of rivieren maar meestal op de toppen van vrij hooge bergen. Toch moet er eene reden geweest zijn, waarom zij niet duivels-altaren of eenvoudig duivelssteenen, maar juist duivelsmolens genoemd werden. Daartoe is het noodig, dat wij in het geheugen terugroepen, hoe toen ter tijde de harde koornvruchten voor menschelijk gebruik gekleinsd, of wel gemalen werden. Men zocht namelijk harde, platte steenen uit, die in het midden van eene kleine holligheid voorzien waren, strooide hierop het fijn te maken koorn, en wreef dit nu stuk door middel van kleinere, gladde en platte steenen. In het geheel dus onder ruwe vormen dezelfde wijze van bewerking, waaraan het graan ook onder onze hedendaagsche fijnere molensteenen onderworpen wordt. Toen werd de loopsteen alleen door menschenhanden in beweging gebragt; tegenwoordig geschiedt dit door water, wind of stoom.
Nu had men voor de begrafenis- en offerkoeken meel noodig, dat gewoonlijk op de plaats zelve gemalen werd. Men kan dit als zeker aannemen, want bij opgravingen op voormalige begraafplaatsen, of waar vroeger geofferd werd, heeft men bijna overal naast urnen, wapenen, kleinooden en beenderen, ook de bedoelde molen - of maalsteenen gevonden. Bij de offers verbrandde men ook ter eere van de Goden veel koorn, dat niet altijd geheel en al tot asch verbrandde, maar somtijds door onvolkomen verbranding kool achterliet. Maar juist in dezen toestand konden de overblijfselen van die plegtige feesten vele eeuwen weêrstand bieden aan verdere veranderingen, en tot op onzen tijd bewaard blijven als sprekende getuigen van de zeden en gebruiken in een weinig gekend verleden. Zóó, b.v., is de Schrijver zelf in het bezit van eenige brokken van urnen met een bewerkt dierlijk been, verkoolde offertarwe en gierst. Vond men nu in de nabijheid van zulke wonderlijk opeengestapelde granietklompen, die tot een offerhaard gediend hadden, ook maalsteenen en daarbij verkoolde en goed bewaard gebleven korrels van offergraan - dan had men een duivelsmolen, want wat met den vurigen, zwar-
{==551==} {>>pagina-aanduiding<<}
ten duivel maar even in aanraking gekomen was, moest ook, daar zwart zijne kleur is, en al wat hij aanraakt verzengd en verkoold wordt, er zwart uitzien. Immers berigten ook andere sprookjes, dat wanneer de duivel in latere tijden somtijds op werkelijke molens maalde (zoo als dit, b.v., eens gebeurd moet zijn op den voormaligen grooten molen te Bautzen), er dan altijd in plaats van meel, alleen kool of andere oneetbare stoffen van donkere tint voor den dag kwamen.
Wij meenen, dat deze proeve van verklaring eene hooge mate van waarschijnlijkheid bezit, en dat men daarbij mag blijven tot dat misschien hare onhoudbaarheid aangetoond is, of betere verklaringen aan de hand gegeven zijn.
Vele graniethoopen hebben, van uit de verte gezien, geheel en al het voorkomen van vervallen muren, steenen wallen, torens en burgten, zij vormen verschillende lagen, vrij regelmatig en bijna waterpas boven elkander geplaatst; hunne gladde en steile zijwanden staan dikwijls bijna loodregt, en, door de zon beschenen, doen zij zich glad, dikwijls als gepolijst voor. Deze laatste eigenschap kan somtijds uit het begroeid zijn met ligtgrijze korstmossen verklaard worden; in andere gevallen hangt zij zamen met de aanwezigheid van bijzonder groote en regelmatige kristallen van de verschillende stoffen, waaruit het graniet bestaat. Maar niet alleen uit de verte wordt men door deze gelijkenis getroffen; ook wanneer men er vrij digt bij komt, gelijken de bijna waterpas en loodregt geplaatste spleten, die bij de bekoeling der oorspronkelijk in staat van smelting verkeerende granietmassa ontstaan zijn, op voegen van gemetselde muren. Is het wonder, dat men in vroegeren tijd, toen men de natuur in hare werkingen nog niet geregeld gadegeslagen had, en men dus nog niet vertrouwd geworden was met de krachten waarover zij beschikt, zoodanige voortbrengselen der natuur voor het werk van menschenhanden hield? Maar om zulke kolossale bouwwerken op te rigten, konden in die dagen de krachten van gewone menschen, met de toenmalige gebrekkige werktuigen en bij volkomen gemis van zamengestelde machines, onmogelijk toereikend geacht worden, gesteld zelfs dat het waar is, dat onze voorouders ons in grootte, kracht en volharding overtroffen hebben. Daardoor kwam men er als van zelf toe, om een buitgewoon sterk en

{==552==} {>>pagina-aanduiding<<}
groot slag van menschen, dus reuzen, als oprigters van die ‘reusachtige’ muren, enz. aan te nemen. De oude Germanen en Teutonen, die zelven enkele reuzen in hun midden konden aanwijzen, als b.v., den koning der Teutonen teutobocus wiens leger door marius bij Aquae Sextiae verslagen werd, leerden door hunne oorlogen en verder verkeer met de Romeinen de mythen van Giganten, Titanen, Cyclopen, Centimanen, enz. kennen, en hoorden dat vooral de Titanen de eerste bouwmeesters geweest waren; de Slavische volkeren, die na hen uit Azië overkwamen, bragten de Noordsche Sagen van reuzen en reusachtige Azen mede, en zelfs nog later verhaalden de Christenen van reuzen, als de zonen van enak in Hebron, van og, den Koning van Bazan, enz. Daardoor ontstond nu een mengsel van Sagen betreffende reuzen, dat weldra het geloof tot eene vaste overtuiging deed rijpen, dat die reusachtige granietwallen door reuzen gebouwd waren, die ze tot bescherming van hunne woonplaatsen opgerigt hadden. En hoorden zij van de Romeinen, dat de Giganten de bergen Ossa, Pelion, Oeta, enz. op elkander gestapeld hadden, om van die hoogte den Olympus te bestormen - dat was maar een kinderspel bij de krachtsontwikkeling, die zij aan hunne reuzen toeschreven. In die tijden, waarin men van anatomie en zoölogie nog geen begrip had, vond het geloof aan reuzen bovendien ook niet weinig voedsel daarin, dat men hier en daar fossiele beenderen vond van dieren uit het tijdvak der vorming van het Diluvium. Bij gemis van alle kennis der verschillende diersoorten, onderscheidene gedaante en verdere eigenschappen der beenderen, rekende men ze afkomstig van een geslacht van menschelijke reuzen. Zóó maakte ook de kerkvader augustinus uit het vinden van een mammouthtand bij Utica op, dat er vóór den zondvloed, waarvan de Bijbel spreekt,
menschelijke reuzen geleefd moeten hebben. En suetonius (Octav. Aug., cap. 72) noemde de ontzaggelijke fossiele dierenbeenderen, die Keizer augustus op zijne landhoeven verzameld had: ‘gigantum ossa et arma Heroum’ (reuzengebeenten en heldenwapens).
Onder de hier bedoelde reuzenburgten en reuzenmuren hebben wij echter geenszins die steenen wallen, schansen en dammen begrepen, welke men hier en daar vindt, en die uit verschil-
{==553==} {>>pagina-aanduiding<<}
lende los op elkander gestapelde steenen bestaan. Die steenen, zoo als men dergelijke ook in den omtrek vindt, zijn dan van zoo middelmatige grootte, dat gewone menschen ze zonder groote moeite hebben kunnen hanteeren en opeen stapelen. Ook deze dragen in den mond des volks dikwijls den naam van reuzenmuren, reuzenschansen, enz.

De beschikking van den Heer van Helland.

Door G. Keller.

I.

Broei heet was het; 't was altijd broei heet op Helland, althans in dat gedeelte van de buitenplaats, waar mijnheer albert roemer het grootste gedeelte van zijn dag doorbragt. Sedert hij niet meer jaagde of vischte, en tweemaal meer aan de gevolgen leed dan hij van de oorzaken genoten had, waren mijnheer roemer en de warmte zulke dikke vrienden geworden, dat zij, ten minste wat den eersten betrof, zonder elkander niet konden leven. Roemer zat den ganschen dag in het zuiden van zijn buitentje, waar een koepel, die aan drie zijden het uitzigt gaf op een onmetelijk weiland, van 's morgens tot 's avonds het zonlicht ontving. Het houtwerk scheurde, de verw blaârde, en alles verkleurde en verzengde; slechts roemer scheen onvatbaar voor de warmte, en bleef bleek, en kil, en huiverend.
- Misschien, albert! zou wat minder broeijen u goed doen - sprak, bescheiden, zijn broeder herman, een dik, rood mannetje, die onder den invloed van de koepel-atmospheer bijna bezweek.
- Wat, broeijen! ik broei mij volstrekt niet; dat gij het met een gezond ligchaam en na eene flinke wandeling hier wat warm vindt, spreekt van zelf; maar je moet je niet gelijkstellen met mij, dien elke beweging ontzegd is, en die gedoemd ben om met mijn ziekelijk ligchaam eeuwig op een stoel te zitten.

{==554==} {>>pagina-aanduiding<<}

- Eeuwig! wij willen er van hopen, dat met....
- Juist, met het najaar, niet waar? en met het najaar de winter, en met den winter het voorjaar, en met het voorjaar de zomer! Precies! daar vleit iedereen mij mede; maar ge ziet even goed als ik, herman! dat al dat uitzigt op herstel gekheid is: ik ga er mede heen, en spoedig ook, dat voel ik.
Mijnheer roemer kon wel eens gelijk hebben, maar de beleefdheid eischt, om, wanneer iemand op die wijze van zijn dood spreekt, die voorstelling zoo wijd mogelijk weg te werpen, en zoowel zijn broeder herman als zijn neef en peetzoon albert, en jufvrouw sophie, de huishoudster, waren van meening, dat Helland nog lang zijn tegenwoordigen eigenaar behouden zou. Maar roemer schudde ongeloovig het hoofd, en met een knorrig sarcasme zeide hij, dat hij het wel beter wist, en zij ook, en dat zij blijde zouden zijn als de oude maar uitgerukt was.
Jufvrouw sophie zag hem met een zacht verwijtenden blik aan, die evenwel zoo sterk op den zieke werkte, dat hij zijne woorden voor een gedeelte introk.
- Gij misschien niet, kindlief! gij misschien niet, ge zoudt er meer bij verliezen dan winnen.... maar wij zullen voor u ook zorgen, stil maar!
- Mijnheer weet wel, dat ik daaraan nooit denk - antwoordde jufvrouw sophie, en sloeg hare oogen neder, half boos over de verdenking en half dankbaar voor de toezegging. Jufvrouw sophie verstond de gaaf om met hare oogen alles uit te drukken wat zij gevoelde en dacht, en zonder ooit iets te vragen, zonder ooit tegen te spreken, zonder ooit een eigen meening in strijd met die van haar heer te uiten, kreeg sophie altijd haar zin en was zij de eigenlijke meesteresse van Helland.
Sophie was vier-en-twintig jaren; zij was reeds in zeven verschillende condities geweest, die zij altijd buiten hare schuld had moeten verlaten. Trouwens niet geheel buiten hare schuld: sophie had mooije oogen, een fijn, welgevormd gelaat, een klein mondje, eene vriendelijke stem en mooi haar, eigenschappen die zeer geschikt zijn tot aanbeveling voor eene conditie, maar zeer ongeschikt om lang in dezelfde conditie te blijven; zelfs niet als huishoudster bij een ouden, ziekelijken celibatair, die, naar de wereld zeide, wel spoedig aan zijn

{==555==} {>>pagina-aanduiding<<}
celibaat en aan de condities van jufvrouw sophie een einde zou maken. Dat was een pijnlijk vooruitzigt voor herman roemer; eene ergernis voor diens gade, en een zwaard van damocles boven het hoofd van hunne kinderen, vooral van den oudsten, ooms petekind, die opgevoed was in het geloof aan een rijk erfdeel, en zich reeds heer van Helland waande.
Hij was een opgeschoten knaap, of liever jongeling, maar in tegenwoordigheid van zijn oom, had hij altijd iets jongensachtigs, het gevolg van den eerbied, dien iedere erfoom aan zijne erfgenamen inboezemt. Albert was zeventien jaren: hij had al de klassen der Latijnsche school doorloopen en zou naar studie gaan. Hij bragt nu met zijn vader het afscheidsbezoek op Helland, om van oom eenige nutte vermaningen te oogsten, en, kon het, iets meer praktisch bruikbaar dan de lessen van een ouden brommer. Zijn vader hoopte het gesprek op alberts toekomst te brengen; broêr moest nu eens uit den hoek komen; in den tijd dat hij nog jaagde en vischte en voor zijn pleizier leefde, had hij altijd gouden bergen beloofd, en zijn petekind in slaap gemaakt met verhalen van 't geen zij al zouden doen als hij groot was. Albert was thans groot, een hoofd grooter zelfs dan zijn vader, en het werd dus tijd dat oom wat deed. Reeds herhaaldelijk was de jongste broeder op het punt geweest er over te beginnen, maar jufvrouw sophie verliet geen oogenblik den koepel, en in haar bijzijn kon de zaak moeijelijk geëntameerd worden. Hij had al een paar maal gezegd, dat het zulk heerlijk weêr was, in de hoop dat dan eene uitnoodiging volgen zou om eens te tuinen, waarvan hij geen gebruik zou maken, maar het aan de jongelui zou overlaten, daaraan te voldoen. Dan had hij het rijk alleen. Maar de vlieger ging niet op.
- Wat drinken, herman? - vroeg de heer van Helland.
- Jongen, ja, als ge wat lekkers hebt - antwoordde de jongste, gretig de gelegenheid aangrijpende om sophie te verwijderen.
- Heb ik je ooit iets slechts geschonken? - bromde de zieke. - Sophie! 't linker vak van onderen; een paar maar.
Sophie ging heen, terwijl albert voortknorde, dat hij niet dwaas genoeg was om armoede te lijden ter wille van zijne erfgenamen. 't Leven was om te genieten, en als hij maar gezond was, zou hij nog wel andere dingen doen.

{==556==} {>>pagina-aanduiding<<}

- Dat hopen wij, broêr! al verwezenlijkte ge maar de helft van de plannen, die ge eens met uw petekind gemaakt hebt: reizen, jagen, visschen, rijden....
- Wat gaat ge van albert maken? - viel de peetoom hem in de rede.
- Ja, wat zullen wij er van maken? - herhaalde herman, op het meervoud drukkende, en gaf zijn zoon een wenk om den koepel te verlaten.
- Dominé?
De peetoom trok minachtend zijn bovenlip op.
- Dokter?
- Kwakzalverij, dat zie je aan mij; met al hunne kunsten blijf ik ziek.
- Militair?
- Ba, betaald te worden om zich te laten doodschieten.
- Advokaat? - vroeg herman, die liever gezien had, dat dit voorstel van albert zelf uitging, daar het dan meer den schijn zou hebben, dat deze het beroep voor zijn petekind had gekozen, hoewel het reeds lang eene uitgemaakte zaak was, dat hij dit worden moest.
- Advokaat; een lui baantje; maar 't is nog het beste, als je geld hebt.
- Geld hebben - zeide herman; - de jongen heeft goed zijn verstand; daarom wil ik hem laten studeren; maar 't is een offer voor een vader; dat is het.
Oom albert zweeg.
- Maar je jongens moeten toch groot gebragt worden.
Hetzelfde stilzwijgen.
Oom albert keek met de grootste aandacht naar een drietal koeijen, die zich verbeeldden de schaduw te genieten van een laag hek, dat het weiland afscheidde.
- Ik kleed mij niet uit voor ik naar bed ga, broêr herman! - sprak hij op eens. - Ik zal hem wat geven als hij zijn examen gedaan heeft, en als hij promoveert kan hij óók op wat rekenen. Je weet, dat ik hem nooit schriel heb behandeld, dat zal ik nog niet doen; maar nog eens: ik kleed mij niet uit voor ik naar bed ga.
- Gij hebt wel gelijk, broêr albert! ik denk er ook zoo over; maar er is een groot verschil tusschen uitkleeden en een enkel stuk afwerpen.

{==557==} {>>pagina-aanduiding<<}

- Hoor eens, herman! wij zullen de beeldspraak laten varen. Ik ben oud en ziekelijk, ik kan morgen sterven; maar even mogelijk is het, dat ik nog jaren blijf leven, en men weet niet wat er in dien tijd gebeuren kan.
Herman zag hem vragend aan: zou het publiek gerucht dan waarheid bevatten?
- Hoe is het, broêr? - begon hij.
- Hoe het is? Dank-je, redelijk wel, maar ik krijg trek in een glas wijn, en sophie blijft lang weg. Wilt ge zoo goed zijn om eens naar haar te gaan kijken; want jongens van alberts leeftijd, wij kennen ze!
Herman stond op, meer uit gewoonte om zijn broeder te gehoorzamen, dan uit bezorgdheid waar sophie bleef. Het zou hem thans zelfs niet onaangenaam geweest zijn als zij nooit weêr te regt kwam, al moest hij er dien avond zijn glas wijn voor derven.
Albert, die op den wenk van zijn vader den koepel verlaten had, was naar het heerenhuis gewandeld, waar sophie was heengegaan. Het was een net en fraai gebouw, wat somber voor een zomerverblijf, maar des te geschikter voor den winter; en het was ook alleen in dat jaargetijde, dat de heer van Helland er zijne dagen doorbragt, te midden van al de gemakken, die een ongehuwd regterlijk ambtenaar met een goed inkomen en eene buitenplaats, die veel rendeerde, zich kon aanschaffen. Dat sombere en doodsche werd dan nog verhoogd door den invloed van het humeur des kranken eigenaars, die geene gelegenheid liet voorbijgaan om zijne knorrige luimen bot te vieren. Maar eens, als hij dood was, zou die heerenwoning er beter uitzien; albert zou er beter partij van trekken, dan zijn oom tot dus verre door het volgen van den ouden slendergeest er van getrokken had. Zoo dacht albert toen hij de woning was binnengetreden en in de voorkamer zich nederzette, waar sophie bezig was de zilveren kurken en flesschenbakjes te krijgen en nog een glimpje te geven, want de oude heer hield van netheid.
Albert was zeventien jaar; en wie is er op zijn zeventiende jaar niet verliefd? Vooral geheime liefde heeft op die jaren eene bijzondere aantrekkelijkheid, en van het eerste oogenblik af, dat de schoone huishoudster op Helland was gekomen, had albert eene passie voor haar gevoeld. Het denkbeeld,

{==558==} {>>pagina-aanduiding<<}
dat zij met zijn oom zou trouwen, maakte hem meer jaloersch, dan beangst voor de gevolgen ten opzigte der erfenis; in ieder geval, beider hartstogten waren hier vrij wel in overeenstemming te brengen. Maar sophie behandelde albert steeds als een kind. Nu eens luisterde zij naar zijne opgewonden woorden, en nam den schijn van wederliefde aan; dan hield zij zich op een afstand en lachte hem uit om zijne kinderachtigheden, en het een zoo wel als het ander maakte albert nog verliefder op de huishoudster. Thans, nu hij naar de akademie ging, begreep hij de kans te moeten waarnemen; hij was nu in zijne schatting een man geworden, en kon ernstig aanzoek doen.
- Dat is een leventje, sophie! - begon hij - vrij entrée overal. Maar 't is u goed toevertrouwd, de eigenaresse zou het niet beter doen.
- Gelooft gij dat, jongeheer albert? - vroeg sophie met haar vriendelijksten glimlach.
- Zeg eens, sophie! weet gij wel wat men vertelt?
- Op school?
- Op school! ik ga immers niet meer school.
- O, dat is waar; welnu, wat vertelt men?
- Dat gij trouwen gaat.
- Ik! ei, dat is iets nieuws, en met wien?
- Raad eens.
- Wel, met u - zeide de huishoudster, ten bewijze, dat zij dit voor de ongerijmdste zaak hield.
- Zou dat zoo dwaas zijn?
- Wel zeker niet. Dat zou zeer verstandig wezen; ik zou wel uwe moeder kunnen zijn, maar dat is van minder belang; ik ben wel de dochter van een koster, maar dat doet ook niet veel ter zake; gij zijt - 't is waar - nog niet eens student, maar dat beteekent ook niets, als de liefde er maar is.
- Sophie! gij spot; ik meen het ernstig.
- Ik ook - antwoordde de huishoudster op denzelfden toon.
- Wilt gij de mijne zijn?
Sophie barstte in een schaterend lagchen uit.
- Kom, jongeheer albert! welk eene dwaasheid.
- Houdt gij dan niet van mij?
- Wie zou er niet van u houden? - antwoordde sophie schertsend.

{==559==} {>>pagina-aanduiding<<}

- Maar wat belet u dan om mij uwe hand te schenken?
Sophie zag hem aan met een blik, die albert verliefder dan ooit deed worden.
- Vraag het aan uw oom, als die ‘ja’ zegt, hebt gij mijne hand - zeide ze, overtuigd, dat de oude heer roemer, om welke reden dan ook, zijn neef een weigerend antwoord zou geven, terwijl bovendien albert dat verzoek niet eens zou durven doen.
- Mijn oom! dan is het waar, wat de wereld vertelt, dat gij zijne vrouw wordt.
- Ik weet niet wat de wereld vertelt - antwoordde sophie - maar dit is zeker, dat zij geheel misraadt, wanneer zij mij aan u uithuwelijkt.
- Maar, sophie!
- 't Is genoeg, jongeheer albert! wij moesten die malle praatjes nu eindigen.
- Dan zeg ik nog eens, dat gij trouwen wilt met mijn oom.
Sophie gaf geen antwoord, maar verliet het vertrek.
- Gij weigert mij dus - sprak albert, hare hand vattende - gij verwerpt dus mijne liefde? Gij wilt mij dus niet tot echtgenoot?
- Nooit - sprak sophie, ditmaal zeer ernstig, en rukte hare hand los.
Juist had mijnheer roemer, die op zijne ontdekkingstogt uit was, het huis bereikt.
- Die heilige onschuld, mijnheer roemer! - riep zij uit, op geheel anderen toon. - Verbeeld u eens, daar zegt uw zoon mij, dat ik ga trouwen met uw broêr!
- Ik zeg, dat de wereld het vertelt, vader! - kwam albert tusschen beiden.
- Wat gij doen wilt, jufvrouw vermeer! - sprak roemer driftig - weet ik niet, maar ik zou het weinig voegzaam achten als een meisje van uwe jaren een man als mijn broeder tot echtgenoot nam.
Sophie verbleekte.
Zou het waar zijn, dat de broeders over haar huwelijk hadden gesproken?... De ernst van roemer deed het vermoeden, en de woorden van albert gaven er allen grond toe. Maar sophie was voorzigtig.

{==560==} {>>pagina-aanduiding<<}

- Willen wij dit gesprek ook in den koepel voortzetten, mijnheer roemer? - vroeg zij bedaard.
- Zoo als gij wilt, maar weet wel, dat wij de huishoudster van onzen broêr nooit als onze zuster zullen erkennen - hernam nog driftiger roemer, die, zonder aan de aanleiding te denken, slechts toegaf aan den wrevel door het onderhoud met zijn broêr opgewekt.
De blik van sophie verloor veel, zeer veel van zijne gewone zachtheid. Zij zag roemer dreigend aan, en wilde een antwoord geven, dat daarmede in overeenstemming was, maar plotseling bedwong zij zich, en met haar gewonen glimlach hernam zij:
- Waarlijk, mijnheer roemer! 't geldt hier geene huishoudelijke zaak; hoe kunt gij mij dus over zulke dingen spreken: gij weet, dat ik slechts huishoudster ben.
- Uw huwelijk, jufvrouw!... - begon roemer.
- Als 't een huwelijk van uw zoon met mij gold, dan was het iets anders: nu geloof ik, dat gij geheel buiten spel zijt.
- De Hemel beware mij voor zulk eene mésalliance! - riep albert uit, de zure druiven thans verwerpende.
Sophie haalde hare schouders op, en sloeg de laan naar den koepel in, waardoor zij in het gezigt van den eigenaar van Helland kwam, en het gesprek een einde moest nemen.
Vader en zoon waren beiden evenzeer vervuld met het gebeurde; maar de huishoudster zette met hare gewone bedaardheid den wijn gereed, ontkurkte de flesschen, en ging ijverig aan het opruimen van het theeservies. Er werd weinig meer gesproken. Oom albert uitte slechts van tijd tot tijd zijne knorrige ontboezemingen, die intusschen dezen avond minder waren dan gewoonlijk. Helland had een goed jaar gegeven, en was hem die inkomst verre van onmisbaar, de goede of slechte oogst oefende toch grooten invloed op zijn humeur uit. Bovendien was hij in het laatste jaar veel lijdzamer geworden, dank zij het bijzijn der huishoudster, die een nieuwen glans aan zijn eentoonig, sukkelend leven gegeven had. De wereld mogt er van zeggen, wat zij wilde, een huwelijk zou zulk eene dwaasheid niet voor hem zijn - althans niet in zijne eigene oogen, al had hij zijn leven lang chorus gemaakt met hen die een huwelijk van 62 met 26 afkeuren. Hoe zijne familie er onder wezen zou, was hem onverschillig: de heer van Helland

{==561==} {>>pagina-aanduiding<<}
was oud en onafhankelijk genoeg om zich niet te bekreunen om het oordeel van bloedverwanten, en de eer van zijn geslacht zou er niet door lijden, wanneer hij de dochter van een dorpskoster tot zijne echtgenoote verhief. Als zij eens mevrouw roemer was, hield zij op de dochter eens kosters te zijn.
Het waren vooral deze gedachten, in zoo natuurlijk verband staande tot de quaestie met zijn broeder herman besproken, die hem bezielden, terwijl hij met dezen en zijn peetzoon een paar flesschen ouden Bourgogne leêgde, en nu en dan naar sophie zag, die zijne minste wenschen voorkwam. Van hunne zijde spraken roemer en albert slechts over onverschillige zaken, die voor geen van allen iets belangrijks hadden, en sophie nam de bescheidenheid in acht, die eene huishoudster past.
Sophie was altijd bescheiden, ook dien avond toen zij, naar aanleiding van het voorgevallene met albert, dat zij den ouden heer roemer mededeelde, een ander hoogst belangrijk gesprek had.

II.

- Is dat nu wijn van dien oom albert? Dan is hij vrij dun - sprak een jong mensch, die, gemakkelijk op de canapé uitgestrekt, zijne sigaar savoureerde, en zich zelven van tijd tot tijd inschonk.
- Ei, hebt ge een oom, die wijn levert? - vroeg een student in de medieijnen, die de warmte boven het gemak stelde, en bijna op den gloeijenden kagchel zat.
- Dat is te zeggen - antwoordde albert roemer, student in de regten aan de Hoogeschool te Leiden - ik heb een oom, die mij een paar ankers wijn heeft gezonden, zonder consequentie voor 't vervolg, zoo als hij zeide.
- Inconsequente kerel! Moet ge ook van hem erven?
- Je kent albert nog niet - kwam een piepjong studentje tusschen beiden. - Hij is universeel erfgenaam van dien oom, en eens wordt hij albert roemer van Helland, eene aardige bezitting. Meneeren! daar gaat de heer van Helland!
- Wien meent ge, den tegenwoordige of den toekomende?
- Beiden; met de dubbele interpretatie van gaan.
- Je wordt vervelend, tony!
- En geleerd.

{==562==} {>>pagina-aanduiding<<}

- Laat mijn oom nu maar rusten - begon albert.
- Hoe eer hoe beter; wij wenschen u niets anders - viel tony in.
- Is daar kans op, roemer? - vroeg de persoon op de canapé.
- Als hij alles zoo langzaam deed als gij, nog in geen jaren - antwoordde tony. Weet je wel, joof! dat je met den dag luijer wordt.
- Geduld maar, als de jagttijd daar is, niet waar, joof? - sprak de man bij den kagchel - dan zijt ge in uw element; dan is er geen zoo vlug als hij. Jaagt ge ook, albert?
- Ik heb wel eens op het goed van mijn oom geschoten - antwoordde roemer.
- Een bok? - vroeg tony spottend.
- Ei, heeft die jagt ook? - vroeg hij, dien men sinds de eerste klasse van het gymnasium den bijnaam van joof had gegeven. - Dan moet je mij eens bij dien oom brengen.
- Ik ga meê.
- Privative jagt van... hoe heet die oom?
- Even als ik: albert roemer.
- Mijnheer roemer op Helland... wacht eens, is hij geen regter?
- Juist.
- Wel dan heb ik er nog een kennis - riep de medicus - zekere sophie vermeer, de dochter van onzen koster. Eene knappe meid, ze zal wat ouder zijn dan ik, maar mooi!
- Dat is de huishoudster van mijn oom - zeide albert droog weg.
- Dan verwondert het me, dat ge niet meer naar Helland gaat. Foei, albert! ik had betere gedachten van je.
- Eene huishoudster - antwoordde roemer met minachting; - de dochter van een koster.
- Pas maar op, dat zij je tante niet wordt - lachte de medicus; en toen albert een knorrig antwoord gaf, had hij zoo'n pleizier, dat hij bijna de kagchel omhelsd had. Albert was bang voor zijne erfenis!
- Willen we nog een kaartje leggen? - vroeg de gastheer, om het gesprek af te breken.
- Half twee - sprak de medicus, op zijn horloge ziende - jongen neen, als ik begin, zou het half zeven worden.
- Ik leg zoo gemakkelijk - verontschuldigde zich joof.

{==563==} {>>pagina-aanduiding<<}

- Met ons beiden is het de moeite niet waard... - zeide tony - O, daar is een nommer drie. Dat zal verkolen zijn, die kerel is als de uilen, over dag zie je hem nergens, maar 's nachts ben ik nog nooit uit geweest of ik kwam hem tegen.
- Men zou er bijna uit afleiden, dat tony óók een uil is.
- Neen, 't is verkolen niet, dan hadt ge al zijn lijfdeuntje gehoord... 't Is mijn hospes... Er zal toch t'huis niets gebeurd zijn.
- 't Is de aanzegging van je oom, albert! de familie wordt het eerst bediend.
- Met de nachtdiligence, meneer! - sprak de hospes met zulk een slaperig gezigt, dat tony den man in vertrouwen vertelde, dat hij hem niet zou kunnen aanzien zonder in slaap te vallen.
Albert had in een oogwenk het pakje uiteen gerukt, den brief er uitgehaald, en las de geruststellende woorden:
‘T'huis alles wèl. Oom albert is dood; kom spoedig over. In vliegende haast. Uw broeder herman.’
Albert wierp zijne pantoffels weg, en zocht zijne laarzen.
- Heila, albert! wat woudt ge nu gaan doen?
- Naar huis!
- Wel, man! je oom is nu toch dood, of je er van nacht heen gaat of morgen, is precies hetzelfde - sprak joof.
- Ja, maar de nachtdiligence...
- Och, dat zijn van die ijlhoofdigheden, die bij sterfgevallen altijd plaats vinden. Als de menschen redeneerden, zouden zij die gekheid niet begaan, maar de wereld is zoo voorbarig en haastig.
- Van jou kunnen wij dat nu begrijpen - vervolgde de medicus. - Iemand, die op eens eene gansche heerlijkheid erft, met eene privative jagt en eene huishoudster...
- Spot nu niet - zeide albert - de zaak is te ernstig.
- Volkomen van uw gevoelen - hernam joof - maar juist omdat zij zoo ernstig is, moet gij het totaal-effect niet bederven, door ongeschoren en ongekleed de deur uit te loopen, of houden ze t'huis zoo veel van dien oom?
- Och, zoo; 't was een goede man.
- Nu hij dood is, en vooral nu hij niet getrouwd is met die mooije huishoudster. Dat moet een pak van je hart wezen,

{==564==} {>>pagina-aanduiding<<}
roemer! - sprak de medieus, terwijl hij een duchtigen schep kolen in de kagehel wierp.
- Om je de waarheid te zeggen, ja - antwoordde albert, zoo openhartig, als men het onder jongelui is.
- Maar als hij haar nu eens tot zijne erfgename had gemaakt?
- Kom, wat behoeft gij nu zijn genot te vergallen! - riep joof. - Een regtschapen oom doet zulke dingen niet. Nu, man! nu komen wij eens op Helland jagen... Hoe eer hoe beter maar; wat denkt ge van de Kers-vacantie? Je kunt ons daar wel logeren, en sophie zal de hazen wel braden.
- En dan zullen wij eens zien of je oom geen beteren wijn in zijn kelder had, dan dezen - zeide tony, zijn glas weder vullende. - Waarachtig, 't is goed, dat wij bij je zijn van avond, vooreerst om je wat op te beuren, en ten tweede om je voor eene dwaasheid te behoeden.
- Daar ben ik anders zoo bang niet voor - hernam albert, die nu weder zijne plaats bij het vuur had ingenomen.
- Dwaasheden zijn de poëzij van het leven, en wie op onze jaren geene dwaasheden begaat, begaat ze later dubbel. 't Leven is kort, en zeven achtste is droefheid en zorg. Wie zou nu dat één achtste ook nog met zorgen doorweven willen, en zoo ernstig willen maken als de rest. Wij zijn maar eens jong. Leve de jeugd!
- En de dwaasheid!
- En de ooms, die bij tijds doodgaan om hunne erfgenamen de jeugd te doen genieten en de dwaasheden te doen plegen.
- Op de nagedachtenis van den heer van Helland, en 't lang leven van zijn waardigen opvolger! - riep tony opgewonden uit, want het viertal geraakte langzamerhand in die stemming, en de eerste morgenschemering kleurde reeds flaauw de gordijnen van alberts kamer, toen hij zijne vrienden uitliet, en zich ter ruste legde.
Veertien dagen later is hetzelfde viertal weder op alberts kamer bijeen. Men had hem van de diligence zien komen, met een breeden rouwband om zijn hoed, waaruit te regt de conclusie kon worden getrokken, dat hij geheel in den rouw was, ofschoon de lange harige overjas alle verder onderzoek belette. In 't voorbijgaan waren de jongelui eens bij hem opgeloopen, om den Heer van Helland met dien nieuwen titel

{==565==} {>>pagina-aanduiding<<}
geluk te wenschen, en met een dînétje aan 't Schouw, den Dijl of het Warmonder Hek de groote gebeurtenis te vieren. Maar albert was in geene stemming voor dînétjes, en toen hij zijn hoed had afgezet, bleek het, dat zijn geheele rouw zich in den éénen band oploste.
- Is 't mis geloopen? - vroeg joof, die terstond de ware oorzaak dier kenteekenen begreep.
- Gedeeltelijk.
- Is je vader heer van Helland geworden?
- Neen.
- Wil ik eens raden - sprak tony - je oom is in 't geheim getrouwd met zijne huishoudster!
- Ba, wat een ouderwetsch roman-idée is dat nu! - riep de medicus. - Wie trouwt er in 't geheim! Geen schepsel. Dat laat je de menschen doen als je een boek schrijft om eene intrigue te hebben, maar in de werkelijkheid gebeurt dat niet, wat zegt gij, albert?
- Hier althans is het niet gebeurd, maar de huishoudster is toch in 't bezit van Helland. Zij heeft het goed in vruchtgebruik.
- Was je oom kindsch op het laatst van zijn leven? - vroeg de medicus.
- Integendeel.
- Juist, albert! integendeel - sprak joof, die weder op de canapé lag. - Uw oom heeft de zaken nog al aardig ingezien. Die huishoudster is een knap, lief meisje; hij heeft haar willen bezorgen, en haar vermaakt aan zijn erfgenaam en peetzoon. De zaak is zoo helder als glas. Hij kon bij zijn testament niet beschikken over het hart van een van u beiden, maar wel over uwe beurzen, en die heeft hij aan elkaâr geknoopt, in het vertrouwen, dat de harten dat voorbeeld wel zouden volgen.
- Met al zijne luiheid denkt die joof toch nog al vlug - sprak tony.
- En juist - vulde de medicus aan. - 't Hangt nu maar van albert af, om eigendom en vruchtgebruik tevens te hebben.
Albert zweeg; wat zijne vrienden zeiden, was zeker ook wel bij hem opgekomen, maar hij voelde zich niet geroepen, om hen deelgenoot te maken van 't geen er plaats had gehad.

{==566==} {>>pagina-aanduiding<<}

- Ik zou niet graag eene levensverzekering op haar nemen - ging tony voort; - ik durf wedden, dat zij negentig jaar wordt, alleen om albert te duperen, en hem van zijn eigendom uit te sluiten.
- Albert zal wijzer zijn; ik maakte er deze week nog werk van in uwe plaats; als ge eens achter het net vischtet - raadde joof.
- Joof maakt haast! Dan zal er zeker wel periculum in mora zijn. Misschien denkt de dokter er al over. Je kunt niet weten, hij heeft haar vroeger gekend, was het niet de dochter van je bakker?
- Van den koster - verbeterde de medicus.
- Ge behoeft u om mij niet te ontzien - sprak albert, knorrig - ik heb geen plan om kosters-dochters of huishoudsters te trouwen.
- Die jeugd! die roekelooze jeugd! - zuchtte joof.
- En die trots! - voegde tony er bij.
- Trots? zoudt gij eene huishoudster trouwen?
- 't Kan er naar zijn.
- Zoudt gij de man willen worden van haar, die door de Hemel weet welke intrigues u beroofd heeft van uw eigendom?
- Dat is eene andere vraag: ik zou de omstandigheden in aanmerking nemen.
- En zoudt gij als gunst willen genieten, iets waarop gij regt hebt?
- Door gunst; als je in gemeenschap van goederen trouwt is het geen gunst; en van regt is hier geen spraak.
- Nu, ik doe het niet! - riep albert op eens op een luchtigen toon uit - ik heb mijne jeugd, mijn naam, mijn geluk en mijne toekomst te lief, om met de meid van mijn oom te trouwen, al was zij schatrijk. Ook zonder dat zal de wereld nog wel te genieten zijn.
- Misschien - antwoordde joof, langzaam opstaande - misschien; elk moet weten wat hij doet. Ik ga naar de kroeg.
- Ik ga met u - zeide albert, zijne pet opzettende.
- Je hoed, albert! anders kan niemand zien, dat ge in den rouw zijt.
- Albert rouwt in zijn hart - spotte de medicus.
- En in zijn hoofd - voegde tony er bij.

{==567==} {>>pagina-aanduiding<<}

- Wacht maar tot die droevige bui is overgewaaid, dan zal hij de zaken wel beter inzien.
- Ik zie je al in de kerk, als opvolger van uw schoonvader, den bankensluiter.
- Trek je harigen jas maar aan, albert! hij is perfect in harmonie met je humeur.
Albert gaf, om zijn hart in iets lucht te geven, zijn rouwhoed een schop, dat hij in een hoek der kamer neêrviel, en volgde zijne intimi naar de sociëteit, waar al spoedig in zijne club de mare verspreid werd, dat albert roemer eene erfenis had misgeloopen, en dat mijnheer roemer van Helland alles aan zijne huishoudster vermaakt had.

Helland werd niet bewoond, tenzij men onder bewoond verstaat het ronddoolen van levende wezens in een gebouw, waarvan de bestemming verloren ging. De koepel stond ledig; in geene weken en maanden waren de luiken er van geopend. Salon en woonkamer, bibliotheek en slaapkamer waren bijna ongemeubeld; de fraaije meubelen en sieraden waren aan de familie gekomen; slechts de noodzakelijkste voorwerpen had de huishoudster tegen matigen prijs mogen behouden. Maar, waartoe zou het ook gediend hebben, dat zij gemeubeld waren? De deuren en ramen werden slechts geopend om de buitenlucht in te laten; de bewoneresse huisde uitsluitend in de kleine opkamer, waar in vroeger tijd alle overtolligheden uit de hand werden gezet. In dat kleine, sombere vertrek vond men haar, zoo dikwijls hare tegenwoordigheid niet in de keuken werd vereischt, waar een zevental arbeiders en meiden hun gemeenschappelijken haard vonden. Sophie had besloten alles vooreerst op den ouden voet te houden, maar al spoedig zag zij in, dat, ofschoon de eigenaar zich weinig of nooit met de bouwerij bemoeid had, het besef, dat er zekere mijnheer roemer bestond, die heer en meester was over de arbeiders en meiden, vereischt werd om dezen bij hun pligt te houden. Het eene misbruik na het andere sloop in, en sophie had zich daarom gedwongen gezien meer in de keuken en in de nabijheid der onderhoorigen den dag door te brengen. Zij zag hen thans op de vingers. Maar zien baat weinig als men zelf de handen niet uit de mouw steekt, en hoe ongewoon het haar viel, was zij wel verpligt aan het boerenleven een meer werk-
{==568==} {>>pagina-aanduiding<<}
zaam deel te nemen. Naar mate zij meer daaraan deel nam; verdween ook trapsgewijze al wat haar tot dus verre als ‘jufvrouw’ gekenmerkt had, en de tijd naderde, dat jufvrouw sophie vrouw vermeer zou worden.
Vrouw vermeer! er waren wel andere titels, waaraan zij de voorkeur zou geven, en in den omtrek was er menigeen, die haar zijn naam wilde afstaan tegen het mede-vruchtgebruik van Helland. Maar de zaak had geen haast, en bovendien, zij, die op het punt had gestaan mevrouw roemer te worden, kon niet zeer ingenomen zijn met het vooruitzigt, dat een boer haar echtgenoot worden zou. Zij wachtte daarom, waarop wist zij zelve niet. Zoo zat zij op een nevelachtigen voormiddag in de kleine opkamer, waar zij het gezigt had op al hetgeen op de boerenwerf plaats had, en peinsde aan haar toestand. Door velen werd zij benijd; het vruchtgebruik te hebben van een eigendom als Helland, was dan ook waarlijk wel iets om wangunstig van te zijn; maar voor eene zes-en-twintig-jarige dochter van een dorpskoster, zonder verstand van de bouwerij, zonder steun, zonder gezelschap, en uitgesloten van de gelegenheid, om van haar vrij ruim inkomen partij te trekken, had dat vruchtgebruik eene donkere schaduwzijde. Mijnheer roemer was meer met zijn hart dan met zijn hoofd te werk gegaan, toen hij zijne trouwe helpster en verzorgster op die wijze bij zijn testament gedacht, daargelaten nog den blaam, dien de booze wereld niet naliet terstond op haar te werpen. Misschien evenwel was de gissing van alberts vriend niet vreemd aan die beschikking van den heer van Helland, en was zij er geheel vreemd aan, niemand kon toch beletten, dat zij bij de betrokken personen, ook bij sophie zelve, vaak opkwam.
Zij dacht daaraan, terwijl zij op dien nevelachtigen voormiddag alleen zat. De herinnering aan albert rees bij haar op, en te gelijk een gevoel van spijt over dat gesprek op dien belangrijken avond, toen op eens een schot in de nabijheid der woning viel.
- Wie is daar aan het schieten, leen? - riep sophie eene stevige werkmeid toe, die op de plaats bezig was met emmers te schuren.
- Weet ik het, vrouw? - was het antwoord der boerin, die met den rug naar hare vrouw gekeerd, aan het werk bleef.

{==569==} {>>pagina-aanduiding<<}

- Dan moest-je eens gaan zien.
- En als er niet bij tijds kan gekarnd worden, zou 't mijne schuld zijn.
- Je moest eens gaan zien, zeg ik.
- Jan! de vrouw zegt, dat je eens moest gaan zien, wie er aan 't schieten is! - riep leen, en voegde er brommend bij: - dat is mijn werk niet; als je om al die wisjewasjes den boêl moet laten staan, kom je nooit klaar.
Jan, een boerenknaap, die gecenseerd werd de varkens te verzorgen, maar rustig in het gras achter het hok zijne siësta hield, wreef de oogen uit, rees langzaam op, en stapte naar de keuken, waar hij een glas karnemelk putte, als moest hij zich voor den togt versterken. Intusschen was sophie zelve al naar den tuin gegaan, zoodat jan, na zijne versterking zich neêrzette om nog eens op zijn gemak uit te geeuwen.
- Ze zou wel willen, dat je alles deed - bromde leen.
Jan grinnikte eens, en putte nog een glas karnemelk.
- Ze gromt altijd; dat deed de oude nooit.
- Nooit - zeide jan.
- Maar als dat burgervolk groote lui wordt, gaat het altijd zoo.
- Groote lui - grinnikte jan - dat zou zij wel willen.
- Willen! Nu, man! als of zij niet op den ouden roemer gehoopt had, maar dat is toch misgeloopen.
- Zij heeft toch haar zin; ze is eigenares.
- 't Mogt wat, geen eent komt haar toe; zij heeft er even veel regt op als jij op de varkens.
Weêr viel er een schot; ditmaal meer in de nabijheid. De jager stond slechts een paar honderd passen achter de woning, en beproefde zijne kunst op een zwerm spreeuwen, die zich in de takken van een populier wiegden.
- Mijnheer roemer! - riep sophie, toen zij hem digt genoeg genaderd was, om door hem verstaan te worden.
- Wel, vrouw vermeer! - antwoordde albert, zich even omkeerende - wat verlang-je?
- Gij komt zoo weinig op Helland, anders zoudt ge u wel herinneren, dat hier eigen jagt is - zeide sophie, zoo vriendelijk mogelijk.
- Wie zou er dan beter kunnen jagen, dan de eigenaar zelf? - sprak albert, bedaard zijn geweer ladende.

{==570==} {>>pagina-aanduiding<<}

- Gij vergeet, dat ik het vruchtgebruik heb, maar als 't u genoegen doet, kunt gij veilig komen jagen.
- Zeer erkentelijk voor uw verlof - antwoordde albert, spotachtig. - Ik wist wel, dat ik zulk een slecht onthaal niet zou vinden.
- Ik hoop, dat mijnheer roemer overtuigd zal zijn, dat ik hem altijd gaarne op Helland zie komen.
Jammer, dat sophie er niet meer uitzag als in de dagen, dat zij de huishoudster van den heer roemer was; misschien had dit betere uitwerking gegeven aan den vriendelijken blik, waarmede zij den eigenaar zonder eigendom aanzag. Dat half boersche gewaad bedierf den indruk, en was weinig geschikt om alberts beginsel omtrent huishoudsters en kosters-dochters te wijzigen.
Hij gaf geen antwoord, maar ging eenige schreden achteruit, om weder op de spreeuwen aan te leggen.
- Als het vinkenhuisje niet zoo vervallen was, zou ik u uitnoodigen om eens te komen vinken.
- Uitnoodigen - herhaalde albert langzaam, en uit zijn toon bleek genoeg, wat er bij hem omging. - Is het zoo vervallen? - vroeg hij onverschillig.
- Hebt gij lust om het eens te zien? - en sophie ging hem reeds vooruit het bosch in, aan welks eind de vinkenbaan was gelegen.
- Dank-je - antwoordde albert koel - ik heb toch geen plan om het te laten repareren.
- Gij zoudt kunnen zeggen hoe gij het hebben woudt.
- En wat zou dat baten, vrouw vermeer? Gij hebt mij straks pas herinnerd, dat ik hier niet het minste regt heb.
- Ik meen ook gezegd te hebben, dat ge op Helland steeds welkom zijt; en zoo gij er in den jagttijd eenige dagen wilt doorbrengen, zal ik alles voor u in gereedheid doen brengen.
Het aanbod was waarlijk uitlokkend, en men moest wel eene groote antipathie tegen huishoudsters en kosters-dochters hebben om het af te slaan. Of wel, men moest student zijn in het eerste studiejaar, meer geneigd om zijne luimen dan zijn belang te gehoorzamen. Aan elk dier voorwaarden beantwoordde albert.
- Als ik jagen of vinken wil, vrouw vermeer! dan is er meer gelegenheid dan op Helland; 't is maar om te zien of

{==571==} {>>pagina-aanduiding<<}
het lood nog op de daken is, dat ik hierheen ben gekomen. Nu wensch ik je goeden morgen.
De zachte oogen van sophie schoten vuur. Toch bedwong zij zich, en wilde nog eene laatste poging wagen.
- Blijf althans dezen middag, mijnheer albert! Sedert den dood van uw oom heb ik het genoegen niet gehad uwe familie, aan wie ik zoozeer gehecht ben, op Helland te ontvangen.
- Ik vrees, dat gij dat genoegen ook niet dikwijls smaken zult, vrouw vermeer! Ik voor mij althans heb geen lust om de gast op mijn eigendom te zijn.
En albert verliet de buitenplaats, gevolgd door zijn trouwen pollux, terwijl sophie hem nastaarde met een van hare meest beteekenende blikken. Maar albert stapte rustig voort, zonder zich om de blikken van vrouw vermeer te bekommeren. Hij was naar Helland gegaan, niet met eenig bepaald doel, maar zijn ligchaam had onwillekeurig de rigting gevolgd van zijn geest, die, in eene wrevelige bui, dikwijls naar zijn toekomstig eigendom afdoolde. Albert had menigmaal wrevelige buijen, en niet altijd losten zij zich op in een vermaak, zoo edel als de jagt. Hij zocht ze ook op andere wijzen te verdrijven, en langzamerhand had de aanstaande bezitter van Helland zich eene voorname plaats verworven onder diegenen voor wie het akademie-leven slechts een leven van genot is - zoo lang het duurt.
Sophie staarde hem peinzend na, tot dat hij den hoek der laan had omgeslagen en uit haar gezigt verdwenen was. Toen begaf zij zich met loome schreden naar het opkamertje, en meid, noch arbeider hoorde dien dag hare stem. Thans had leen op hare beurt wel eens willen weten, wie er op de plaats geschoten had. 't Moest jan perzek of teun blaauw zijn, die hadden al lang een oogje op vrouw vermeer, maar wat de vrouw geantwoord had, kon zij niet gissen, zelfs niet toen zij den volgenden morgen den brief zag, die met de diligence werd medegegeven. Had leen de geheimzinnige kunst verstaan om geschreven schrift te lezen, dan had zij gezien, dat die brief aan den gewezen koster te B. was gerigt, die, eene week later, met vrouw en dochters zijn intrek nam in het heerenhuis van Helland, waarvan de bovenkamers voor hen ingerigt werden.


{==572==} {>>pagina-aanduiding<<}

III.

- Ik zal albert maar van studie nemen - had mijnheer roemer gezegd, en wat zijne vrouw er ook tegen ingebragt had, dat hij de carrière van den jongen verwoestte, dat de zaken toch eens moesten te regt komen, dat eene laatste, ernstige vermaning wel baten zou, mijnheer roemer had zijn besluit volbragt, en albert was weder in de ouderlijke woning teruggekeerd. 't Is waar, hij had geld genoeg te wachten, maar wanneer? Misschien zou hij zelf het nooit beleven, en in dat geval ging Helland over op een anderen staak, waarin ook een albert was; want krachtens het testament van oom albert moest zijn goed bij overlijden aan een anderen naamgenoot ten deel vallen. De familie had zwak voor oom alberts naam. Men kon er dus niet eens geld van maken om den jongen roemer zijne studiën te doen voortzetten, of liever zijn akademie-leven, want met studeren hield de vermoedelijke eigenaar van Helland zich niet meer op. Dat was de voornaamste reden waarom herman roemer zijn jongen de akademie deed verlaten, en toen de laatste schuld betaald was, kreeg de zoon de grievende verzekering, dat het kleine fortuin van zijn vader tot minder dan de helft was gedaald. En albert had drie ongehuwde zusters! Daar had hij pleizier voor gehad. Feestvieren en ‘rollen’, dwaasheden begaan en schulden maken, - och, elk heeft zijn tijd, en 't is eene onmisbare phase in het jongelingsleven... zoo zegt men. Men is maar eens jong; de nestharen moeten er af... zoo zegt men. Men kan zijne jongens aan geen ketting leggen; de jeugd moet uitvieren... zoo zegt men. Aangenaam zou het ons zijn als wij ook de spreuken en troostgronden voor de gevolgen eens vernemen mogten. Mijnheer roemer zocht ze te vergeefs, en zeker vond hij ze niet in de wetenschap, dat hij
een klein tractement, een zeer klein fortuin en drie ongehuwde dochters had, die zeker om hare schoonheid niet geschaakt zouden worden.
Albert kwam t'huis. Er is misschien geen overgang in het leven zoo groot als deze. Verwisselt men het studentenleven tegen het lidmaatschap der maatschappij, in de eerste jaren blijven er nog zoo vele banden tusschen beiden bestaan, dat de overgang geleidelijk mag heeten; men bemerkt eerst dat

{==573==} {>>pagina-aanduiding<<}
de ‘goede’ tijd voorbij is, wanneer leeftijd, lust en werkkring zich tegen het oude leven verzetten zouden. Geheel anders is het voor hem, die plotseling uit dat woelige tijdperk van genot, uit dat zorgeloos en onbeperkt najagen van hetgeen de zinnen streelt en den lust bekoort, overgeplaatst wordt in den stillen huiselijken kring, in tegenwoordigheid van een vader, die geene reden vindt om zijn ‘jongen het leven pleizierig te maken’; bij eene moeder, wier oog zich vult met tranen, zoo dikwijls zij aan het verledene denkt; te midden van zusters en broeders, die hem voor een zedelijk monster houden; en onophoudelijk in aanraking met vrienden en bloedverwanten der oudelui, die hem aanzien met blikken, waarin duidelijk ligt uitgedrukt: ‘is dat nu die jongen, die niet deugen wil?’ Zoo kwam albert t'huis, zonder bestemming, zonder neiging om zich op iets toe te leggen, slechts wrevelig, dat hetgeen geweest was, niet terug zou keeren, en hetgeen hij te gemoet ging, nog zoo ver af lag.
- Wat moet ik met hem beginnen! - was de gedachte, die onophoudelijk mijnheer roemer beklemde, en zoo dikwijls hij ze tegen albert uitte, kreeg hij ten antwoord:
- Gij hadt met mij moeten doorzetten, vader!
- 't Ging niet, jongen! 't ging niet! ge verteerdet veel te veel.
- Dat zou wel te regt gekomen zijn, als Helland mijn eigendom is.
- Maar, dat kan nog jaren duren. Gij moet iets bij de hand nemen, in afwachting, dat vrouw vermeer sterft.
Albert beloofde het, maar hij maakte geen haast, om zijne belofte na te komen, en gebruik te maken van de niet te miskennen sympathie, welke de maatschappij voor gesjeesde studenten aan den dag legt, misschien omdat dezen aan zekere geschiktheid tot alles een levenslustigen aard paren, die het groote publiek meer inneemt dan wetenschappelijke kennis; misschien ook omdat zij naar betrekkingen dingen, die een gepromoveerde niet zon verlangen, en waartoe toch eene beschaafde opleiding wordt vereischt. Ook albert kreeg eindelijk zulk eene betrekking en verliet zijne vaderstad, om elders zijne jeugd en Helland te vergeten. Nog een laatste bezoek bragt hij aan de plaats, die eenmaal zijn eigendom worden moest. Er heerschte eene

{==574==} {>>pagina-aanduiding<<}
buitengemeene drukte, toen hij de breede zijlaan opwandelde; alles was in beweging; alle knechts en meiden waren in hoogtijdsdos gekleed, en een aantal bewoners uit den omtrek waren op Helland bijeen om het huwelijk te vieren van sophie vermeer met jan perzek.
- Dat is de aanstaande heer - fluisterde men elkander toe; terwijl albert met de waardigheid van een landheer het huis binnenstapte, en met een genadig glimlachje de voormalige huishoudster en haar bruidegom geluk wenschte. De bruidegom was een opgeschoten jongeling, tien jaren jonger dan zijne bruid, met een goed voorkomen, hoewel zijne zwervende blaauwe oogen geen groot vertrouwen inboezemden. Hij nam de felicitatie van albert aan met de vriendelijkheid van een minister, die zijn vermoedelijken opvolger ontmoet; als de eigendom voor roemer iets meer werd dan een titel, hield voor perzek het vruchtgebruik op. Dat wisten beiden; en het huwelijksleven, dat albert hun toewenschte, mogt zoo gelukkig zijn als zij verlangden, mits het slechts van korten duur ware. In een hoek van het vertrek was de familie van den voormaligen dorpskoster zamengedrongen, wier ouderwetsche denkbeelden nog eenig gewigt deden hechten aan den titel van Heer, en die in de tegenwoordigheid van den heer van Helland zelven zich niet zeer op haar gemak gevoelde. Zij koesterde een diep schuldbesef, dat zij in diens woning durfde nestelen; maar sophie vermeer had het vruchtgebruik immers, en behoefde zich om geen eigenaar te bekommeren! Dat was vrij zigtbaar in de nonchalance, waarmede zij albert ontving, en hem uitnoodigde om met haar echtgenoot nadere kennis te maken.
- Het is maar een eenvoudige boer, mijnheer albert! maar de huishoudster van uw oom hoopt lang gelukkig met hem te zijn, en Helland zal overvloedig in onze behoeften voorzien.
- Intusschen, als mijnheer eens wil komen jagen, heb ik er niet tegen - zeide de bruidegom, goedgunstig.
- Mijnheer gaat in eene andere stad wonen, is het niet zoo, mijnheer roemer? - sprak sophie, met eene zinspeling op zijn levensloop.
- Ik zal niet veel gelegenheid hebben om hier te komen - zeide albert hoog - maar mijn zaakgelastigde zal op het rig-
{==575==} {>>pagina-aanduiding<<}
tige onderhoud letten, en bij de overgave zal het blijken hoe de staat mijner bezitting is.
- Bij de overgave, juist, mijnheer roemer! - grinnikte de bruidegom - nu, wat mij betreft, ik mag lijden, dat het nog eene halve eeuw duurt - en de boeren in het rond lachten allen over perzeks geestigen zet, waarbij de eigenaar slechts even de lippen bewoog, om niet den naam te hebben, dat hij er zich boos over toonde. Maar, dat hij inwendig er meer van gevoelde, sprak van zelf, en een der oudere boeren nam ook de vrijheid hem dit te zeggen, en er bij wijze van vriendelijken raad bij te voegen, dat hij beter gedaan had indien hij-zelf sophie tot vrouw had genomen. Nu zou er van de plaats niet veel teregt komen, want perzek - men wist wel wat er van hem te wachten was.
- Mijnheer moet maar een oog in 't zeil houden - sprak een ander, geheimzinnig - we weten hoe de plaats is, maar hoe ze worden zal, moet de uitkomst leeren. Zijn vader heeft den boêl er doorgebragt, en de appel valt niet ver van den stam!
- Voor den doorbrenger is geene bezitting groot genoeg - vervolgde de eerste - wat zegt gij, mijnheer roemer?
Albert was het volkomen met hem eens, maar zag toch met een achterdochtigen blik den spreker aan. Het was zijn voornemen niet om de bruiloft bij te wonen, en na een even genadig afscheid als zijne gelukwensching geweest was, begaf hij zich huiswaarts, onder weg het testament van zijn oom verwenschende, terwijl nu en dan de gedachte bij hem oprees, dat het slechts van hem had afgehangen om nu reeds feitelijk heer van Helland te zijn. Maar met eene huishoudster, de dochter van een dorpskoster te huwen, dat kon van een roemer niet gevergd worden.
Albert trok naar de kleine grensstad, waar hij eene van die betrekkingen erlangd had, welke een fatsoenlijk voorkomen eischen, waarvan de bekleeder een ‘heer’ is, maar die als zeer burgerlijke postjes worden gesalariëerd. Albert, die als student nooit geleerd had zijne behoefte te beperken, verteerde het dubbel van zijn inkomen, en de oude heer roemer betaalde en bleef betalen, uit vrees, dat hij zijn zoon weder te huis zou krijgen. Eindelijk was ook de andere helft van zijn klein fortuin bijna verdwenen. Hij hield op met geld te

{==576==} {>>pagina-aanduiding<<}
zenden, en albert, voor wien het inkrimpen van uitgaven eene onmogelijkheid was geworden, stak zich zoo diep in schulden, dat hij op een nacht zijne woonplaats verliet, en voor de tweede maal zijn intrek nam in de woning van zijn vader, die nu het overige van zijn vermogen besteedde om den erfgenaam van Helland van zijn schuldenlast te bevrijden.
Zes jaren waren er voorbijgegaan sedert hij zijne vaderstad verlaten had; hij keerde er terug, even ver gevorderd in de maatschappij als op het oogenblik, dat hij het eerste collegie bezocht, en na veel solliciteren en bescherming van alle zijden werd hij bij het geregtshof geplaatst, waarvan zijn oom lid was geweest, en waarbij twee zijner akademie-vrienden betrekkingen vervulden. Te huis kreeg hij weder de kamer, die als knaap voor hem was ingerigt, en op de tweede verdieping der ouderlijke woning wachtte de erfgenaam van Helland tot zijn eigendom vakant zou worden.
Sedert het huwelijk van de voormalige huishoudster, was de buitenplaats er niet op verbeterd. Men had het vruchtgebruik, en men gebruikte de vruchten ook. Al wat weelde of louter genot was verdween, om plaats te maken voor producten, die hunne rente opbragten. Alles werd bepoot en beplant; de bloembedden werden aardbeziënvelden; de slingerpaden met hakhout volgezet; het fraaije uitzigt werd overal benomen door boonenstaken of heiningen voor fijne vruchten; kortom, de geheele buitenplaats werd een boerentuin, waar aardappelen, knollen en groenten in praktische waarde goedmaakten, wat in theoretische schoonheid verloren was gegaan. Maar daarbij bleef het niet. De koepel was eene zeer improductive inrigting; het uitzigt mogt voor den rijken eigenaar van belang zijn, voor den vruchtgebruiker was het niets waard, en hij had er zijn tuingereedschap, des winters zijne broeikasramen, zijne matten, zijne mollenklemmen, en al wat niet regtstreeks noodig was, in geborgen. Op dezelfde wijze was men met het huis te werk gegaan. De vertrekken waren niet meer ingerigt tot salon en bibliotheek, tot huiskamer en slaapkamer; zij waren allen woonkamer geworden voor de verschillende gezinnen, die op Helland huisden. Alles was dienstbaar gemaakt aan het groote doel van den tegenwoordigen bewoner: van het vruchtgebruik te halen, wat er van te halen was. Wat niet bewoond werd, hetzij door perzek en de

{==577==} {>>pagina-aanduiding<<}
zijnen zelven, of door zijne familie, was verhuurd, en wat niet verhuurd kon worden, tot bergplaats ingerigt. De heerenwoning was boerenwoning geworden, maar terwijl eene boerenwoning, ondanks de tallooze voorwerpen, die er bijeen zijn, toch nooit iets wanordelijks heeft, scheen de huizing der heeren van Helland een museum van voorwerpen van dagelijksch gebruik, dat door eene schendende hand het onderst boven was gehaald.
Treurig was albert te moede toen hij de buitenplaats van zijn oom zóó wederzag. De zware bel, die in den ouden tijd zoo deftig klonk, en eerbied inboezemde voor den heer van Helland, vóór dat men hem nog gezien had, was met roest bedekt en ging naauwelijks meer over. De ijzerdraden tjengelden en trilden toen albert zich aanmeldde, en de bewoners schenen zoo verbaasd over dat geluid, dat niemand er toe overging om hem de deur te openen. Trouwens, die moeite bleek ook overbodig te zijn; de deur stond aan, en albert bevond zich al spoedig in het gezin van den tegenwoordigen hoofdbewoner. De man was in het land, de vrouw bij de aardbeziën, en de meid zeî, dat zij geen boodschap aan hem had. Dezelfde opinie schenen een viertal honden toegedaan, die blaffend en jankend den vreemden bezoeker ontvingen, terwijl een gelijk getal kinderen om de onbegrijpelijkste oorzaken begonnen te schreeuwen, en, door het gedruisch verschrikt, de kippen uit de keuken vlogen. Albert volgde de kippen, en stapte den tuin in naar de plaats, waar men hem zeide, dat vrouw perzek aan 't werk zou zijn.
- Hoe gaat het, vrouw perzek? - vroeg albert, toen hij haar te midden van een aardbeziënbosch zag neêrgehurkt.
- Hoe zou 't gaan, hard werken en schraal eten - antwoordde sophie knorrig, even naar den eigenaar omziende.
Men zou het anders sophie niet aanzien, dat zij zoo hard werkte en een sober leven had; zij was breed en blozend geworden, en haar door de zon verbrand gelaat gaf volstrekt geen gebrek te kennen. Zij was eene geheel andere vrouw dan voorheen; al het damesachtige in haar voorkomen was nu geheel verdwenen, maar te gelijk ook die zachte trekken en die veelbeteekenende oogopslag, die haar vroeger zooveel innemends gaven.
- Ik dacht, dat gij overvloed moest hebben.

{==578==} {>>pagina-aanduiding<<}

- Overvloed, in dezen tijd? Alles loopt dit jaar weder mis. Wij hebben twee koeijen dood aan de ziekte; ons paard heeft den droes gekregen; de vruchten zijn door de nachtvorsten vernield, en als men dan een gezin heeft als ik, moet er niet veel bijkomen of men gaat er onder.
- De schrale jaren moeten door de vette gaan, en gij hebt niets te betalen voor uw grond.
- Betalen ook nog! Dan waren wij al lang dood arm, en toch, wij verminderen met den dag. Perzek heeft al geld willen opnemen, met eene kleine som waren wij geholpen, maar niemand geeft hem geld op eene bezitting, die de zijne niet is. Er rust geen zegen op Helland, mijnheer albert! ik wenschte wel, dat ik het nooit gekregen had.
De toon, waarop sophie dit zeide, bewees genoeg, dat zij waarheid sprak; maar albert begreep, dat er nog andere redenen moesten zijn dan slechte jaren, om zich zoo ongelukkig te achten.
- En perzek? - vroeg hij.
- Perzek is in 't land, als je hem iets te zeggen hebt -antwoordde sophie kortaf en op nog scherper toon, dan zij tot hiertoe gesproken had.
- Ik heb hem niets anders te zeggen, dan dat de plaats slecht onderhouden wordt, en dat kan ik u ook wel vertellen.
- Wel ja, wij zullen nog onkosten maken ook; als ik dood ga heeft er immers niemand iets aan dan de erfgenamen van mijnheer roemer.
Nog een tijd lang werd het gesprek op die wijze voortgezet. Albert trachtte zijne waardigheid als eigenaar in het oog te houden en zijn belang te behartigen; sophie koelde den wrevel over haar lot, door hem een aantal grofheden te zeggen, en eindelijk liet albert haar alleen, om perzek zijne pligten onder het oog te brengen.
- Denk-je bij geval, dat ik voor u zal werken, mijnheer roemer? Ik ben al blij als mijn tuin zooveel oplevert, dat ik er van bestaan kan; van opleggen komt niets, en als mijne vrouw morgen sterft, kan ik overmorgen arbeider worden. En zou ik mij dan nog gaan afbeulen voor menschen wien ik dood vreemd ben. Dank-je vriendelijk.

{==579==} {>>pagina-aanduiding<<}

- Maar die menschen zijn de erfgenamen van mijnheer roemer, aan wien gij al wat gij bezit te danken hebt.
De boer grinnikte:
- Al wat ik bezit? en wat bezit ik? Niet zóóveel dat ik mijne kinderen droog brood kan geven. Wil ik je eens wat zeggen, mijnheer? Je oom was een gek. Gij hebt niets en wij hebben niets. Dat komt er van, als men met zulke knappe regtsgeleerden te doen heeft, die weten altijd van iets niets te maken. Hij moest dat beter begrepen hebben.
- Of wij hem - voegde albert bij zich zelven er bij, en dacht aan de conjectuur van zijn vriend joof. En toen, terwijl hij zwijgend naast perzek voortwandelde, rees de gedachte bij hem op hoe hij met een enkel woord te spreken, zelf het vruchtgebruik van Helland had kunnen genieten; hoe hij dan, in plaats van zijn ambtenaars-tractementje, de inkomsten van Helland had kunnen trekken; hoe, in plaats van die vier morsige kinderen in de keuken, zijn eigen kroost in de grasperken zou spelen, en in plaats van die kosters-familie en die medewoners zijne ouders en zusters een rustig leven op Helland zouden leiden - maar te huwen met de huishoudster van zijn oom, met eene kosters-dochter, wie kon dat van een roemer vergen!

IV.

- Kent gij mijnheer roemer van Helland niet? Hij behoort onder de curiositeiten der stad. De guides mogen er het raadhuis onder tellen, en de kerk, die vier maal is afgebrand - n.b. als men de geschiedenis der vaderlandsche kerken nagaat, zijn zij allen een keer of vier door de vlammen verwoest - en dat oude gebouw met zijn geheimzinnigen gevel; de guides mogen al dat hout en steen merkwaardig vinden, voor de bewoners zelven eener stad zijn er geene grooter merkwaardigheden dan de menschen zelven. Doorwandel de straten uwer woonplaats, zij moge groot of klein wezen, wij zijn overtuigd, dat gij er een tal van levende curiositeiten zult aantreffen, wier geschiedenis, ja, wier dagelijksch leven nog belangrijker is, dan de vier maal afgebrande kerk, het raadhuis met zijne donkere gangen, en het oude gebouw met zijn geheimzinnigen gevel. Zulk eene curiositeit was ook

{==580==} {>>pagina-aanduiding<<}
mijnheer roemer van Helland. Bejaarde menschen, die zijn vader en zijn oom nog gekend hadden, wisten, dat hij van goede familie was, en, als jong mensch, omging met de notabelsten der stad. Maar zijn vader was sinds lang dood, en sedert dien tijd moest albert niet alleen in zijn eigen onderhoud voorzien, maar ook, zooveel mogelijk, in dat zijner zusters, die bij hem inwoonden. Zij waren te fatsoenlijk om naaisters te worden, maar onder de hand, in stilte, belastten zij zich gaarne met het maken van japons voor dames ‘van hare kennis’. Dat zij hare eigene kleederen maakten, sprak van zelf, maar sommige kenteekenen deden vermoeden, dat zij ook voor die van albert zorgden. Hij zelf leefde stil en zonder omgang, behalve met zijne zusters. Zijne beschermers waren dood, of naar elders vertrokken, en albert was weinig hooger geklommen dan het standpunt, waarop hij, twintig jaren geleden, geplaatst werd. Dag aan dag stapte hij des morgens vroeg naar het achterkamertje met zijne vier naakte wanden, om daar requisitoren en vonnissen te copiëren van misdadigers, die hij nooit had gezien, en over zaken waaraan hij geheel vreemd was. Het leven in die sfeer van misdadigers had albert niet slechter en ook niet beter gemaakt, maar hem eene groote onverschilligheid gegeven omtrent de zaken van het dagelijksch leven. Voor hem was het leven niets anders dan een automatisch copiëren, slechts vier maal 's jaars opgehelderd door een tractementsdag, die hem in staat stelde om weder te blijven copiëren.
Over dag zag men hem weinig op straat; zijn werk belette het hem, en roemer schaamde zich ook eenigzins om met zijn minder burgerlijk voorkomen in het publiek te verschijnen. Hij was toch altijd heer van Helland, en stierf vrouw perzek, dan kwam hij in het bezit van een landgoed, dat de president van het geregtshof hem benijden zou. Hij moest dus zijn fatsoen houden, en slechts met schemering zag men den heer van Helland met zijne drie zusters langs de singels en den buitenkant wandelen, en bij het onzekere licht viel hunne armoede - althans zij geloofden het - niemand in het oog. Des zomers was men zeker hen daar te ontmoeten, en wie op een afstand het viertal zag, vooral wanneer luitenant herman roemer over was, en naast hen wandelde,

{==581==} {>>pagina-aanduiding<<}
vond de familie van den heer van Helland geenszins ongeschikt om het oude landgoed in bezit te nemen.
Soms, bij regenachtig en slecht weder, als er op den weg naar Helland wandelaars noch pleizierrijtuigen te verwachten waren, kon men er albert roemer vinden, die van den schemeravond gebruik maakte om een blik te werpen op zijn eigendom, en zich te verbeelden dat hij dáár woonde en zijne avondwandeling deed. Dan staarde hij vaak geruimen tijd naar de vervallen heerenhuizing en den puinhoop, die eenmaal de koepel was, en weêr rees de gedachte bij hem op aan dien morgen, dat hij daar spreeuwen schoot, en een enkel woord voldoende geweest zou zijn om toen reeds in het bezit te komen van zijn eigendom, maar...
- Ge behoeft het huis niet zoo aan te gapen, wij zullen het niet afbreken - snaauwde, op een avond, dat roemer weder derwaarts was gewandeld, een boer hem toe.
Roemer meende, dat het verschil tusschen sloopen en in puin laten vallen zoo groot niet was.
- Ik woû, dat je oom de gekheid niet had begaan om ons hier te zetten. Ik heb nu bijna dertig jaren lang gewerkt, en als sophie morgen sterft, dan sta ik op straat met mijne jongens - sprak perzek. Hij was dus even ver als op den dag, dat hij met sophie huwde, en dezelfde klagt, die hij na vier jaren hooren deed, was ook thans, na dertig jaren, nog zijne klagt.
- Ge hadt nu zooveel moeten bezitten, dat gij een ander eigendom koopen kondt - zeide roemer.
- Bezitten, bezitten; ik bezit niets; ik werk maar voor hem die na mij komt. Je mogt mij waarlijk wel betalen voor 't geen ik aan je plaats doe, want 't is alleen tot uw voordeel.
Albert zag den vruchtgebruiker eens aan en bemerkte toen eerst, dat perzek moeite had om regt te blijven staan. 't Had dus waarschijnlijk zijne oorzaak, dat de bewoner van Helland zoo weinig door zijn vruchtgebruik had gewonnen.
- Ja, ik meen het - vervolgde perzek, voor wien het denkbeeld om voor zijn werk betaald te worden, bijzondere bekoorlijkheid scheen te krijgen. - We moesten een accoord aangaan, heer van Helland! Ik zal je huis en je tuin onderhouden, en dan betaalt ge me daarvoor een matig daggeld, wat denkt ge daarvan?

{==582==} {>>pagina-aanduiding<<}

- Ik denk er van - antwoordde roemer - dat ik dan nog dwazer zou zijn dan mijn oom, die u zijn land schonk; ik zou u nog geld bovendien geven.
- Ge begrijpt, dat ik anders den boêl geheel laat verwaarloozen.
- Nu, perzek! mijn jongen! dat doet ge toch al - sprak een boer die juist voorbijstapte. - De heer van Helland zal ook niet veel aan zijn goed hebben, als hij het ooit krijgt.
De boer herhaalde slechts wat iedereen wist en zeide: werd er aanvankelijk van den grond getrokken, wat men er van trekken kon, de opbrengst was door gebrekkige zorg, door besparing der noodzakelijkste uitgaven, hoe langer zoo minder geworden. Perzek had den moed laten zinken; oneenigheid met zijne vrouw had bovendien den huiselijken zin den bodem ingeslagen en daarmede den arbeid nog meer achteruitgezet. Naar mate de kinderen grooter werden, was de opbrengst van den grond verminderd, in plaats van vermeerderd; hunne opvoeding was daardoor verwaarloosd, en thans stond het gezin van perzek bekend als het slechtste uit den omtrek, en wist iedereen, dat van den vader tot den jongsten zoon geen der bewoners iets deugde, met uitzondering misschien van een der meisjes, die zóó zóó was.
Ook op sophie had het ongeluk geen goeden invloed uitgeoefend; wrevelig over den voortdurenden achteruitgang, en gedrukt door de oneenigheid met haar man, en nog meer door het gedrag harer kinderen, knorde en morde zij van den vroegen morgen tot den laten avond, en bragt zij niet weinig bij om het leven op Helland den naam waardig te maken, dien men er in den omtrek aan gaf: men noemde het kortweg de hel, en geen boer was er, die niet naar de ontruiming verlangde. Maar wat tony eens aan albert voorspeld had, toen hij niet gaarne eene levensverzekering op de vruchtgebruikster nemen wilde, scheen te worden bewaarheid; sophie scheen ieder, ook den heer van Helland, te zullen overleven. Zij groeide tegen de verdrukking in, en als zij slechts hare dagelijksche hoeveelheid knorren had uitgedeeld, en een paar malen twist had gehad, was zij zoo blozend en gezond als het gelukkigste leven iemand maken kan.
Ook thans, nu zij perzek uit de herberg ging halen - daarvoor was zij ten minste op weg gegaan, want slechts

{==583==} {>>pagina-aanduiding<<}
zelden kwam haar man uit eigen beweging terug - ook thans zag zij er regt bloeijend uit.
- Komt mijnheer roemer kijken of het lood nog op de daken is? - riep zij albert toe - 't is er nog, man! en wij zijn er ook nog. Dat zal je wel spijten; je zag je zelven al in den koepel, toen je oom nog hier woonde, maar dat was wat voorbarig; je zult niet veel pleizier van den koepel hebben; die is bezweken, hebt ge nu lust eens te komen kijken? Maar wij houden er geen vinkenhuisjes meer op na, dat is voor de groote lui, zoo als gij - en uit haar blik straalde genoeg de scherpe bedoeling door.
Albert kon de verzoeking niet weêrstaan om zijn eigendom vlugtig in oogenschouw te nemen. Hij volgde de bewoners, zonder zich om den onzin van den echtgenoot en de hatelijkheden zijner wederhelft te bekommeren. Hij volgde hen door den tuin, die meer eene wildernis dan een moestuin of buitenplaats geleek; de vijver was een mestput geworden; het priëel scheen slechts een hoop vermolmde planken; de koepel was ineengezakt; het huis was overal uitgewoond, en geen verw was er meer op te herkennen; alles was woest, verwaarloosd, bouwvallig, erger dan wanneer het twintig jaren geheel zonder bewoners ware geweest.
Hoe geheel anders zou die toestand geweest zijn als albert terstond in het bezit er van getreden was, en hoe geheel anders ook zijn eigen toestand; maar met eene huishoudster te huwen, kon van geen roemer gevergd worden.

Nog vijf jaren bleef Helland in het bezit van vreemden, en mogt de regtmatige eigenaar zich vergenoegen met het vooruitzigt op 't bezit. Toen stierf plotseling de vruchtgebruikster, zij was in donker een trap afgegaan, die, oud en vermolmd, onder haar bezweken was. De buren gaven eene andere lezing, maar er had geene lijkschouwing plaats, en sophie werd begraven zonder dat iemand zich met de oorzaak van haar dood bemoeide. Den volgenden morgen had perzek de plaats ontruimd. Slechts zijne zonen en dochters waren er blijven wonen, tot dat de eigenaar zijn regt zou doen gelden, en albert roemer feitelijk heer van Helland was geworden.
Het enge achterkamertje, waar hij zijne dagen sleet, werd hem een kerker toen de tijding van het overlijden der bewoneres

{==584==} {>>pagina-aanduiding<<}
hem werd overgebragt. Geen requisitoor had ooit zoo lang geduurd als dat hetwelk hij onder handen had; nooit had hij zóó ingezien, dat de regterlijke magt wel eens een enkel woord te veel in hare stukken bezigt. Maar het requisitoor had een einde en het werd bereikt; albert gunde zich geen tijd voor zijn middagmaal, als vreesde hij, dat de oude heerlijkheid door de nagelaten betrekkingen zou worden medegenomen. Voor het eerst, sedert de dagen zijner jeugd, liet hij zich naar Helland rijden, uitgedost in het minst versleten gewaad dat hij bezat. Hij inspecteerde alles met het gewigt van een eigenaar, ditmaal van een eigenaar die meer bezit dan een voorwaardelijken titel. Misschien was dat de reden waarom perzek zoo spoedig verdween en niet meer te voorschijn kwam. De eisch tot schadeloosstelling zou intusschen weinig hebben opgeleverd, en albert vergenoegde zich met eene zware hypotheek te nemen op zijn eigendom, dat nu als een augiasstal geruimd en geredderd, bebouwd en hersteld werd, tot het fraaijer uit de puinhoopen en wildernissen oprees, dan het ooit te voren zich vertoond had.
Een jaar later werd het door albert en zijne zusters betrokken. Het was met een gemengd gevoel, dat hij voor het eerst in den zonnigen koepel plaats nam, en zich een meer dan vijftigjarig leven herinnerde, dat voor twee derden met wachten en hopen was doorgebragt. Die verwachting was thans vervuld, de hoop was bevredigd; hoe weinig zou het hem intusschen gekost hebben, om reeds vóór vijf-en-dertig jaren dien koepel als eigenaar te bezitten. Maar een roemer trouwt geen huishoudster.
Niets ontbrak meer aan alberts geluk. Zijn inkomen was klein, want Helland bragt nog niet veel op, en de hypotheek moest afgelost worden; maar hij had met zijn tractement, waarvoor hij dagelijks een paar uren wandelen moest, genoeg om in het onderhoud zijner zusters en van hem zelven te voorzien. Zijne buitenplaats werd elk jaar fraaijer... hoe jammer, dat elk jaar hem zoo veel digter bij zijn graf bragt. Wie zou dan Helland erven? Zijne zusters waren oud; zijn broêr was celibatair als hij; een jeugdige erfgenaam was er niet, en zijne bloedverwanten hadden in de dagen van tegenspoed niets van hem willen weten. Een erfgenaam! een albert, die de aloude heerlijkheid in stand kon houden, en

{==585==} {>>pagina-aanduiding<<}
die er niet op zou behoeven te wachten als hij vijf-en-dertig jaren lang gedaan had, bestond er niet. Ziet, naauwelijks was de wensch van zijn gansche leven bevredigd of een andere onvervulde wensch bezielde hem thans, en liet hem geen oogenblik meer rust.
De drie dames roemer waren te voornaam om zich veel met huiselijke bezigheden in te laten. De achttienjarige dochter van perzek, de eenige uit het gansche gezin, die den kwaden weg niet was opgegaan, het sprekend evenbeeld der voormalige huishoudster van den heer van Helland, vervulde ook deze taak in het gezin van den tegen woordigen eigenaar. Zij was ijverig en stil, en vol kleine attenties voor haar heer en meester, wiens zwak zij kende en eerbiedigde. Roemer mogt haar gaarne lijden, en had haar lief als zijn kind, tot dat hij op het denkbeeld kwam, dat sophie wel meer voor hem kon wezen, en hem den erfgenaam schenken kon, dien hij zoo vurig wenschte. De wereld had zich zoo weinig aan hem laten gelegen zijn, dat hij zich ook om haar niet behoefde te bekommeren, en zijne zusters konden er over denken zoo als zij wilden.
- Sophie! - begon roemer, op een morgen toen de huishoudster zijn ontbijt gereed zette, terwijl de dames het buitenleven nog in de veêren genoten - sophie! heeft uwe moeder nooit van mij gesproken?
- Wel zeker, mijnheer! moeder zeide altijd dat gij de eigenlijke eigenaar van Helland waart, en dat het u geheel toekwam.
- Dat meen ik niet; heeft zij u nooit verteld, dat zij mij vroeger gekend heeft?
- Ja wel, mijnheer! gij kwaamt wel eens bij uw oom.
- Heeft zij niets meer gezegd?
Sophie bloosde, en durfde het niet zeggen, maar eindelijk kwam het er uit:
- Het had haar maar één woord behoeven te kosten, om mevrouw roemer van Helland te worden. Het moest op een avond geweest zijn toen de jonge mijnheer albert naar de akademie zou gaan.
- En waarom had uwe moeder toen geweigerd?
- Moeder was bang, dat de oude heer u ontërven zou. Hij had zelf haar het verzoek gedaan.

{==586==} {>>pagina-aanduiding<<}

- Vindt gij dat dwaas van mijn oom?
Sophie haalde de schouders op.
't Kon er naar zijn; als hij zoo knap was op zijne jaren als neef nu, wel dan kon zij het wel begrijpen.
- Dus, sophie! zoudt gij het ook niet dwaas van mij vinden als ik nog eens ging trouwen?
- Wel zeker niet, mijnheer! gij ziet er uit of gij veertig zijt.
- En als ik dan de dochter vroeg van haar wie mijn oom in zijn tijd zulk verzoek heeft gedaan?
Hoe sophie dat vinden zou, hoorde albert toen niet; de dames roemer traden binnen, maar veertien dagen later was de heer van Helland gehuwd - met eene huishoudster, de dochter van een boer.
Een jaar later was er een albert, wien geen vruchtgebruik in den weg stond om regtens en feitelijk eigenaar van Helland te zijn.

Op- en aanmerkingen.

Eene bladzijde uit thiers, ‘l'Histoire du Consulat et de l'Empire’, 16e Deel. De verbondene mogendheden, onbewegelijk sinds zij aan den oever des Rijns gekomen waren, bevende op het denkbeeld, om die gevreesde grens te overschrijden, hadden besloten om hem Frankrijk aan te bieden, het ware Frankrijk, dat Rijn en Alpen omsluiten en zoo magtig beschermen, dat de revolutie hem had nagelaten en waarmeê hij zich na Marengo en Hohenlinden had vergenoegd. Zou hij in 1814 er meê tevreden zijn? Dat was de laatste vraag, die de sphinx van het noodlot aan zijn hoogmoed zou voorstellen. Van het antwoord dat hij zou geven, hing het af, of hij op den hoogsten troon of in den diepsten afgrond zou eindigen. Vergeten wij een oogenblik die geschiedenis van 1814 en 1815, welke wij allen kennen en nooit kunnen vergeten; wisschen wij uit ons geheugen den slag, dien aan onze nog jeugdige ooren de val van dien roemrijken troon te hooren gaf; verplaatsen we ons in de maand December 1813; trachten we te vergeten 'tgeen geschiedde in 1814, en stellen we ons de vraag voor, die aan napoleon werd voorgesteld. Welnu! wie onzer

{==587==} {>>pagina-aanduiding<<}
kan twijfelen aan het antwoord, na het verhaal der veldtogten van Rusland en Saksen gelezen te hebben? Helaas! de menschen dragen in hun karakter een noodlot met zich om, dat zij om zich, boven zich, overal, in één woord, zoeken, behalve in zich zelven, waar het waarlijk zetelt; dat, naar dat zij zwichten voor hunne driften of voor hunne rede, hen òf verderft, òf behoudt, wat zij ook doen kunnen, welk een genie zij ook kunnen ten toon spreiden! En als zij zich zelven in 't verderf gestort hebben, wijten zij het aan hunne soldaten, aan hunne veldheeren, aan hunne bondgenooten, aan de menschen, aan de goden, en zeggen, dat zij verraden zijn door allen, wanneer zij het alleen zijn door zich zelven!

Journalistiek van Parijs. Te Parijs worden niet minder dan 510 journalen uitgegeven. Maar veertig er van wijden zich aan de politiek. Voor 't meerendeel zijn zij zuiver industriëel, en in zeker opzigt bladen voor handwerkers; men heeft: Moniteur de l'épicurie; le Coupeur, journal des tailleurs; le Grande-Meuble, journal des tapissiers, enz. De hallen, de stoeterijen, de beurs, ja zelfs de geautoriseerde loterijen hebben ettelijke échos, observateurs en magasins, maar de literatuur en de kunsten hebben ze bijna niet meer. ‘De tijd komt’ - zegt l'Illustration - ‘waarin Parijs alleen nuttige en misschien vervelende journalen zal hebben.’

Is de zedelijkheid in Frankrijk beter dan in Engeland? Men zou zeggen van ja. Engeland telde in 1855 25,972 beschuldigden, Frankrijk maar 6,480. Toch is er bij beide vooruitgang. In 1854 waren de getallen 29,359 en 7,554. Opmerkelijk is 't, dat de Engelsche vrouwen veel meer dan de Fransche zich aan misdaden schuldig maken. Gene maken één derde, deze één zesde van de beschuldigden uit. In doodvonnissen wint Frankrijk 't echter van Engeland. In 1855 werden er ginds 60 uitgesproken, waarvan 28 zijn voltrokken, hier maar 50 veroordeelingen, aan 7 van welke gevolg is gegeven.

Statistiek der huwelijken in Frankrijk. Het getal der in Frankrijk geslotene huwelijken was in 1850 297,900, in 1851 286,884, in 1852 281,460, in 1853 280,609, in 1854 270,906, in 1855 212,773. Dat is in 6 jaren omstreeks één derde minder. Waar moet het heen, als dat zoo voortgaat? In 1853 waren er nog 7,015,525 getrouwde paren, en de huwelijken waren in 1853 gemiddeld 25 jaren lang, in 1836 kon het nog geen 24 jaren halen. De verhouding der onechte tot de echte kinderen was in 1853 1:12,39, maar in het departement der Seine 1:2,58.

Iets over bryant. Is longfellow bekend bij allen, die in de literatuur belang stellen en zwaarder kost dan melkspijze kunnen verdragen, de naam van bryant mag niet ver-
{==588==} {>>pagina-aanduiding<<}
geten worden. Is gene de aristokratische dichter, de dichter van Boston, deze is de demokratische van New-York. Zoo karakteriseert hen ampère in zijne Promenade en Amérique. Bryant heeft zich onder zijne landgenooten den naam van Amerikaanschen victor hugo verworven. Hij is een vruchtbaar genie. Geboren te Ammington, in den staat Massachusetts, ten jare 1794, werd hij reeds vroeg door zijn vader voor de letteren bestemd, zoodat zelfs zijne eerste proeven van zijn negende jaar dagteekenen. Op dertienjarigen leeftijd, in 1808, verscheen zijn Embargo, waarvan reeds het volgende jaar een tweede druk noodig was. Later studeerde hij in de regten, waarvan hij zijn vak maakte tot 1825, toen hij zich te New-York neêrzette. Achtereenvolgens gaf hij onderscheidene staaten letterkundige stukken uit, met medewerking van andere bekwame mannen, en deed in 1838 eene reis op het vasteland, die hem de stof gaf voor eenige zijner later uitgegeven verzen. Al wat hij levert ademt een diep geloof, eene kalme wijsgeerte, eene vurige liefde voor de natuur. Zijne zangen storten moed en kracht uit in het hart van hen, die ze leest.

De poëzij van Frankrijk slaapt. De Fransche Akademie had als prijsvraag uitgeschreven: een vers over den Oosterschen oorlog. Honderd en vijftig dichtstukken zijn er ingezonden: diep beklagenswaardige beoordeelaars! Twee van die verzen zijn maar eenigzins in aanmerking gekomen; niet één is bekroond. Abondance des vers et faiblesse de l'inspiration poétique! lazen wij ergens. Wij zouden de prijsvraag willen uitschrijven: ‘Is 't bij ons anders en beter?’ - Maar hoe, dat ware geene prijsvraag: veel te kort geformuleerd! 't Nut van 't Algemeen is ook niet gelukkig in zake van prijsvragen. En dat, ofschoon het nog niet eens tot het vervaardigen van poëzij uitnoodigt. Maar 't is waar ook: wij leven in de eeuw der vrijheid; 't genie wil gansch en al vrij zijn.... in Frankrijk ook!

De schrijfster van ‘Uncle Tom’ heeft eene reisbeschrijving uitgegeven. Ja, beecher stowe heeft Frankrijk, Zwitserland, Duitschland, Engeland, bezocht, en heeft in brieven hare reis beschreven. Die brieven zullen wel spoedig vertaald worden - en zullen onze leesgezelschappen ze dan op den naam der schrijfster af verslinden? Het gerucht dat er van uitgaat is niet bijzonder aanbevelend. Dit mag noch kan ons verwonderen. Immers heeft Uncle Tom haar nog niet tot eene belangwekkende reizigster gepromoveerd; en wie dit haar hoofdwerk goed bestudeerde, zal zich wel kunnen begrijpen, dat haar reizen wat oppervlakkig kan zijn. Denkt aan het uitstapje. naar Noord-Amerika gevloeid uit dezelfde pen als Copperfield, Dora, 't Verlaten Huis - en Wacht u voor schade!





{==589==} {>>pagina-aanduiding<<}

Mengelwerk.

Materialismus.

Door J. van der Hoeven, hoogleeraar te Leiden.

Meer dan vroeger hoort men thans van materialismus spreken, en het valt niet te ontkennen, dat vele geschriften, die in Duitschland in de laatste jaren het licht zagen, eene materialistische strekking hebben. Het woord is echter in veler mond een klank, waarmede zij geen bepaald begrip verbinden. Het is daarom niet ongepast, dat wij eenige pogingen in het werk stellen, om den waren aard van het materialismus te leeren kennen. Gelukt ons dit, dan zou het mogelijk tevens blijken, dat niet alles wat men somtijds als materialismus aanmerkt, werkelijk dien naam verdient; en het zou misschien aan de andere zijde duidelijk worden, dat sommige meeningen, die men door enkele tijdgenooten ziet verdedigen, op materialismus uitloopen, hoezeer de voorvechters dier meeningen noch zulks bedoelen, noch zelfs vermoeden.
Beginnen wij met den naam. Wat stof (materies, waarvan het woord materialismus afstamt), wat stof is, weten wij allen, of meenen althans het te weten. Al 't geen wij door behulp onzer zintuigen waarnemen, 't geen wij smaken, rieken, tasten, hooren en zien, behoort tot de stoffelijke wereld; wij zijn dus door eene langdurige ervaring, door de dagelijksche ondervinding wel bekend met de stof, en ik vrees, dat mijne lezers er niet veel bij winnen zullen, wanneer zij voor stof de bepaling vernemen, dat zij het ‘ondoordringbare in de ruimte’ is. Den waren aard der stof kunnen wij toch niet kennen; het wezen der stof kan niet door een kenmerk, door eene abstractie worden uitgedrukt. Maar behalve die stoffelijke dingen, welke wij zien of tasten kunnen, zijn er nog andere. Ik ontwaar in mijn

{==590==} {>>pagina-aanduiding<<}
bewustzijn voorstellingen, gedachten, gevoelens; en gelijke voorstellingen, gedachten en gevoelens ontwaren ook andere menschen met mij. In de menschenwereld bestaat er dus eene andere schepping, zoo als het schijnt, die wij de gedachtenwereld willen noemen. Het gemeenschappelijke, algemeene, dat aan deze gedachtenwereld ten grondslag ligt, noemen wij geest. Of wij het wezen van den geest kennen, of daarin niet verder zijn doorgedrongen, dan in het begrijpen van het wezen der stof, bekommert ons niet. Want hoezeer wij de stof wegen en haar meten, wat zij is, weten wij echter mede niet.
Het gezegde is voldoende om te verstaan wat het materialismus eigenlijk is. Het is de leer, dat er buiten de stof niets bestaat, dat gedachten niets anders zijn dan veranderingen of bewegingen van stofdeeltjes; de mensch is niets dan stof; bestaat slechts als ligchaam; 't geen men ziel of geest noemt, is slechts eene hersenschim.
Die leer is niet nieuw, maar zij is daarom toch ook niet verouderd. Wij hebben het reeds in den aanvang gezegd, dat thans het woord in veler mond is, zoodat niet meer geldt wat vóór 24 jaren door krug geschreven werd: ‘Neuerlich ist der Materialismus zwar theoretisch ziemlich aus der Mode gekommen’......., hoezeer hetgeen hij daarop laat volgen, nog volkomen waarheid behelst: ‘Allein der praktische Materialismus, der sich im Leben bloss an das Sinnliche hält und daher keinen höhern Genuss als den körperlichen kennt, findet in allen Ständen der Gesellschaft, selbst dem geistlichen, so viel Freunde, wenigstens geheime, dass ihre Zahl wohl Legion genannt werden kann’ (*).
Het is niet onbelangrijk de gronden na te gaan, waarop de materialistische hypothese rust. Daar het bewustzijn van den mensch de grond schijnt te zijn, waarop het geloof aan een zelfstandig bestaan der ziel wortelt, zoo is vooral de afhankelijkheid van alle dusgenoemde zielswerking van den ligchamelijken toestand, het ontwikkelen en afnemen der zielskrachten met de ontwikkeling en afneming van het ligchaam, een geliefd thema, waarop de materialisten steeds terugkomen. Anderen gaan nog verder, en beweren dat alleen gelijksoortige

{==591==} {>>pagina-aanduiding<<}
zelfstandigheden onderling op elkander werken kunnen, en dat dus geest op stof geene werking kan uitoefenen. Maar leerrijker nog dan de nasporing dier gronden, is de beschouwing der voorstelling zelve, in hare toepassing op den mensch en de wereld. Wij vinden hier bij oudere en nieuwere schrijvers, met eenige wijzigingen in de uitwerking en inkleeding, de hoofdtrekken der leer nogtans onveranderd weder.
Het denkbeeld, dat de voorstelling, het bewustzijn, eene eigenschap der stof is, en dus het wezen, dat zich voorstellingen vormt, dat bewustheid bezit, overeenstemt met de stoffelijke voorwerpen, die op zijne zinnen werken, welke voorstellingen veroorzaken, die het bewustzijn opwekken, kan althans niet door de ervaring bewezen worden. Geheel verschillend zijn de eigenschappen der stof: - uitgebreidheid, ondoordringbaarheid, beweging - van de verschijnsels, die in ons denkend ik plaats grijpen. Men moet dus tot eene tweede hypothese zijne toevlugt nemen, en òf aan de stof eigenschappen toeschrijven, die de ervaring niet aanwijst, òf eene fijnere stof in de plaats der ziel stellen, waardoor men inderdaad tot het zoo zeer veroordeelde dualismus vervalt.
De atomenleer der Ouden, reeds vijf eeuwen vóór onze jaartelling door leucippus en den wijsgeer van Abdera voorgedragen, werd door epicurus later in zijn stelsel op die wijze ontwikkeld, dat ook de ziel als een fijner ligchaam in het ligchaam gedacht werd, die, met dat grovere ligchaam verbonden, daarmede ontstaat en door de scheiding der atomen vergaat.
De ziel is, volgens die leer, een deel van den mensch, even als de handen, de voeten en de oogen. Zij is gevormd uit zeer bewegelijke, ronde atomen; lucht, warmte en damp zijn hare bestanddeelen; maar daar deze drie niet in staat zijn het gevoel voort te brengen; is er nog noodwendig een vierde bestanddeel der ziel, waaraan geen naam gegeven wordt, en dat alles in bewegelijkheid en fijnheid overtreft (*).
Deze materialistische wijsbegeerte, die wij hier naauwelijks van inconsequentie zullen kunnen vrijpleiten, was in hare wereldbeschouwing van dezelfde atomen-leer uitgegaan. De atomen hebben eene loodregte en eene zijdelingsche beweging.

{==592==} {>>pagina-aanduiding<<}
Uit deze bewegingen in de ledige ruimte ontstonden zamenvoegingen van stoffelijke dingen, ontstond de geheele wereld, die als geheel onvergankelijk is, hoezeer enkele gedeelten schijnen te vergaan, 't geen slechts eene verplaatsing der stofdeeltjes, eene verandering van gedaante is. Ook hier schijnt geene hoogere tusschenkomst van eene scheppende magt noodig. Nogtans nam ook de Epicurische wijsbegeerte het aanwezen der Goden aan, die in ongestoorde rust, van het bestuur der wereld afgezonderd, een onvergankelijk leven bezaten.
In dezen vorm geloof ik niet dat het materialismus thans meer aanhangers telt. Het materialismus van onzen tijd is consequenter. Een van zijne hoofden heeft dat duidelijk uitgesproken. Wanneer de mensch, zegt moleschott, alle eigenschappen der stof (of der stoffen) heeft nagespoord, die het vermogen hebben van op zijne zinnen indruk uit te oefenen, dan heeft hij ook het wezen der dingen begrepen. Daarmede bereikt hij den eindpaal van zijn absoluut weten, dat is van de absolute kennis der menschheid. Eene andere kennis bestaat er voor hem niet. Want elk wezen, het moge van eene hoogere of van de hoogste orde zijn, wordt slechts datgene gewaar, waardoor het zinnelijk wordt aangedaan. Een onzinnelijk wezen is een onzin. Elke stelling, die niet met onze geoefende zinnelijke waarneming overeenstemt, zij moge eene waarheid zijn voor spinnen of voor engelen, voor ons is zij onwaar’ (*).
Men heeft in onze dagen derhalve een ander materialisme zien optreden. Nieuw is het echter ook niet. Zonder ons in aanhalingen van oudere en nieuwere schrijvers te verdiepen, willen wij slechts opmerken, dat het gevoelen der Sadduceën, ten tijde van de optreding van het Christendom, niet veel van dat der hedendaagsche materialisten moet verschillen. Lukas toch berigt ons van hen, dat zij zeiden, dat er geene opstanding is, noch Engel, noch geest (†).
Vrij algemeen is het gevoelen verspreid, dat de hedendaagsche beoefenaars der natuurkundige wetenschappen tot het verspreiden van materialistische begrippen aanleiding gegeven hebben. Het zou ongegrond zijn, wanneer wij ontkenden, dat er

{==593==} {>>pagina-aanduiding<<}
werkelijk onder hen gevonden worden, die zulks doen, en bij de niet twijfelachtige aanhaling, die wij reeds deden, zouden wij ligtelijk nog eenige namen, zoo als die van vogt b.v., kunnen voegen. Andere onderzoekers der natuur hebben, zonder zich de verdediging van het materialisme tot taak te stellen, somtijds tegen hunne bedoeling, de verspreiding daarvan in de hand gewerkt. Maar de billijkheid vordert nogtans, dat wij de algemeenheid van dat oordeel ten stelligste wederspreken. Het zou niet moeijelijk zijn eene reeks van namen op te geven van in alle vakken der natuurkundige wetenschappen uitmuntende mannen, die de materialistische wereldbeschouwing regtstreeks of zijdelings hebben bestreden. Maar liever vestigen wij de aandacht onzer lezers op den aard des natuurkundigen onderzoeks. In plaats van zich in eenen kring van bespiegelingen te bewegen, houdt zich het onderzoek der natuurkundigen bezig met de beschouwing der dingen, zoo als zij zijn. Is het niet vergefelijk, dat de onpartijdige beoefenaar dezer wetenschap nu en dan genoopt wordt eene vergelijking te maken tusschen de geschiedenis en de ontwikkeling zijner studie en de geschiedenis der bespiegelende wijsbegeerte, eene vergelijking, die dan niet tot voordeel der laatste uitvalt? Terwijl in de laatste eeuwen de kennis der stoffelijke dingen zoo zeer is uitgebreid, terwijl in onze eeuw bij het licht door lavoisier in het laatst der vorige ontstoken, de scheikunde zulke verbazende vorderingen heeft gemaakt, terwijl het maaksel der bewerktuigde wezens door ontleedmes en mikroskoop thans meer en meer ontsluijerd wordt, terwijl de verrassende uitkomsten der onderzoekingen omtrent magnetismus en electriciteit tot eene versnelde gemeenschap van gedachten aanleiding geeft, die aan het wonderbare grenst, wat kan de bespiegelende wijsbegeerte aanwijzen, waardoor zij haren hoogen rang als heerscheres der wetenschap kan betoogen, hoezeer ook zij zich, zelfs in de
natuurkundige vraagstukken, steeds tot spreken geregtigd acht? Niemand meene, dat wij daarom philosophie willen minachten; wij zeggen het Duitschlands grooten dichter na:

‘Welche wohl bleibt von allen der Philosophien? 
Ich weiss nicht. 
Aber die Philosophie, hoff'ich, soll ewig bestehn’ (*). 


{==594==} {>>pagina-aanduiding<<}

Het is juist deze Philosophie in den waren zin, welke den natuurkundige over 't geheel bescheidenheid leert, en hem terughoudt van het wezen der dingen te willen begrijpen, terwijl veelligt het doel van alle onderzoek dienaangaande, zoo als een beroemd natuurkundige zegt, zijn zou om begrijpelijk te maken, dat het niet te begrijpen is. Tot scepticismus zou dus de natuurkundige uit den aard zijner studie kunnen gebragt worden, maar moeijelijk tot een dogmatisch stelsel van materialismus of idealismus.
Men vergeve het den natuurkundige, gelijk de Schr. dezer regels zich niet ontkent te zijn, zoo hij eene andere oorzaak van het hedendaagsch materialisme juist in de theoretische philosophie, in de wijsgeerige stelsels van den laatsten tijd meent te moeten aanwijzen. Die philosophie heeft den strijd verklaard tegen het dualismus, dat zich in de voorstellingen van kracht en stof, van ligchaam en ziel, van God en wereld openbaart. Zij beheerscht de wijsgeerige Gods-leer. Hoe ondertusschen zonder zulk een dualismus de leer der onsterfelijkheid, het begrip eener scheppende almagt en besturende voorzienigheid te behouden zijn, valt ons moeijelijk te begrijpen. De identiteits-leer der nieuwere wijsbegeerte, moet, consequent doordacht, op materialismus uitloopen. Wanneer de wijsbegeerte ook al geen ander einddoel had, dan om ons te toonen, dat sommige raadsels niet zijn op te lossen, om ons begrijpelijk te maken, dat het wezen der dingen niet te begrijpen is, dan zou zij eene gewigtige dienst aan de menschheid kunnen bewijzen. Zij zou ons afschrikken van alle dogmatisch zelfvertrouwen. Waar het onderwerp zoo ver buiten onze bevatting ligt, is het onderscheid tusschen den hoogsten en laagsten trap van verstand inderdaad oneindig klein (*). Heeft de mensch in zich zelf de vermogens niet omtrent de groote vraagstukken zijner bestemming een beslissend antwoord in zijn binnenste te vinden, het zou geene schade doen aan zijne godsdienstige overtuiging, en slechts uitloopen op een betoog der onmisbaarheid eener openbaring in den eigenlijken zin des woords. En dat de openbaring, die wij als de Christelijke belijden, God als een geest van de wereld onder-
{==595==} {>>pagina-aanduiding<<}
scheidt en afscheidt, en den mensch als onsterfelijk wezen in
gemeenschap met dien geest plaatst, dat zij in één woord onzienlijke dingen veronderstelt, zonder welke haar geheele wezen zou vernietigd worden, behoeft door ons niet te worden aangewezen.




Het nieuwe Parijs.

(Slot van bl. 527.)

IV.

Het Louvre.

Het nieuwe Louvre was als 't ware het beginsel, de kiem van het nieuwe Parijs. De voltooijing van dit paleis is zoo lang als een onuitvoerbaar werk, als eene hersenschim beschouwd geworden, dat men zelfs nu nog naauwelijks daaraan gelooft, ofschoon men het feit voor de oogen heeft. De Parijzenaars kenden sedert zoo langen tijd den hof van 't Louvre als een modderpoel, waar des avonds vier houten palen hunne armen met walmende olielampen spookachtig naar de voorbijgangers uitstrekten; en het Carroussel-plein als eene markt vol kramen en kijkspellen van allerlei soort; dat zij zich eindelijk overreed hadden, dat de smerige stegen, de naar galgen gelijkende lantarenpalen en de gevaarlijke kuilen moesten eeuwig en onveranderlijk tot het oude koningspaleis behooren. En is het inderdaad geen droom? Naanwelijks zijn vier jaren en eenige maanden verloopen, of die gansche hoop zwijnenhokken, stalletjes, spelonken en dievenherbergen is verdwenen. De modderkuilen zijn aangevuld, de grond is opgeruimd en met prachtige gebouwen bedekt. En, wat vreemd schijnt: het oog wordt zoo spoedig aan deze verandering gewend, dat wij moeite hebben om ons te herinneren, wat nog onlangs op deze uitgestrekte, vlakke en luchtige plaats gezien werd: de rue du Doyenné, eene soort van invaliden-kwartier; 't hôtel de Nantes, een groot huis midden op het plein, waar het als eene piramide opgerigt scheen, om tot hoofdstation voor alle omnibussen der stad en omstreken te dienen; de straat St. Thomas du Louvre, de zindelijkste van de buurt, die naar het Château d'Eau

{==596==} {>>pagina-aanduiding<<}
liep, en eindelijk het geheele doolhof van vuile en schandelijke stegen, die het Louvre en het Palais Royal als met een keten van gemeenheid aan elkaâr verbonden, waar eene eerzame burgervrouw zoo min bij dag als bij nacht zou doorgaan, dewijl de verachtelijkste handwerken en de afschuwelijkste kroegen daar gevonden werden. Men begrijpt niet meer, hoe dat alles, zoo digt als pestkuilen op elkaâr gehoopt, zich genesteld en zaâmgedrongen had op eene plek, waar nu maar juist plaats genoeg is voor den nieuwen aanbouw van het Louvre. Dat alles en veel meer bestond nog vóór vijf jaren; thans is het eene bijna uitgewischte gedachtenis, die bij de archaeologische herinneringen van de Bastille en van het klokkenspel op den Pont Neuf behoort.
De Parijzenaars zagen wel is waar ook vroeger zonder ophouden bouwen en verbeteren aan 't Louvre en aan de Tuileriën; maar dat ging zoo langzaam en zonder eenig plan voort, dat men op die wijze tot in het oneindige kon blijven bouwen; want vóór dat men met het eene gedeelte gereed was, stortte weêr een ander deel van de onmetelijke gebouwen in. Nu zien de Parijzenaars met verbazing, dat de beide paleizen vereenigd zijn, dat het nieuwe Louvre met tooverachtige snelheid is gebouwd en versierd, nog eer zij tijd gehad hebben, om zich een begrip te maken van zijne uitgestrektheid, verdeeling en aanleg. De uitgebreide reeks van heerlijke gebouwen, die tegenwoordig de voormalige woestenij van het Carrousel-plein bedekt en de ruimte van een geheel berucht stadskwartier inneemt, is nog van zeer jongen datum: in Julij 1852 werd de eerste steen gelegd. Sedert dien tijd is de onder napoleon I begonnen vleugel aan de noordzijde der Tuileriën, van het Pavillon de Rohan, tegenover de straat Richelieu, waar hij als eene ruïne afbrak, verlengd tot in de nabijheid van de rue de Marengo en daar met een regten hoek ombuigende voortgezet tot aan het Louvre van lodewijk XIV. De zoo lang gewenschte vereeniging van de Tuileriën met het Louvre was daarmeê tot stand gebragt; maar de zamenhangende gebouwen dezer paleizen vormden nu een scheven regthoek, die ten minste van binnen bedekt worden en den schijn van een regelmatig parallelogram verkrijgen moest. Met dit oogmerk zijn in de ruimte tusschen den nieuwen vleugel aan de straat Rivoli en den ouden vleugel aan de Seine twee

{==597==} {>>pagina-aanduiding<<}
andere vleugels gebouwd, die in parallele rigting van 't oude Louvre naar het Carrousel-plein loopen en daar regthoekig naar de Tuileriën zich keeren, zoodat zij aan iedere zijde een deel van het terrein wegnemen, en in 't midden een vrije plek, place Napoléon III, openlaten. Behalve de façaden naar de Tuileriën, zijn de nieuwe vleugels nog aan den éénen kant met de galerij au Quai, aan de andere zijde met de galerij aan de Rivoli-straat verbonden door dwarsvleugels, die de inwendige ruimte op beide zijden in twee plaatsen verdeelen en drie Pavillons vormen tegenover de place Napoléon III. De nieuwe vleugel aan de zuidzijde heeft den architecten de meeste moeite gekost, daar hier het terrein eene geheele verdieping lager was dan aan de noordzijde. Ook hebben de benedenste vertrekken van dezen vleugel alleen aan den kant van de kade ingangen. Zij bevatten wagenhuizen, eene heerlijke rijbaan, een groot paardenwed en prachtige paardenstallen. Boven de paardenstallen, d.i. gelijkvloers aan 't plein Napoléon III, zijn de zalen voor nieuwere beeldhouwkunst, die zich aan de zalen voor de antieken-verzameling aansluiten; daarboven de nieuwe schilderzalen, met de oude schilderijen-galerij verbonden door de Salle des États, die, voor groote plegtigheden bestemd, met hare voorzaal eene ruimte van 1400 vierkante ellen heeft en de geheele eerste verdieping aan het middenste Pavillon inneemt. De nieuwe vleugel aan de noordzijde, van gelijken aanleg als de vorige, is aangewezen als de toekomstige zetel voor het ministerie van Staat en het ministerie van buitenlandsche zaken. Het Paviljoen midden tusschen deze beide ministeriën, tegenover de Salle des États, heeft gelijkvloers een doorgang voor rijtuigen en voetgangers; in de eerste verdieping zal de bijzondere bibliotheek des keizers eene plaats vinden, en daarboven eene galerij ingerigt worden voor de permanente tentoonstelling der werken
van levende kunstenaars. Rondom de nieuwe vleugels loopen, langs het Carrousel-plein en de place Napoléon III, overdekte gangen met terrassen, waar reeds een geheel leger standbeelden van beroemde mannen in rij en gelid staat, als soldaten op de tinnen eener vesting. Eene ontelbare menigte van allegorische figuren wemelt aan de muren en gevels; draken en monsters vertoonen zich aan alle wanden. Op de balustrade van het platte dak verdringt zich

{==598==} {>>pagina-aanduiding<<}
eene schaar van geniën, een wilde jagt van kinderen, die een aangenaam gejuich zouden doen hooren, als zij plotsclings leven en stem bekwamen. Wat de inwendige verdeeling en versiering betreft, moet wel het meeste, ja bijna alles nog gedaan worden; maar de uiterlijke bouw, zelfs de opsiering is bijna geheel voltooid, de laatste stellingen zijn onlangs van de nieuwe vleugels weggenomen, om het geheel in zijne heerlijkheid aan het licht te stellen.
De vereenigde gebouwen der Tuileriën en van het Louvre vormen tegenwoordig eene in hare soort eenige zamenvoeging van paleizen, tuinen, hoven, musea, ministeriën en kazernes. De vlakte-ruimte van de place de la Coneorde tot aan 't plein St. Germain-l'Auxerrois wordt op 436,280 ellen geschat. In acsthetisch opzigt echter maakt het Louvre-gebouw met zijne bijvoegselen geen bevredigenden indruk. Laat men zich niet verblinden door de verbazing over de kolossale afmetingen, noch door de vertooning van buitengewonen rijkdom, dan voelt men zich gedrongen tot de vraag: hoe het mogelijk zij, dat zelfs kunstregters in Parijs van dit gebouw verzekeren, het is le plus beau monument d'architecture moderne qu'il y ait dans l'univers. Naar welke zijde men heenziet, overal stuit ons de tegenstelling van gebouwen in verschillenden en afwijkenden stijl, die bij elkaâr gebragt en zaâmgekoppeld zijn. Dit gebrek aan eenheid is ja gedeeltelijk het onvermijdelijk gevolg van de toevallige omstandigheden, die oorspronkelijk gescheiden paleizen vereenigden, maar het is ook op andere plaatsen zigtbaar, waar het vermeden kon zijn en ligtzinnigheid verraadt, of, zoo als bij de laatste werken, het gevolg van te haastige uitvoering, dewijl de architeet zonder grondige voorbereiding het plan ontwierp, en de inkt op zijne teekening naauwelijks droog was of de arbeid was reeds begonnen. De veldtogt werd aangevangen zonder dat nog het krijgsplan behoorlijk overwogen en vastgesteld was. Visconti opende het treffen moedig, ofschoon wat ligt gewapend; maar de dood verraste hem, en de leiding ging in andere handen over. De architect lefuel volgde hem op in 1853. Hoewel het plan in 't algemeen behouden werd, onderging het toch in de bijzonderheden aanmerkelijke veranderingen. Onder den invloed van zoo menigvuldige oorzaken ontstonden allerwege de teekenen van verbetering en verbrokkeling, niet enkel in
détails, maar

{==599==} {>>pagina-aanduiding<<}
ook in den geheelen aanleg. Het stuitendst komt deze hinkende bouworde aan 't licht bij de achterzijden op de bekrompen binnenplaatsen, doch daar deze plaatsen voor het publiek niet toegankelijk zijn, is zij ten minste verborgen, terwijl zij aan de voorzijden naar het Carrousel-plein en de Rivolistraat, wel minder is, maar toch al te zeer in het oog springt. Bij de feilen tegen de symmetrie komen nog zonden tegen den goeden smaak. Gelukt het zelfs een uitstekenden bouwmeester hoogst zelden, van een paleis een meesterstuk van kunst te maken, hij kan toch bij eenige bekwaamheid ligt een pronkstuk van decoratie vervaardigen, en het is dan ook in literatuur en kunst eene zelfs al te gebruikelijke manier, om het gebrek aan gedachten en stijl te verbergen onder een overvloed van krullen en sieraden. Bij het nieuwe Louvregebouw heeft men deze manier zeer vrijgevig aangewend. De facade tegenover het Palais Royal schijnt met beeldwerk overtrokken te zijn. Aan het midden-paviljoen vooral is een rijkdom van ornamenten en fijne beeldhouwwerken ontwikkeld, die van de basis tot aan de als het ware geborduurde daklijst zonder tusschenruimte zich uitstrekt. De dakvensters aan dezen kant leveren een wonderlijk en terugstootend gezigt op. Gedeeltelijk heeft men daarin de vensters van het oude Louvre nagebootst, maar de zoo tot voorbeeld gekozen vormen zijn geheel bedorven, omdat de kroonlijst in plaats van naar beneden naar boven loopt en aan de zijden als met lange ooren uitsteekt. Ook aan de vooruitspringende paviljoens der beide andere nieuwe vleugels is de decorative weelde buiten mate verspild. De terugwijkende tusschengevels komen daarentegen meer overeen met de pronklooze bouworde van het oude Louvre, en de vensters, eenvoudig in vlakke wanden uitgehouwen, doen door het contrast de overlading der paviljoens te sterker uitkomen.
Nog veel meer dat on-aesthetisch is kon men aan het nieuwe Louvre-gebouw aanwijzen, doch het genoemde is hier genoeg. De kunst in den hoogsten zin heeft bij dit groote werk niets gewonnen, en eene gelegenheid zoo als de eeuwen zeldzaam aanbieden, verloren. Zonder twijfel is hier bij de menigte zoo snel gereed gemaakte détails veel werkzaamheid en vaardigheid aan den dag gelegd, maar men bemerkt in het groote geheel geen leidend beginsel, geen streven naar een bepaald

{==600==} {>>pagina-aanduiding<<}
doel. Men ziet smaak voor opsiering en pronkzucht, maar geen hoogeren kunstzin; gelijk bij een effect-stuk, welks coloriet prachtig schittert, maar den toeschouwer koud laat, zoo is ook hier meer voor de oogen dan voor het gevoel gezorgd. Behalve eenige goed geslaagde onderdeelen, heeft het nieuwe Louvre-gebouw twee hoofdverdiensten, vermogend om de opmerkzaamheid te boeijen en de verbazing te regtvaardigen: de grootte van zijn omvang en de wonderbare snelheid van zijne voltooijing.

V.

De nieuwe straten en doorgangen in het centrum der stad.

Dezelfde verdiensten heeft een werk, dat gelijktijdig met de voltooijing van het Louvre begonnen is: de nieuwe Rivolistraat. Deze prachtige met de kaden en boulevards parallelloopende straat, op welke alle hoofdstraten, die van de Barrièren des regter-oevers naar de Seine loopen, uitkomen, reikt thans tot aan de fontein van Birague, tegenover de kerk St. Paul-St. Louis. Van de place de la Concorde, waar zij bcgint, vertoont zij zich aan het oog in onafzienbare verte, en verschaft een verrassend schouwspel van de uitgebreidheid der stad. In haren ganschen loop vormt zij eene soort van voorzaal tot achtbare gedenkstukken van kunst, als: de tuin der Tuileriën, het Palais Royal, hct Louvre, de kerk St. Germainl'Auxerrois, de toren St. Jacques la Boucherie, het stadhuis en de Julij-zuil. Maar inzonderheid in het nieuw bijgevoegde gedeelte der straat, d.i. in de streek van de voormalige rue de Rohan tot aan dé straat Culture Ste Cathcrinc, bespeurt men de humane gedachte, die het openen van zulk eene slagader bewerkte. Hoe vele schuilhoeken van vuilnis en besmetting zijn bij dezen ruimen aanleg verdwenen!. Niet minder dan 30 krommc en donkere straten zijn geheel of gedeeltelijk opgeruimd, en een in donkerheid en modder begraven kwartier door en door verlicht en verfrischt. Eene antiquiteit is bij de nieuwe Rivolistraat blijven staan, een gothische toren, het eenig overblijfsel van de kerk St. Jacques la Boucherie, dic tijdens de eerste revolutie voor afbraak werd verkocht. De toren was zeer gcschonden, maar is geheel hersteld. De

{==601==} {>>pagina-aanduiding<<}
ingeslagen vensters zijn met geschilderde ruiten voorzien en de geledigde nissen met nieuwe beelden; het oude gebouw heeft zijn oorspronkelijk voorkomen weêrgekregen en staat thans vrij op een ruim plein, door een fraaijen Engelschen tuin als een sierlijke lijst omgeven. - Een aantal huizen en straten is ook opgeruimd, om de toegangen tot het stadhuis aan de oostelijke zijde vrij te maken. Achter het stadhuis ten oosten verheft zich de kolossale nieuwe kazerne, Caserne Napoléon, eene volkomene vesting, die door een onderaardschen gang met het stadhuis in verbinding moet staan; en juist daartegenover ten westen ziet men eene nieuw aangelegde breede straat, die het stadhuis verbindt met het Châtelet-plein. Deze straat, die nog zal verlengd worden tot aan de kerk St. Germain-l'Auxerrois, heeft ter gedachtenis van het bezoek der Koningin van Engeland, den naam Avenue de Victoria verkregen (*).
Naar gelijken grooten maatstaf zal eene andere doorsnijding van het Straatsburger spoorwegstation, in den faubourg Poissonnière naar het Châtelet-plein aan de Seine een boulevard vormen, die op de nieuwste plans der stad reeds wordt aangeduid onder den naam van Boulevard de Sébastopol, maar nog niet geheel voltooid is. Wat het nog ontbrekende gedeelte betreft, namelijk de streek van de straat Grenétat tot aan den boulevard St. Denis; daar is reeds van wege de overheid aan alle huurders de woning opgezegd tegen October 1857; en het plan voor deze doorsnijding ligt tegenwoordig ter bezigtiging op de mairie van het zesde arrondissement. De plannen tot afbraak van dezen aard liggen gewoonlijk eenigen tijd in de mairiën ter visie, en worden openlijk aan de bewoners des kwartiers bekend gemaakt, opdat de daarbij betrokkenen zich kunnen aanmelden en hunne aanspraken en regten doen gelden. Men kan zich ligt voorstellen, dat het aankoopen van huizen tot afbraak in dat gedeelte der stad, waar zij het digtst op elkaâr en het hoogst in prijs staan, zeer kostbaar is geweest, vooral daar de jury tot ontëigening in den beginne

{==602==} {>>pagina-aanduiding<<}
aan de eigenaars en huurders, die uit voorzigtigheid huurcontracten voor langen tijd gesloten hadden, rijkelijk schadeloosstelling toestond. De nieuwe straat Rivoli, die bij de 500 oude huizen heeft verslonden, kostte 81,563,000 fr. Verder werden 22,584,000 fr. uitgegeven voor de opruiming in den omtrek van het stadhuis en het doorslaan der Avenue de Victoria. - De kosten voor den Boulevard de Sébastopol, alleen op den regter-oever, waarvan nu ongeveer drie vierden gereed zijn, bedragen reeds 18 millioen 511,000 fr. en de ontruiming van de plaats, waar de centrale hallen worden opgerigt; eene ruimte van 30,000 vierkante ellen, die nog onlangs bezet was met 250 huizen, van welke geen minder dan vier, de meesten echter vijf of zes verdiepingen hadden, en waar thans de nieuwe gebouwen in den vorm van zes paviljoens met overdekte gangen van gegoten ijzer en glas worden tot stand gebragt, vorderde eene uitgave van 21,760,000 fr.
Het afbreken der huizen bij menigte in het middenpunt der stad heeft, gelijk men ziet, hoopen gelds gekost, en de millioenen spelen daarbij, als bij alle groote ondernemingen van den laatsten tijd, eene groote rol; maar men heeft ook veel daarmede uitgewerkt. De vroeger ondoordringbare chaos, en de hinderpaal, dien de massa onregelmatig door elkaâr kronkelende, naauwe straten aan elke grondige verbetering in den weg legde, is nu opgeheven, en van 't westen naar 't oosten geheel, en van 't zuiden naar 't noorden grootendeels doorgebroken. En zij ook het aantal inwoners in dit arrondissement daardoor verminderd, des te beter! Het centrum van Parijs had er te veel, en kon niet behoorlijk de menigte bevatten, die handel en industrie van allerlei aard daar hadden zaâmgehoopt. Gelijke oorzaken en omstandigheden brengen vooral gelijke gevolgen voort. De city van Londen is de hoofdplaats der handelswereld gebleven; zij beheerscht de Britsche koloniën, zij regeert Indië en Nieuw-Holland. Hier worden misschien de gewigtigste zaken der geheele wereld gedaan, hier is de groote geldmarkt van Europa; en toch is hare bevolking, blijkens de laatste tellingen, afgenomen. Terwijl de met huizen en tuinen overdekte provincie, welke men de hoofdstad van Groot-Brittannië noemt, het aantal harer bewoners tot twee millioen en daarboven zag aanwassen, behield de city van Londen, die in 1801 omstreeks 157,000 zielen telde,

{==603==} {>>pagina-aanduiding<<}
er in 1855 niet meer dan 120,000. - In Parijs heeft het centrum, gedurende de laatste 50 jaren, van de 43,000 inwoners meer dan 8000, bijna een vijfde, verloren; maar evenwel is het de hoofdplaats van het echte, ware Parijs gebleven. Ja, zijne belangrijkheid is in dezelfde verhouding toegenomen als zijn omvang uitgebreid is. In de lengte strekt het zich thans uit van den triomfboog der barrière de l'Étoile tot aan het stadhuis; in de breedte omvat het alle toegangen der binnenste boulevards naar het noorden, en de kaden van den regteroever met de daartusschen liggende wijken en de daaraan grenzende linkerkade van den Pont-Neuf tot aan het Palais-Bourbon. In dezen wijden omtrek zijn de keizerlijke residentie, de voornaamste ministeriën, de wetgevende ligchamen, de Staatsraad, het Instituut, de Musea, de groote Bibliotheek, het Stadhuis, de Munt, de Bank, de Beurs, de groote hallen, de sterkste kazernes, de meest bezochte schouwburgen en wandelplaatsen, de drukste straten, de prachtigste winkels, de beroemdste eet- en koffij-huizen, de voornaamste logementen, kortom alles, wat het eigenlijke leven van Parijs, zijne welvaart, glans en weelde verzekert en bevestigt. Men treft hier nog enkele huizen aan voor die volksklassen, welke de simsons-kracht harer handen en het adams-zweet van haar aangezigt ten beste geven aan de groote industrie; maar de meeste oude en alle nieuwe huizen zijn enkel voor personen van welvarenden stand bestemd, voor dezulken, die hunne handen niet vermoeijen en den arbeid drijven zonder zich zelve daarmeê bezig te houden. Hoogstens vindt men hier onder dak, in eene tusschenverdieping of een achtergebouw nog een plaatsje voor het geringe volk, dat zoo naauw verbonden is in de leefwijze der rijkere wereld en van die rijkere wereld zijn voordeel trekt en zijn onderhoud erlangt. Daarentegen hebben allen, die van geringe verdiensten of renten moeten leven, zich uit het
middenpunt der stad verwijderd, waar de ruimte te kostbaar is en de huurprijzen niet meer in verhouding staan met hun vermogen.
Maar, zegt men welligt, zulke nieuwe scheppingen en veranderingen ziet men dan toch maar in het eene gedeelte der stad plaats grijpen, terwijl het overige in den ouden bouwvalligen toestand blijft bestaan? Neen, dit is juist het buitengewone, dat in alle declen der stad een geest van zorgvul-
{==604==} {>>pagina-aanduiding<<}
vuldige verbetering en vernieuwing zich vertoont, die zich zelfs uitstrekt tot die oorden, waar tot nu toe de armoede en de ellende vergeten en verlaten leefden. Op het eiland der Cité zijn belangrijke werken begonnen: eene breede straat heeft het plein voor de Cathedraal, 't Parvis Nôtre Dame, met het Stadhuis verbonden door de brug van Arcola, die van eene smalle kettingbrug voor voetgangers in eene steenen brug met breeden rijweg is veranderd. IJverig is men bezig met de verbouwing van het Paleis van Justitie. Dit oude paleis, eene opeenstapeling van zalen en gangen, van hoeken en holen, was tot hiertoe een doolhof, niet ongelijk aan dien der wet zelve; en was evenwel niet groot genoeg, om al de geregtshoven, aan wie het tot zetel was aangewezen, te herbergen. Nu zal het aan alle kanten vrij worden en zoo veranderd, dat het beantwoordt aan zijne bestemming en der stad tot sieraad strekt, wier wieg het geweest is. - De groep huizen tusschen Ste Chapelle en de kade des Orfèvres is reeds afgebroken en de kade verbreed tot aan de straat de la Barillerie. Aan de westzijde verkrijgt het paleis een nieuwen voorgevel naar het plein Dauphine gekeerd, welk plein ook aanmerkelijk wordt veranderd. De straat de Harlay zal bijna geheel verdwijnen, want de huizen aan de linkerzijde moeten de plaats verschaffen voor den nieuwen vleugel van het paleis, en die aan de regterzijde voor de vergrooting van het plein, zoodat alleen aan de hoeken der kaden eenige huizen blijven staan. Om den nieuwen aanleg met de oude gebouwen in overeenstemming te brengen, heeft men het plan gevormd, om aan de kade een gothischen toren op te rigten, om zoo te zorgen, dat het aan
de Seine uitkomende deel van 't paleis een regelmatig karakter behoudt. Dit gedeelte levert een schilderachtig gezigt op, en de twee torens der oude slotvoogdij, zoogenaamde ‘peperbussen’, aan den ingang van de tegenwoordige gevangenis der Conciergerie, zijn de cenige overblijfselen van dezen aard in Parijs, sedert van de Châtelets, van de Bastille en van den Temple geen spoor meer overgelaten is.
Op den linker-oever der Seine heerscht eveneens groote bedrijvigheid. De voorstad St. Germain gaf natuurlijk niet veel aanleiding om te sloopen; evenwel voelde men zich genoopt ook hier het een en ander af te breken, inzonderheid om nieuwe straten aan te leggen. Noodzakelijker was het ruime

{==605==} {>>pagina-aanduiding<<}
straten te openen, in die wijken aan deze zijde, om welke geene regering sedert hendrik IV zich bekommerd had. Zij bevatten smalle, kromme, gedeeltelijk zeer steile straten, waar de rijtuigen, òf in 't geheel niet, òf niet dan met groote moeite kunnen passeren; den rookerigen, ouderwetschen huizen ontbreekt het algemeen aan licht en lucht. En echter zijn hier bijna uitsluitend de groote openbare inrigtingen voor onderwijs, de Sorbonne, het collège de France, de geneeskundige en regtsgeleerde faculteiten, de sterrewacht, de polytechnische school, de botanische tuin, de voornaamste gymnasiën, verscheidene klinische scholen en hospitalen. De toestand van verwaarloozing, waarin dit gewigtige en in menig opzigt zoo gevaarlijke gedeelte der stad verkeerde, heeft de overheid er toe gedrongen, om hier grondige opruiming te ondernemen. De voorgenomen verbeteringen bestaan hoofdzakelijk in het aanleggen of verbreeden van vier groote straten, die ieder kwartier kruiselings doorsnijden, twee in zijne grootste breedte van 't Oosten naar 't Westen, en twee in zijne geheele lengte van 't Noorden naar 't Zuiden. De aanleg dezer hoofdstraten moet in vijf jaren tot stand komen en 37,650,000 fr. kosten; hoogst waarschijnlijk zal hij de omliggende oude deelen der stad verjongen, en voor altijd een einde maken aan de klagt van de bewoners des linker Seine-oevers over verwaarloozing. Het kwartier St. Jacques en het Pays Latin hebben dan het Westerkwartier en het centrum op den regter-oever niets meer te benijden; van de deftige Rivolistraat en den Boulevard de Sébastopol vindt men de weêrgade op de zijde van den Genovevaberg. Zij zijn hier nog wel niet uitgevoerd, en tegenwoordig bieden deze kwartieren een wonderlijk schouwspel aan: men ziet hier niets dan ruïnen. Het afbreken is vrij spoedig gegaan, maar het weder opbouwen gaat langzaam. Al die ledige streken, waar nergens plankenschuttingen zijn opgeslagen
en overal vrije doortogt is, hebben vooral bij nacht iets akeligs en huiveringwekkends. Als men de oude, zwarte overblijfsels, de bergen hout en steen, den oneffen grond, de talrijke puinhoopen en opene kelders ziet, waant men ligt, dat een groote brand of eene aardbeving hier verwoesting hebben veroorzaakt. Deze staat van zaken is in Parijs zeer ongewoon, maar zal toch nog zoo spoedig niet ophouden; want nergens bemerkt men nog de toebereidselen voor de gebouwen,

{==606==} {>>pagina-aanduiding<<}
die in de plaats der gesloopten moeten opgetrokken worden. Intusschen gaat het afbreken steeds verder: de insnijding van den Boulevard de Sébastopol, van 't plein du pont St. Miehel tot aan het plein St. André des Arts, neemt 33 huizen weg, en even zooveel moeten er verdwijnen tusschen de straten de la Harpe en St. Jacques, waar de nieuwe boulevard St. Germain gereed gemaakt wordt. De bewoners van deze buurt zijn dus ook gedwongen, hunne oude woonplaatsen te verlaten. Voor het oogenblik heeft al het wegbreken, bij de wezenlijke verbeteringen, op den linker- zoowel als op den regteroever, eene onaangename storing in de gewone leefwijze en de huiselijkheid der bevolking te weeg gebragt. De Parijzenaars zijn, niettegenstaande hunne groot-steedsche geaardheid en manieren, bijzonder gehecht aan de gewoonte; zij verlaten niet gaarne de plaats, waar zij geleefd en gewoond hebben, en hebben zich dus ook met alle magt tegen de uiterste gevolgen van het wegruimen en ontëigenen verzet. Eer zij hunne wijk vaarwel zeiden, schoolden zij zamen, waar het maar eenigzins kon, en offerden gaarne iets van hun gemak op aan de oude gewoonte. Maar, daar zij eindelijk geen hoek meer open vonden, waar zij konden schuilen, zijn zij, den strijd moede, vertrokken en naar andere oorden getogen.

VI.

Veranderingen in de buitenwijken en in den omtrek van Parijs.

Wat de streken in het midden aan huizen en inwoners verloren hebben, is natuurlijk aan de buitenwijken ten goede gekomen, en daar deze, vroeger van het eigenlijke Parijzer leven afgezonderd, nu ten gevolge van den aanleg der nieuwe hoofdstraten nader gebragt zijn aan het hart der stad, hebben de uit het middenpunt verdreven vlugtelingen hier huizen in menigte en als door een tooverslag doen verrijzen. In het achtste arrondissement onder anderen (de faubourg St. Antoine), dat door de verlenging der Rivolistraat van de Tuileriën naar de Bastille met de drukste en levendigste streek in verbinding gesteld is, zijn alleen meer dan 1300 nieuwe huizen opgerigt, meer dan noodig waren om 40,000 personen te herbergen. Een

{==607==} {>>pagina-aanduiding<<}
gelijksoortig verschijnsel is ook thans reeds te bespeuren in het tiende en twaalfde arrondissement, de voorsteden St. Germain en St. Marcel, en het zal gewis nog duidelijker aan den dag komen, zoodra de verlenging van den Boulevard de Sébastopol en de andere nieuwe straten op den linker-oever dit deel van Parijs in vele rigtingen zal doorsnijden. Aan de buitenzijde van het Wester- en Noorderkwartier (het eerste en derde arrondissement) is de aanwas bijna gelijk wat de quantiteit en veel aanmerkelijker wat de qualiteit betreft. Van den voorheen zoo beroemden tuin Tivoli is bijna geen spoor meer te vinden. Deze tuin lag niet ver van de noordelijke boulevards in eene wijk tusschen de voorsteden Montmartre en St. Honoré, Les Porcherons geheeten, en liep van daar berg op tot aan de barrière van Clichy. Mogt hij ook in vergelijking met het Horatiaansche Tibur Supinum, 't Romeinsche Tivoli, waaraan hij zijn naam ontleende, nietig schijnen; zoo vereenigde hij toch in zijn vrij ruimen omtrek, alles wat tot de lustplaats van eene groote stad behoort: prachtige lanen, rijke weilanden, meren, springbronnen, beelden, bloemperken, priëlen, grotten, watervallen, paviljoens, bal- en eetzalen, dansplaatsen in de open lucht, spellen van allerlei aard, schijfschieten, ringsteken, marionetten-vertooning, en in een bijzonder ingerigten hoek van het park, een waarzegger in Oostersch gewaad, met kabbalistische figuren bedekt en door een toovergordel zaâmgehouden - dat alles vond men in het Tivoli te Parijs. Op een goeden dag kregen de speculanten, of zoo als men toen zeide: ‘de zwarte bende’, in 't hoofd, dat van al dat heerlijke groen een schoon stuk geld te maken was. Weldra werd de bijl in werking gebragt; de kastanjeboomen, populieren en beuken vielen, de grasperken werden verwoest, de wandelaars verjaagd, en de grond van den sierlijken tuin werd voor dertig straten afgepaald. In 't eerst bleef de tuin,
ofschoon in stukken gescheurd, nog gedeeltelijk in leven. De eerste koopers der afgeperkte gronden hielden 't voor eene eer bij hunne nieuwe huizen een boschje of eene groep boomen te behouden; op sommige plaatsen bleven zelfs geheele lanen en tamelijk groote tuinen bestaan. Maar hoezeer de liefde voor frissche lucht en plantsoen bij de huurders gelijk gebleven is, is echter de lust om hun hierin genoegen te doen, bij de eigenaars steeds

{==608==} {>>pagina-aanduiding<<}
zwakker geworden. Die eigenaars, over 't algemeen menschen van zaken en dus niet zeer idyllisch gestemd, behouden niet gaarne een onbebouwd terrein, dat enkel en alleen voor 't genoegen der oogen, voor de prikkeling der reukzenuwen en voor de behoefte aan heen- en weêr loopen bestaat. - Het rammelen der Louis d'or en franken, die hun ieder kwartaal worden toegeteld, is in hun oor veel aangenamer muzijk dan het fluiten van lijsters en het kirren van houtduiven. Sedert de vraag naar plaats om te bouwen in deze streek en ten gevolge daarvan de waarde van den grond zoo belangrijk toegenomen is, hebben onweêrstaanbare argumenten de eigenaars overtuigd, dat bosschen en boomen zeer overtollige, kostbare zaken, namelijk: renteloos liggende kapitalen zijn. Om die in omloop te brengen heeft men op 't plein Vintimille, in de straten de Douai, de Calais, enz. alle houtgewas omgehouwen, en dit nog onlangs boschrijk kwartier is nu gelijk aan de overige wijken. Hier vooral echter zijn de woningen gezocht en worden de huizen betrokken nog eer zij voltooid zijn. Het park van Monceaux bij de Barrière de Courcelles, dat uit de rijke nalatenschap van het Huis orleans aan den Staat is gekomen, zal weldra ook het lot ondergaan van den tuin Tivoli, dien het in ruimte ver overtreft. De speculanten loeren reeds daarop als valken, die hunne prooi niet uit het oog verliezen, vooral nu zij weten, dat twee nieuwe hoofdstraten, de Boulevard de l'Impératrice van de Barrière de l'Étoile en de Boulevard de Malesherbes van de Madelaine-kerk naar dit park zullen aangelegd worden. Zelfs de Elyzeesche velden, die sedert catharina de medicis een lustbosch binnen Parijs hebben gevormd en tot nu toe maar hier en daar een deel aan den bouwlust hebben afgestaan, zullen naar alle waarschijnlijkheid niet lang meer blijven bestaan. De spoorwegen hebben, men hoort het dagelijks herhalen, de afstanden verminderd. Vroeger
werden twee of drie mijlen aangemerkt als het platteland; thans is dat niets meer, later zal 't nog minder zijn. De stad wast aan in dezelfde verhouding. Sedert eenige jaren zeilt het voorname Parijs, gelijk het schip, dat de stad in haar wapen voert, stroomafwaarts; het volgt de Seine en beweegt zich naar den kant der Elyzeesche velden. Gelijk de Boulevards van eene voormalige wandelplaats geheel in eene straat zijn veranderd, zoo

{==609==} {>>pagina-aanduiding<<}
worden de Elyzeesche velden welligt ook eenmaal eene straat; zij zijn reeds nu niet meer, wat zij vroeger waren - de geliefkoosde wandeling van het Parijzer publiek. Zij zijn ouderwetsch en door de Parijzenaars verlaten, men beschouwt ze als den weg, die naar het meer verwijderde bosch van Boulogne voert. Wel vindt men 's zondags de lanen nog druk bezocht, maar voor de menigte, die hierheen stroomt, zijn de Elyzeesche velden geene plaats, waar men blijft, maar eene plaats, waar men doortrekt, om een uitstap naar verdere oorden te maken; 't zijn geene velden meer, maar een deel van de stad. Vóór korten tijd las men in de dagbladen het prospeetus van eene onderneming, die ten doel had, om in de Elyzeesche velden een nieuw kwartier te doen ontstaan, waar men vrije lucht zou vinden en zonneschijn, als de zon ten minste genadig is en haar aangezigt toont. De al te digt zaâmgedrongen bevolking van Parijs moet, als zij adem halen wil, in de lucht stijgen, en verdieping op verdieping tot eene onzinnige hoogte opstapelen, en hoe prijzenswaardig ook de maatregelen voor de verbreeding der straten zijn, zal evenwel bij de voortdurende gewoonte om torenhooge huizen te bouwen, de vrije toegang voor lucht en licht gesloten blijven. De geometrische verhouding tusschen de breedte der straten en de hoogte der huizen, die bij de wet is goedgekeurd, is in Parijs bijna dubbel zoo groot als in Londen. Het verlagen der gebouwen zou meer dan de verbreeding der straten toebrengen tot eene gelijkmatiger verdeeling der inwoners over de gansche vlakte der stad, en zou geen ander bezwaar opleveren, dan dat de prijs van den grond op eenige punten verminderd, op meer afgelegen plaatsen daarentegen verhoogd zou worden. Zoo zou dan ook het ongeloofelijk verschil verdwijnen, dat thans wordt opgemerkt, zoodat men b.v. voor ééne vierkante el gronds op zekere plaatsen in het midden der stad, als in de straten Richelieu en Montmartre, 1000 fr. betaalt,
terwijl dezelfde uitgestrektheid in de voorsteden St. Antoine of St. Marcel 10 fr. kost. En zou men denzelfden afstand niet veel gemakkelijker afleggen langs den vlakken grond, dan nu trappen klimmende? Parijs heeft de schoonste ruimte voor zich, waar eene nieuwe stad kan gesticht worden, die aan al de eischen, ja zelfs aan al de grillen en luimen der nieuwere beschaving kan voldoen. Dit stelt de Engelsch-Fransche Com-
{==610==} {>>pagina-aanduiding<<}
pagnie der Elyzeesche velden zich ten doel, die in het vorige jaar opgerigt is, en kleine zoowel als groote kapitalen tot medewerking aan hare onderneming aanneemt. Deze Compagnie bezit reeds eene groote streek lands, meer dan 100,000 ellen, waar zij voor welvarende familiën kleine burgerhuizen van Engelsch model wil bouwen. De financiële berekening is daarbij zoo gemaakt, dat men door betaling van den huurprijs eigenaar worden kan, en b.v. een huis ter waarde van 25,000 fr. kan koopen, wanneer men 25 jaren lang 2000 fr. huur betaalt. Buitendien stelt de Compagnie zich voor met hare gelden ook deel te nemen aan andere groote veranderingen, die in deze gedeelten van Parijs tot stand zullen komen. Men heeft namelijk plan gemaakt, om een rond plein aan te leggen, Place de l'Étoile, rondom den grooten triomfboog, vanwaar dan onderscheidene hoofdstraten straalsgewijze naar het binnenste der stad zullen loopen. Eene dezer straten, naar de Alma-brug gerigt, verkrijgt den naam Boulevard de l'Alma, en strekt zich uit over de Seine tot aan de militaire school. De prachtige Avenue de l'Impératice, die van de Barrière de l'Étoile naar het bosch van Boulogne leidt, zal als Boulevard de l'Impératrice door het kwartier Beaugon tot aan de Avenue de Munid verlengd worden, en de Avenue de St. Cloud komt door den Boulevard Monceaux, in verbinding met het park van Monceaux, dat, even als het tot dezelfde nalatenschap behoorende park van Neuilly, deels afgebakend wordt voor gebouwen, deels in eene openbare
wandelplaats veranderd. Aan den Boulevard Malesherbes moet eindelijk nog een andere boulevard verbonden worden, die de vlakte van Monceaux, den ringmuur der vestingwerken en het voormalige park van lodewijk filips doorsnijdt en de Batignolles verbindt met de brug van Neuilly.
Men ziet hieruit, dat de plaats, die de in 1784 opgerigte tolmuur omvat, spoedig volgebouwd zal zijn. De aanmerkelijke streken van tuin- en akkerland, welke deze muur in den omtrek der stad had besloten, zijn in de laatste vijf jaren gedurig kleiner en voor een groot deel tot bewoonde straten geworden. Heeft men alzoo voor de inwendige communicatie en de verfrissching der stad veel, verbazend veel gedaan, toch blijft er nog bijna even zooveel te doen over. Evenwel kan men reeds nu de grondtrekken van het nieuwe Parijs duidelijk

{==611==} {>>pagina-aanduiding<<}
erkennen: in het midden de groote paleizen en staatsgebouwen, de aanzienlijke handelswijken, de inrigtingen tot feesten, tot vermakelijkheden, tot het eigenlijk zoogenaamde Parijssche leven en zijne gemakken van allerlei aard; aan de buitenzijden, de ruimere woonhuizen, de huizen met tuinen, de fabrijken en arbeiderswoningen. - Van den eenen kant is het centrum geheel veranderd en de band geworden, die alle overige deelen der stad zamenhoudt; van den anderen kant zijn de uiteinden, sedert zij met het inwendig leven der groote stad in nadere aanraking zijn gekomen, meer bebouwd en bevolkt.
Het toenemen der bevolking is evenzeer ook buiten de barrièren zigtbaar geworden. In eigenlijken zin kan men thans spreken van een Parijs intra muros, binnen den tolmuur, en een Parijs extra muros, tusschen den tolmuur en den ringmuur der vestingwerken. De hooge huren in de stad, de last der accijnsen, waarvan men vrij werd door zich buiten de barrièren neêr te zetten, bovendien de gemakkelijke communicatie door de omnibussen, hadden reeds vroeger bewerkt, dat vele Parijzenaars hunne familiën buiten de poorten hadden gevestigd, waar de kinderen, eer zij op de scholen kwamen, beweging in de vrije lucht genoten, waar zij zelve, als zij bij dag hunne zaken in de stad bezorgd hadden, goedkooper eten, drinken en slapen konden. Vele menschen van den burgerstand en ambtenaren vooral deden zoo. In den laatsten tijd heeft het afbreken in alle deelen der stad eene massa fabrijkarbeiders, daglooners en andere lieden van den minderen stand gedwongen de poorten uit te gaan, en hun zijn de kleine renteniers, ondergeschikte ambtenaren, boekhouders, schrijvers en klerken evenzeer in massa op den voet gevolgd.
De buurten buiten de stad, waar men, 50 jaren geleden, naauwelijks eenige huizen zag, zijn langzamerhand tot groote dorpen, ja, bijkans tot steden aangewassen, en kunnen aangemerkt worden als de voortzetting van Parijs aan de overzijde van den tolmuur. Hier in de nabijheid der stad en rondom den tolmuur drong de bevolking zich al digter te zamen en nam bestendig toe; zij klom hier in 10 jaren tot het dubbeltal, en gemeenten, die in 1836 nog niet zelfstandig waren en geen eigen bestuur hadden, zoo als Vaugirard, Grenelles en de Batignolles, zijn thans door het aantal bewoners,

{==612==} {>>pagina-aanduiding<<}
door handel en verkeer belangrijker dan menige stad van den tweeden rang. Sedert de overvloeijende stroom der Parijzer bevolking zich in den omtrek heeft uitgestort, is hier zooveel gebouwd, dat bijna overal de nieuwe huizen zich tot aan den grooten ringmuur der vestingwerken, ja, zelfs daarbuiten, uitstrekken. De grensscheidingen der afzonderlijke buurten verdwijnen hoe langer hoe meer. In het Noorden zijn Belleville en Ménilmoutant sedert lang één geworden; La Chapelle, Clignaucourt en Montmartre zijn aan elkaâr geknoopt als een net van huizen. In het Zuiden liggen Montrouge, Vaugirard en het daarbij behoorende bevallige dorp Plaisance zoo nabij elkander, dat zij haast eene zamenhangende massa uitmaken. In het Oosten vlechten Charonne, St. Mandé en Bercy hunne takken te zamen. In het Westen wordt het voormalige koninklijke park van Neuilly met bijzondere woningen bedekt, en op de weilanden van St. James komen de huizen dagelijks als paddestoelen uit de aarde voort. In Auteuil zijn het schoone park Montmorency en de groote tuin der Tuileriën verbrokkeld en met villa's bebouwd, die St. Cloud en Passy tot elkander brengen. Passy zelf is verbonden met Chaillot, gelijk Auteuil zich aan Boulogne en Boulogne aan St. Cloud aansluit, zoodat van Parijs naar St. Cloud de huizen ééne reeks vormen en een onafgebroken keten van stadskwartieren zich uitstrekt. Aan alle kanten blijkt de waarschijnlijkheid, dat in betrekkelijk korten tijd de ruimte tusschen de tol- en ringmuren geheel volgebouwd zal zijn en met Parijs één geheel van 8 à 10 mijlen in omtrek zal uitmaken.

VII.

Tuinen en plantsoenen.

Mag de botanicus, die nog onlangs herboriseren kon bij de barrière de l'Étoile, eenige reden hebben om te klagen, als hij thans ziet, hoe de ringmuur der vestingwerken van 1840 als verloren is onder nieuwe stadswijken, en het Boulogner woud is veranderd in een Parijzer lustbosch, waarin volstrekt geen onkruid meer is te vinden; terwijl hij zijne ergernis lucht geeft en verder heengaat op het land, zingen de inwoners van Passy, Auteuil en Boulogne een loflied op de verheffing van

{==613==} {>>pagina-aanduiding<<}
hunne dorpen in den stedelijken rang, en de herschepping van hun onherbergzaam woud in een sierlijk park. Bij eene ordonnantie van 8 Julij 1852 is dit bosch aan de stad Parijs in eigendom afgestaan, onder voorwaarde, dat hier in den tijd van vier jaren 2 millioen fr. zouden worden aangewend tot verfraaijing. Deze voorwaarde is meer dan vervuld. In drie jaren heeft de stad 3,316,000 fr. voor de verbetering van de zandige boschvlakte uitgegeven. Rekent men daarbij de 3,848,000 fr. voor het doorslaan van de Avenue de l'Impératrice, benevens de 2,036,000 fr. voor den aanleg van het nieuwe Hippodrôme van Longchamp, en let men eindelijk op al de rondom het woud begonnen werken, dan moet men bekennen, dat het stedelijk bestuur geene kosten spaart, om een lustbosch tot stand te brengen, zoo als de Parijzenaars maar konden wenschen. Onder de leiding van den tuin-bouwmeester varé wordt van het woud der duëls en zelfmoorden het paradijs van het nieuwe Parijs; het heeft reeds zijne boomen en struiken van velerlei soort, heggen en doolhoven van bloemen, loofgangen en lanen, rotsen en grotten, een berg met zachte glooijing en vrolijk uitzigt in den omtrek, zilverklare vijvers en schuimende beken, groene eilanden, weilanden en Zwitsersche huisjes, bootjes en zwanen op het water, herten en reeën op het veld, zingende en fluitende vogels in het geboomte - al de heerlijkheden van een toovertuin, door de wigchelroede der beschaving geschapen en zonder den schijn van te kunstige versiering. Ook bezit het reeds onderscheidene nette huizen, waar ververschingen te krijgen zijn, waar op landelijke wijze aan kleine tafeltjes geschonken en gedronken wordt, onder en op de groene boomen in het rond; eene tooneel-, concerten bal-zaal, waar dans en muzijk lustig door het woud weêrklinken; een Hippodrôme, waar lange reeksen van rijtuigen met en zonder wapens en optogten van ruiters en amazonen door elkander wemelen.
Rondom de vijvers ziet men op schoone weekdagen een buitengewonen toevloed van aanzienlijken en voornamen. Dan is hier alles pracht, geur, bloeijende jeugd, een tooneel, waar niet optreedt dan wie iets schitterends heeft ten toon te stellen, hetzij aan zijn ligchaam: eene hooge waardigheid, roem en rijkdom, of in zijn ligchaam: jeugd, schoonheid, vlugheid en andere gaven, die verblinden en verrukken. Des zondags bezoeken de Parijzenaars

{==614==} {>>pagina-aanduiding<<}
bij scharen den nieuwen aanleg. Men ziet dan wel minder van den glans der gewone dagen, maar des te meer gewoel van menschen uit alle standen, burgers en grooten, geringen en aanzienlijken broederlijk te zamen. Er is hier tegelijk vrijer lucht en vrijer leven, zoo als het buitenleven zijn moet, ofschoon dit hier binnen de palen der urbaniteit en ingetogenheid moet blijven. Het is een echt stedelijk natuurgenot, zoodat bij de landelijke vrolijkheid de étiquette wordt in acht genomen. De tijden, toen men zich hier in het gras wierp en vlinders najaagde, zijn voorbij. Het Bois de Boulogne is geen woud meer, maar een tuin. Men kan het ook bijna als een botanischen tuin beschouwen, zoovele boomsoorten uit alle oorden der wereld heeft men hier bij elkaâr geplant; daaronder eenige zeer schoone Amerikaansche boomen, die in het groeijen wedijveren met de wilde kastanjes. Daar de boomen in Parijs uitgeroeid en in hunne plaats huizen gebouwd zijn, moest er voor gezorgd worden om dit verlies te vergoeden, daar de boomen eene zoo gewigtige rol spelen voor de schoonheid en gezondheid van groote steden.
Sedert twee jaren is bij de stedelijke regering eene bijzondere afdeeling voor de openbare plantsoenen en tuinen ingerigt, aan welke een talrijk personeel van ingenieurs, architecten, houtvesters, tuiniers enz. verbonden is. De stad Parijs beschikt tegenwoordig over acht besloten stukken gronds, die tot wandelplaatsen of squares dienen: aan de eene zijde het bosch van Boulogne, met hetgeen daartoe behoort, de vlakte van Longchamp en de Avenne de l'Impératrice; van de andere zijde de Place Royale, de Place de l'Archevêché en de square rondom den toren St. Jacques de la Boucherie, voor de kerk St. Clotilde, bij den Tempel en bij de ruïnen van het oude Romeinsche paleis des Thermes. Buiten deze gronden heeft de stad 57000 boomen, met welke de Elyzeesche velden, het Trocader, de binnenste en buitenste boulevards, de kaden, eenige opene plaatsen en straten beplant zijn, Gezamenlijke plantsoenen bedekken eene ruimte van meer dan 200 morgen. De oudsten, namelijk de Elyzeesche velden, dagteekenen van 1616. De buitenste boulevards pronken op sommige plaatsen met dubbele lanen van hooge boomen, die sedert 1760 hebben gestaan; maar de binnenste boulevards hebben bij de omwentelingen van 1830 en 1848 bijna alle honderdjarige boomen ver-
{==615==} {>>pagina-aanduiding<<}
loren; de overgeblevene zijn te kreupel en de later bijgekomene te jong, om genoegzamen schaduw te geven. Over 't algemeen leveren de nieuwe plantsoenen in Parijs geen vrolijk gezigt op; hetgeen meest hieraan toe te schrijven is, dat men bij de keuze der boomen zoo onvoorzigtig is te werk gegaan. Om zulke misgrepen in 't vervolg te voorkomen, heeft het stedelijk bestuur in het bosch van Boulogne scholen aangelegd voor het kweeken van houtsoorten, die door rijkdom van blad, door schoonheid en snelheid van groei bijzonder geschikt zijn voor de plantsoenen in de stad en voor de gestorven oude stammen als plaatsvervangers te dienen. Want de sterfte onder de boomen te Parijs is bijna even groot als onder de
vondelingen, bij wie alle verpleging en oppassing niets baat. Ook zij worden als vreemdelingen in eene ruwe wereld neêrgezet, en naauwelijks zijn zij geplant, of zij hebben, ondanks de beschutting, waarmee zij uit voorzorg omringd worden, smaad en ongemak van allen aard uit te staan: slagen, stooten, kwetsingen, bezoedeling, niets wordt hun gespaard. De moedwillige knapen, die geene erbarming kennen, kwellen ze op allerlei wijze, en in dit opzigt zijn vele lieden, die zich voor welopgevoed en beschaafd houden, niet beter dan moedwillige knapen. Hierbij komt nog een schadelijk insekt, dat sommige boomstammen geheel vernielt.
Behalve op eenige bevoorregte plaatsen, als de tuinen der Tuileriën en van het Luxembourg, waar de groei zich vrij, met een pracht als in den natuurstaat ontwikkelt, en de buitenste boulevards, omdat ze niet bezocht worden, kwijnen de meeste plantsoenen en sterven vóór den tijd door de aanraking met de civilisatie. Te vergeefs schieten de boomen hunne wortels in uitgezochte tuinaarde; de weldra vastgetreden, gedeeltelijk met steenen bevloerde of zelfs met een waterdigten asphalt-korst overtrokken grond wordt verpest door de uitdamping der gaspijpen. Zelfs des nachts hebben die boomen geen rust: het kunstlicht, dat hunne bladeren beschijnt, ontrooft hun die soort van slaap en verkwikking, die hun als andere levende wezens onontbeerlijk is, en stoort alzoo het afwisselend uit- en inademen van koolzuur en zuurstof, dat dient tot herstelling van het wonderbare evenwigt met het dierenrijk. Tegenwoordig worden alle middelen beproefd om de oorzaken der kwijning van de boomen te vermijden. Waar

{==616==} {>>pagina-aanduiding<<}
geplant zal worden, graaft men diepe en tamelijk breede greppels, die met goede aarde opgevuld worden. Door goten, die digt langs de boomen aangebragt en met de waterbuizen in de nabijheid, zoowel als met de vrije lueht in verbinding staan, is men in staat, het plantsoen van water en lucht te voorzien, wat vroeger op vele plaatsen niet kon geschieden. Om de verpesting van den grond door gasdampen, te verhinderen heeft het Stadsbestuur in het nieuwe contract met de compagnie tot verlichting, hetwelk dit jaar in werking komt, de clausule doen opnemen, waarbij de compagnie verpligt wordt, op de openbare wandelplaatsen de buizen zoo te leggen, dat de boomen geene schade kunnen lijden van het uitstroomende gas. De hoofdbuizen moeten daar namelijk tusschen twee gemetselde muurtjes op een waterdigten bodem gelegd en de vertakkingen met goten omringd worden, waardoor het gas, als de pijpen breken, in de open lucht ontsnappen kan. Aan de schadelijke insekten, die vooral de oude olmboomen in de Elyzeesche velden vernielen, is een oorlog op leven en dood verklaard. Behalve de voorzorgsmaatregelen ten behoeve der boomen heeft men ook plannen gevormd tot het zorgvuldig onderhoud van den grond der wandelplaatsen. De vlakte van de Elyzeesche velden en de Esplanade der Invalieden zijn geheel nieuw ingerigt, en het afloopen van het water laat daar niets te wenschen over, een volledig stelsel van afleidingsgroeven verzekert het spoedig opdroogen van den bodem; de paden worden met zand bestrooid, in den zomer besproeid en zorgvuldig geveegd. Voor de verfraaijing der plaatsen, die tot wandeling dienen of dienen kunnen, zijn talrijke plannen gemaakt of reeds tot uitvoering gekomen. Op de Place Royale heeft men de fonteinen verbeterd en de omliggende tuinen nieuw aangelegd. Bij den toren St. Jacques la Boucherie is een ruime square gemaakt. Voor de plantsoenen zijn alleen kostbare houtsoorten uitgekozen. Weelderige grasvelden en rijke bloembedden, die uit de kweekhuizen in
het bosch van Boulogne gedurig van frisschen en afwisselenden voorraad worden voorzien, menigvuldige struiken en kronkelende paden voltooijen de versiering van dezen bevalligen hof. Dergelijke squares vindt men ook reeds op andere plaatsen: in de voorstad St. Germain bij de nieuwe kerk St. Clotilde; in het kwartier der Universiteit, in het Marais bij den Temple,

{==617==} {>>pagina-aanduiding<<}
waar de tuin in strengen stijl wordt gehouden en bijna uitsluitend beplant is met groenblijvende hoomen en heesters. - Voor de Parijzenaars, die tot hiertoe in plaats van heesters en bloembedden drie potplantjes voor hun venster hadden, zijn deze groene plaatsen en open tuinen eene heerlijke nieuwigheid, en iedere wijk van de stad wil nu zulk een stuk natuur in haar midden hebben. 't Is maar de vraag, waar men de plaats zal vinden, die zelfs voor woningen gedurig schaarscher wordt.

VIII.

De huurprijzen en hunne verhooging.

De oppervlakte van Parijs is tegenwoordig juist even groot als vóór 50 jaren en wordt even als toen omringd door den tolmuur, die in een omtrek van 3½ mijlen zich om de stad slingert. De meer dan verdubbelde bevolking moet zich met dezelfde ruimte behelpen, en daar de straten gedurende die 50 jaren onophoudelijk zijn toegenomen in lengte en breedte, wordt de huur natuurlijk een steeds kostbaarder artikel voor dezulken, die in de stad en wel in eene niet al te stille buurt willen of moeten wonen. Daar, waar de handel en het verkeer 't meest geeoneentreerd zijn is het leven het duurste, het wordt goedkooper naar mate men zich verder verwijdert van het middelpunt. Behalve de levensmiddelen is alles hier dubbel kostbaar; kleederen, linnen en andere artikelen van dagelijksche behoefte staan wat den prijs betreft in eene juiste verhouding met de levendigheid der stad. Verre weg het duurste echter is de huur. Het grenst aan het ongeloofelijke, hoeveel geld voor een niet eens ruim, maar goed gelegen locaal gelijkvloers, met eene nietige woning en eene tusschenverdieping daar boven, betaald wordt; op de voornaamste boulevards en de levendigste plaatsen der stad kost het 8000 tot 10000 fr. jaarlijks. De bouders van eet- en koffijhuizen, die in dezelfde streek hun bedrijf uitoefenen en daarvoor ruime zalen, kleinere kabinetjes, keukens, kelders en eenige woonvertrekken noodig hebben, betalen eene huur van 20,000 tot 30,000 fr. en voor groote modemagazijnen, die een geheel huis of eenige verdiepingen van een huis beslaan, bedraagt de huur 50,000, 70,000

{==618==} {>>pagina-aanduiding<<}
tot 100,000 fr. - Maar ook de gewone huishuren zijn niet matig. Men betaalt op de beste en vrolijkste plaatsen der stad op de eerste en tweede verdieping voor eene goede burgerwoning van vijf of zes kamers met bediendenvertrekjes, keuken. kelder, stal en remise 5000 of 6000 fr. en op de derde of vierde verdieping voor eene kleinere woning nog gewoonlijk 2000 of 3000 fr.; eene enkele kamer met een kabinetje kost daar 600 fr. - Deze prijzen zijn nu wel lager, waar men verwijderd is van het middelpunt der stad, maar blijven toch overal op eene aanzienlijke hoogte. In alle deelen der stad bespeurt men de verhooging der huurprijzen, in de rijke en middenste arrondissementen wel belangrijker dan in de arme en meer afgelegene kwartieren, maar hier zijn de prijzen toch ook een derde, zoo goed als daar de helft gestegen, zoodat in het eigenlijke Parijs alleen zulke menschen kunnen wonen, die invloed oefenen op de rijzing en daling der Staatspapieren en ebbe en vloed hebben in hun vermogen. De onbeduidende burgers met een bepaald inkomen moeten met pak en zak vertrekken en hebben moeite genoeg om elders onder dak te komen. De behoefte aan een dak is het eenige, wat misschien een vierde gedeelte der inwoners belet, als Zigeuners in het vrije veld te camperen; want sedert de bevolking om de hooge huren in massa naar den omtrek van Parijs is getogen, zijn daar ook de prijzen opgeslagen, en zoowel buiten als binnen de stad is gebrek aan billijke woningen.
De eigenaars van huizen in Parijs stellen zich ruimschoots schadeloos voor het verlies in 1848 geleden. De Februarijomwenteling verminderde plotselings de waarde en de opbrengst van hunne eigendommen. Zij moesten allen meer of minder afslaan en werden in de arbeiders-wijken zelfs gedwongen vervallen termijnen kwijt te schelden, waarvoor men hen - om een Parijschen kunstterm te gebruiken - ‘met apengeld’ dat is: met illuminatie en eereschoten op hun eigen kosten, betaalde. Andere tijden, andere zeden; tegenwoordig brandschatten de eigenaars hunne huurders en speculeren letterlijk op de verhooging der huishuren. Streng genomen, hebben zij 't regt hunne prijzen naar goedvinden hooger te stellen. De huur is eene waar, die als ieder ander handels-artikel een koers heeft en de eigenaars staan tot de huurders geheel in dezelfde verhouding als de landheer tot de pachters, als de Uitgever tot de

{==619==} {>>pagina-aanduiding<<}
Schrijvers, als de kooplieden tot de consumenten: behoefte en vraag, overvloed en gebrek bepalen den prijs: eigenaardige of oogenblikkelijke omstandigheden doen dien rijzen of dalen. Maar evenwel is het onregt, dat de Parijzer eigenaars plegen, als zij niet alleen de huurprijzen boven alle mate verhoogen, maar bovendien allerlei zotte voorwaarden daaraan verbinden. Geene honden en katten in huis te dulden, dat kan nog gaan; maar die onverdraagzaamheid uit te strekken tot kinderen en handwerkslieden, dat is ruwe barbaarschheid. Geen wonder dan, dat de vijandelijke stemming tegen de eigenaars zich somtijds op even barbaarsche wijze openbaart, b.v., aanplakbiljetten met vreeselijke bedreigingen. Voor eenigen tijd hadden sommige waaghalzen het zich ter taak gesteld om iederen nacht zoodanige verschrikkende biljetten op de hoeken der drukste pleinen en straten aan te plakken, waar zij wel vroeg en haastig door de politie werden afgescheurd, maar toch ook door vele voorbijgangers gelezen. De meeste dezer papieren hadden tot opschrift: ‘Mort aux propriétaires!’ - Eenigen waren zoo vriendelijk zelfs de straf, die men verlangde, daarbij te voegen, namelijk: men moest de eigenaars ophangen aan de ingewanden der portiers! Daar men naar de Parijzer gewoonte bij het huren eener woning bijna nooit met de eigenaars zelven, maar doorgaans met hunne vertegenwoordigers, de concierges, onderhandelt, zijn deze onschuldige lieden evenzeer als hunne meesters blootgesteld aan de ontevredenheid des volks. Ook de kleine burger klaagt over hooge huur en duurte, maar deze meer bedaarde klasse gebruikt hoogstens eenige schimpwoorden. Gewoonlijk verliest de Parijzenaar ook bij zulke dingen zijne stille, vrolijke welvoegelijkheid niet; hij is maar gewend, dat de regering hem behulpzaam ondersteunt tot aan zijne tafel en in zijn bed toe, en hij heeft daarom van haar verwacht, dat zij de eigenaars zou dwingen om hunne kamers te verhuren. Alsof kamers niet even
goed eigendom zijn als zijden stoffen en koffij en suiker! Met zijn eigendom moet men toch naar welgevallen kunnen handelen. Uit den aard der zaak komt aan de regering niet meer toe dan de beschermende magt. De Staat kan de eigenaars vermanen, maar hen niet dwingen, om de huurprijzen te verminderen. De Parijzenaar meent echter dat het geschieden kan: hij is gewend zijne levenswijze in te rigten naar policie-reglementen,

{==620==} {>>pagina-aanduiding<<}
hij veroorlooft iedere willekeur, als die hem maar bevrijdt uit zijn oogenblikkelijken druk en zijne verlegenheid. De plannenmakers en stelsel-mannen vonden in de huur-krisis eene gewenschte aanleiding om hunne wijsheid uit te kramen. Eenigen hebben voorgesteld om de huur even als den prijs van brood en vleesch vast te stellen, wat voorzeker een afdoend hulpmiddel tegen overdreven hooge huren zou zijn, maar ook tevens een ongehoord vergrijp tegen al de regelen van Staatshuishoudkunde en Politiek. Anderen zijn nog verder gegaan, en de anonieme schrijver van een vlugschrift onder den titel: ‘Plus de propriétaires à Paris!’ beweegt zich midden in het grofste Socialisme, daar hij voorstelt: het stedelijk bestuur zal, ten beste van het algemeen, alle huizen in Parijs tot gemeenteeigendom maken, en aan de tegenwoordige eigenaars daarvoor obligaties uitreiken, die voor de houders vaste jaarlijksche interesten en dividenden zullen opbrengen. Zoo als men ziet: de goede raad is niet duur, maar ook niet veel waard.
Zulke voorstellen van de avontuurlijkste soort zijn merkwaardig als teekenen des tijds, en bewijzen genoegzaam tot welk eene hoogte de huurprijzen zijn opgevoerd, die daarenboven nog gepaard gaan met duurte van al de eerste levensbehoeften. Men begrijpt ligt, hoe vele menschen door de verhooging der huren in hunne gewoonten gestoord en in hunne huishoudelijke betrekkingen gekrenkt zijn, en men kan als zeker aannemen, dat in vier jaren de helft der Parijzenaars drie- of viermalen verhuisd is. 't Is echter te voorzien, dat het toenemend aantal huizen voor de rijke en welvarende klassen weldra een dalen van den huurprijs zal te weeg brengen; daarentegen zullen de minder gegoeden, naar allen schijn, den last van hooge huren nog lang moeten dragen, dewijl bij het bouwen der nieuwe huizen niet gelet wordt op hunne behoeften, en de kleine woningen wegens hare zeldzaamheid eer duurder dan goedkooper zullen worden. De arbeidende klasse ondervindt veel nadeel van dezen staat van zaken, maar het meest lijdt de kleine burgerstand daaronder. Aan de arbeiders heeft de drukte van het bouwen en de bloei van alle handwerken in de laatste vijf jaren overvloed van werk en dientengevolge verhooging van arbeidsloon verschaft, zoodat hun de schade eenigzins is vergoed; terwijl zoo vele lieden van den geringeren middclstand volstrekt geene schadeloos-
{==621==} {>>pagina-aanduiding<<}
stelling verkrijgen. Goede arbeiders verdienen te Parijs 10, 15, 20 fr. en dikwijls meer dagloon, terwijl ambtenaars, niet alleen pas beginnende nieuwelingen, maar in de dienst vergrijsden, dikwijls niet meer dan 5 fr. ontvangen. Velen hebben zelfs maar een jaarlijksch salaris van 1000 of 1200 fr., en van deze karige bezoldiging moeten zij al hunne uitgaven bestrijden. Wat is hun toestand, wanneer zij gehuwd zijn en een gezin hebben? Daarbij komt, dat geen beambte, ook de geringste niet, leven en zich kleeden mag zoo als 't hem goed dunkt; door de snede van zijn rok, de fijnheid van zijn linnen, geheel het uiterlijk van
kleeding en houding, moet hij zich onderscheiden van den handwerksman, die veel meer dan hij verdient. Denkt men aan de groote menigte van lagere ambtenaren, waarmeê hier de publieke en private bureaux, de kantoren en magazijnen opgevuld zijn, aan de massa van menschen, die, zonder een bepaald vak uit te oefenen, van hunne werkzaamheid leven en door allerlei kleine zaken zich het eerlijk, maar spaarzaam dagelijksch brood verschaffen, dan begrijpt men hoe deze klasse gedrukt wordt door de hooge huren, niet minder dan de talrijke kleine renteniers en gepensioneerden, die juist zooveel hebben, dat zij niet omkomen van koude en honger. Intusschen, juist daar waar de nood het dringendst is, wordt het minste gedaan. De moderne menschlievendheid omvat wel met hare armen alle standen der maatschappij, maar bekommert zich toch alleen om de arbeidende klasse, die hare zorg niet eens op prijs stelt, ja ze somtijds wrevelig afwijst. Om deze belangwekkende klasse te beschermen tegen den druk der hooge huren heeft men de zoogenaamde cités ouvrières ingerigt, afgesloten groepen huizen in 't vierkant, met binnenplaatsen en kleine woningen, voor welke inrigtingen de staat een subsidie van 10 millioen verleende. Maar de arbeiders zelve betoonden den bepaaldsten tegenzin in zulke menschlievende stichtingen, en hun eergevoel verzette zich tegen deze opdringende manier van bewaring en bewaking. ‘In de fabriek en bij het werk’, zeiden zij, ‘zijn wij arbeiders; maar 's avonds, als het vuil en stof afgeschud en de werktuigen en gereedschappen ter zijde gelegd zijn, zijn wij menschen als de overigen, en willen wij leven en wonen als de overigen.’ Door de handwerkslieden versmaad, zijn de cités ouvrières om zoo te zeggen bij de geboorte ge-
{==622==} {>>pagina-aanduiding<<}
storven en er worden geene nieuwe meer gebouwd. Sedert heeft men weêr tegemoetkomingen en premiën uitgeloofd aan degenen, die bij de nieuwe huizen of in de oude
enkele verdiepingen in kleine woningen zouden verdeelen; maar de kleine huurders verhuizen dikwijls, betalen niet zeer prompt, bederven de kamers spoedig en veroorzaken veelvuldige herstellingen. Dit alles heeft noodzakelijke gevolgen voor de zuivere opbrengst en de volledige ontvangst der huurpenningen, die de waarde van het pand verminderen en den verkoop moeijelijk maken; zoodat er genoegzame redenen zijn, die de speculanten terughouden om hunne kapitalen te besteden tot het bouwen van zulke huizen en den eigenaars den lust ontnemen, om aan hunne huizen zoodanige inrigting te geven. Het uitloven van premiën heeft dan ook niets geholpen. Het evenwigt van de groote en kleine woningen in Parijs is door het afbreken in de laatste vijf jaren opgeheven, en schijnt nog zoo spoedig niet hersteld te zullen zijn. Een dozijn zwitsersche huisjes, elk voor vier arbeidersgezinnen bestemd, die een duitsche ondernemer op een door de stad afgestaan terrein heeft doen bouwen, laat maar eene geringe vergoeding voor de honderde huizen die op andere plaatsen gesloopt zijn. Er is in Parijs bepaald gebrek aan kleine woningen. Behalve de inrigting der nieuw gebouwde huizen, die bijna enkel voor de rijke of zeer gegoede standen bruikbaar zijn, hebben nog andere oorzaken daartoe meêgewerkt. De overvloed van arbeid heeft een groot aantal ledigloopende handwerkslieden uit de provinciën naar Parijs gelokt, en de volksmenigte in de stad en haar naasten omtrek is gedurende de laatste vijf jaren met 300,000 zielen vermeerderd, waarvan zich het grootste gedeelte in de voorsteden St. Antoine en St. Marcel heeft gevestigd. Telt men daar nog de inwoners en vreemdelingen, die door de tegenwoordige gemakkelijke manier van reizen, door het aantrekkelijke van de algemeene tentoonstelling, door de groote festiviteiten en de staatkundige gebeurtenissen bij duizenden naar de hoofdstad zijn getogen, dan heeft men eene massa menschen bij elkaâr, die iets winnen of zien willen en
iets helpen verteren en verbruiken, en men begrijpt ligt, dat in Parijs alles duurder geworden is dan op eenige andere plaats in Frankrijk.
Is het ook waarschijnlijk, dat de verhooging der huren in

{==623==} {>>pagina-aanduiding<<}
Parijs zich langzamer en niet zoo sterk zou ontwikkeld hebben, wanneer het afbreken der oude huizen niet zoo haastig en algemeen hadde plaats gehad; het zou toch een hoogst oppervlakkig oordeel zijn, dat de duurte alleen aan dat afbreken toeschreef. Hetzij men de oude stadswijken opruimde of niet, het stijgen der huurprijzen was onvermijdelijk, evenzeer als het stijgen der waarde van alle levensbehoeften. Die rijzing is verbonden aan, en afhankelijk van den geheelen stoffelijken en moreelen toestand der maatschappij. Daarom schijnt het eene dwaze vraag te zijn: wanneer de duurte zal ophouden? Bedoelt men daarmeê het afdalen der overdrevene hoogte, tot welke de marktkoersen tegenwoordig zijn opgevoerd; dan kan 't antwoord zijn: vroeger of later, misschien spoedig, dewijl het hiermeê waarschijnlijk gaan zal, zoo als het in den handel pleegt te gaan, dat de overvloed van productie eene daling der prijzen veroorzaakt. Meent men echter met die vraag het terugkeeren tot de vroegere goedkoope dagen en prijzen, dan verklaren wij vrijmoedig: nimmer; want wat men gewoonlijk ‘dure tijden’ of ‘kritische momenten’ in het maatschappelijk leven noemt, is, naauwkeuriger gezien, eene beginnende of reeds tot ontwikkeling komende oeconomische revolutie, en eene revolutie keert niet weêr tot haren oorsprong terug. Niet ongestraft dringt het volk van het land in de stad en ijlt de burger uit het salon naar de beurs: eene algemeene verandering der maatschappelijke betrekkingen is het onvermijdelijk gevolg van deze omkeering in denk- en leefwijze, en de tegenwoordige verhooging der huren en de prijzen van alle eerste levensbehoeften is maar eene episode van de omwenteling, die zich ontwikkelt in den oeconomischen en zedelijken toestand van Frankrijk.

IX.

De nieuwe bouworde en inrigting van huizen en woningen.

Het nieuwe Parijs wil de rol van het oude Rome spelen: het vertrouwt op zijne eeuwige duurzaamheid en verwacht wonderen van de naastbijzijnde toekomst. Wat vroeger voor de alledaagsche behoefte groot en heerlijk scheen, wordt thans gering en armoedig geacht. Men denkt bij de ondernemingen

{==624==} {>>pagina-aanduiding<<}
in Parijs steeds aan de rijke Mylords, Bojaren en Magnaten, die hierheen komen om het merg van hunne beenderen en goederen te verteren, aan de duizende vreemdelingen, die uit alle landen, hetzij voor bezigheden hetzij tot vermaak, hier leven, aan die menigte weelderige en verkwistende menschen, die de schouwburgen, tuinen en wandelplaatsen opvullen, die de fijne handwerken aansporen en steeds in gang houden. De haast en de bedrijvigheid zijn groot, alsof het suizen en bruisen der stoomkaravanen reeds in de verte gehoord werd. Parijs sticht logementen, zoo ruim als de karavanseria's voor de voormalige pelgrimaadjes naar Mekka; het rigt magazijnen op met een doolhof van gangen en kamers en met een leger van winkelbedienden en winkeljuffers; het bouwt koffijhuizen, zoo groot als gothische domkerken, waar reeds vooraf aan iedere natie hare plaats wordt aangewezen; het opent straten, zoo breed als romeinsche wegen en schikt zich op als eene koningin, om het bezoek van de gansche wereld waardig te ontvangen. De Parijzenaars zelve willen deftiger leven en wonen. De tijden zijn voorbij, toen de rijkste burgers, de meest geachte kooplieden hunne schatten en hun huiselijk geluk in smalle straten en onaanzienlijke huizen verborgen, rustig de begunstigers en bezoekers afwachtende en zich wijselijk te vrede stellende met de onversierde woonkamers en oude meubelen, die het bloeijen en vergaan van vijf of zes geslachten hadden beleefd. In onze hoogmoedige dagen behandelt men de gehechtheid aan oude zeden en gebruiken als een vooroordeel, bijna als iets kleingeestigs en belagchelijks. De toomelooze concurrentie en de ijdelheid hebben, meer nog dan de behoefte en overbeschaving, de gewoonte der weelde en der mode ontwikkeld; men stelt geen prijs meer op innerlijke waarde, maar enkel op den schijn. En hoe kan het anders in een tijd, waarin men dikwijls niet meer behoeft dan een verleidelijk voorkomen, om zich op den voorgrond te plaatsen, crediet en aanzien te verkrijgen
en somtijds met goochelaars-behendigheid een kolossaal vermogen te verzamelen?
Met dezen smaak van onzen tijd stemt de bouworde der nieuwe huizen overeen. Van buiten hebben de huizen het aanzien van bomvrije citadellen; van binnen is alles ligt en digt opgetrokken. De voorzijden, uit groote gehouwen steenen opgehaald, schijnen als uit eene rots gehouwen; de binnenbouw

{==625==} {>>pagina-aanduiding<<}
en al de muren aan de achterzijde zijn van gebakken steen of van hout en kalk. De kamerzolders bestaan uit smalle balken van hout of gegoten ijzer met een dun overtreksel van kalk, zoodat iedere voetstap doorklinkt en men dikwijls vreest, dat de boven wonende buurman plotseling met al zijn huisraad naar beneden zal komen vallen. De kamerwanden zijn meestal zoo dun, dat ieder woord, ieder gedruisch zonder eenigen hinder doordringt, en de deuren en vensters zoo ondigt, dat men tusschen beide bestendig togt voelt. Hierbij komt nog de lengte der ramen, die, naar italiaansch gebruik, tot aan den grond gaan, en de gewoonte, om de beide lange vensters met eene doorloopende ijzeren staaf, die in het midden door een beugel vastgemaakt wordt, te sluiten, waartoe ook meer kracht noodig is dan menige dienstmaagd bezit, zoodat de vensters dikwijls half worden gesloten en door elke windvlaag opengestooten worden; eindelijk zijn de schoorsteenen zoo hoog en wijd, dat zij met de hooge vensters en vleugeldeuren, welke iedere fatsoenlijke kamer heeft, meermalen een derde, zoo niet de helft der wanden beslaan. De tot winkels bestemde benedenvertrekken hebben geheel doorgeslagen wanden. Hier rust het geheele massive muurwerk der bovenverdiepingen op ijzeren staven, zoodat de huizen in eigenlijken zin op stelten staan. Men behoeft juist niet aan eene aardbeving of aan brand te denken, om de ontzettend hooge, zoo slecht gesteunde gebouwen met eenige angst aan te zien. Bijna alle huizen zijn topzwaar en wankelen bij iedere trilling van den grond, zoodat in de bovenverdiepingen de meubelen, zonder eenig magnetisch fluidum, alleen door het schudden der voorbijrijdende wagens, in beweging komen. De nieuwe gebouwen zijn, wat uiterlijke en innerlijke soliditeit betreft, juist het tegendeel van de oude, doch overtreffen dezen door sierlijkheid en gemakkelijkheid. Zelfs aan de eenvoudigste burgerhuizen ontbreken de bouwkunstige sieraden niet, en de rijke heerenhuizen zijn
daarmeê overdekt. Busten, allegorische figuren, medaillons, wapenschilden, kroonlijsten, guirlandes, versieringen van allerlei aard en stijl vertoonen zich aan de voorgevels; dikwijls zijn ze er ook door verguldsel en ijzerwerk aangebragt: het is letterlijk eene overlading met ornamenten. Het inwendige draagt denzelfden stempel als het uitwendige. Alles is gesneden, verguld, ingelegd, geboend en gewreven; groote spiegels

{==626==} {>>pagina-aanduiding<<}
aan de wanden, fijne tapijten, marmer-belegsels, stucadoorwerk, brons en kristal in overvloed; daarbij eene zeer gemakkelijke verdeeling. Iedere burgerlijke woning heeft ten minste eene vestibule en een gang, die uitkomen in de keuken en in eene voorkamer, die tot eetzaal dient; dan volgt de salon en aan dezen sluiten zich de slaapkamers en zijvertrekken aan. De bouwmeesters bepalen de bestemming van ieder vertrek, en zijn er ook zeker van, dat het bij geen huurder zal opkomen, om b.v. den salon tot slaapkamer te gebruiken of omgekeerd.
Deze sierlijke en gemakkelijke woningen moeten natuurlijk ook duurder betaald worden. De daaraan bestede kapitalen mogen niet onvruchtbaar blijven en moeten rente opbrengen, want die prachtige gebouwen zijn niet, als vorstelijke lusthuizen, enkel uit liefhebberij opgerigt. De ondernemers, die hun geld daarin staken, waren stoutmoedig, vermetel; maar zij maakten de rekening met den waard, namelijk, met de toenemende begeerlijkheid van onzen tijd; hunne verwachtingen waren gegrond op de menschelijke hartstogten; en zelfzucht, ijdelheid, prachtliefde en begeerte naar genot zorgden daarvoor, dat hunne vermetelheid niet te schande gemaakt, maar schitterend geregtvaardigd werd. De zeden en de meeningen zijn veranderd: eenvoudigheid en ingetogenheid zijn niet meer aan de orde van den dag; de onbeduidendste winkelier zou zich thans schamen een winkel te hebben zoo als vroeger de hofjuwelier had. De winkelpracht is sedert eenige jaren tot eene hoogte geklommen, die bijna niet meer kan worden overtroffen. Zij strekt zich uit niet enkel over de elegante koffij- en eet-zalen, de bijouterie- en galanterie-magazijnen, maar ook tot de gewone herbergen en winkels; ja de plaatsen, waar de dagelijksche dingen verkocht worden zijn soms juist die, waaraan het meeste goud, zilver, brons, kristal of kostbaar hout is verkwist. De weelde dezer winkels is zoo groot, dat zij zelfs in Parijs de vreemdelingen in verbazing brengt. Even opmerkelijk is het, hoe zeer de uitgaven voor ameublement zijn toegenomen in vergelijking van vroeger. Dat gaat tot aan den kleinen burger toe, die nevens zijne gewone nette woon- en werkkamers doorgaans eene buitengewone pronkkamer heeft. Beziet men het inwendige der nieuwe huizen, dan meent men zich in de woning van een' millionair te bevinden. Daar zijn eenige, die een vorstelijken schat van kunstwerken

{==627==} {>>pagina-aanduiding<<}
bevatten, doch dit zijn zeldzame uitzonderingen. Bij de meesten bestaat de inwendige versiering in een elegant ameublement, dat vooral zeer duur wordt, dewijl het met elke verwisseling der mode wordt veranderd. Het is zonderling, hoe snel en algemeen de meubelmode in Parijs hare veranderingen te voorschijn brengt. In een tijdsverloop van drie jaren vernieuwt zij zeker de helft van alle Parijzer huishoudingen. En niet alleen de mode, ook de jaargetijden gebieden verandering van meubelen. In den winter versieren zware voorhangsels van damasten en zijden stoffen de vensters en deuren, en dikke tapijten bedekken den grond; in den zomer worden de vloeren en deuren onbekleed gelaten en de ramen met ligte gordijnen van fijn Perzisch of Indisch doek behangen; de venstergordijnen zijn altijd dubbel en van twee kleuren. In eene elegante Parijsche woning moet alles, tot het kleinste gereedschap toe, den stempel der mode dragen. Daarin juist bestaat tegenwoordig de groote weelde. Dikwijls is dan ook de pracht vermengd met valschen pronk en alleen berekend op den schijn: papieren-behangsel, klatergoud, waterverw, nagemaakte stoffen, die eigenlijk aan onzen tijd passen. Waarschijnlijk waren bij de voormalige financiepachters in Frankrijk de weelde van beter smaak en gehalte, het goud en de stoffen zuiverder en echter, dan bij de hedendaagsche beursmannen en actiehouders, maar zeer zeker was toen de weelde niet zoo algemeen als nu; er heerschte misschien een stil verlangen, maar geene zoo dringende behoefte, zoo hevige dorst naar onbeteugeld levensgenot. Dat rusteloos jagen naar genot is het ongeluk dezer dagen en de zedelijke of liever onzedelijke oorzaak der duurte. Het bewerkt eene omwenteling in de zeden en gewoonten van het volksleven, die sedert 30 jaren in geheel Europa ontkiemt, maar in Frankrijk reeds bloesems en bladeren draagt.

X.

Denkwijze, beschaving en zedelijkheid in het moderne Parijs.

Met de uiterlijke leefwijze is ook de beschouwing des levens veranderd. De beginselen en theoriën zijn geheel ter zijde ge-
{==628==} {>>pagina-aanduiding<<}
legd: drukpers-vrijheid, volksvertegen woordiging, kieswetten, regten van den mensch, klassieke en romantische literatuur en zooveel meer, wat vroeger gevorderd en afgewezen, geprezen en berispt, beproefd en verworpen werd, dat alles komt tegenwoordig niet in aanmerking. Men is politisch en aesthetisch onverschillig. Voor de belangen van het vaderland en de letterkundige wereld, die ieder Franschman eenmaal meende te moeten bezorgen, zijn de belangen van het huisgezin en de industriëele wereld in de plaats gekomen. Gelijk in de zeden alles uitloopt op persoonlijk genot, op onvoorwaardelijk eigenbelang, zoo zijn de zinnen enkel gerigt op voordeelig bedrijf en onbegrensde winsten. Deze rigting van den tijdgeest is een belangrijk verschijnsel. De uitsluitende belangstelling van het groote publiek in alle zaken en quaestien betreffende de ligchamelijke welvaart is het bewijs, dat de beschaving een geheel anderen gang genomen heeft, dan zij vroeger volgde. 't Is duidelijk, dat de wetenschap deze rigting krachtig bevordert, daar zij poëzij en kunst, die vooral op den geest werken, die gevoel en verbeelding bezighouden, verwaarloost, voor industrie en staathuishoudkunde, die zich enkel om het ligchaam bekommeren en zich alleen met tastbare zaken bemoeijen. Nadat de philosophen van den mensch een dier gemaakt, en de natuuronderzoekers hem zijn oorsprong hebben aangetoond op den laagsten trap der ademende wezens, in een oester; brengen de Cameralisten en Oeconomisten alle maatschappelijke betrekkingen terug tot plus en minus, en het volk wordt meer dan genoeg gevoed met de vruchten, die zij oogsten op het veld hunner wetenschap. Hierdoor is eene gevaarlijke begeerlijkheid bij de menigte ontstaan. De vorige eeuw was in Frankrijk ook eene begeerlijke eeuw; maar zij moet dien naam dragen niet enkel om de vermeerdering
der stoffelijke behoeften en zinnelijke genietingen, maar veel meer wegens het toenemen van den aesthetischen zin en de verstandelijke vorderingen. Galerijen, musea, schouwburgen, bibliotheken, dagbladen enz. werden ook in grootere kringen bekend als eene soort van noodzakelijk voedsel, en deze honger naar geest kon ten minste verzadigd worden. De dorst naar geld daarentegen, die tegenwoordig heerscht, is niet te stillen. Welke hoogte ook de productiviteit van de kunstvlijt bereike, zij kan met de stijgende begeerlijkheid van de menschelijke natuur geen gelijken

{==629==} {>>pagina-aanduiding<<}
tred houden, en ook de grootste hoeveelheid van aardsche geluksgoederen blijft steeds ontoereikend voor allen, dewijl de verdeeling de stoffelijke genietingen vermindert, gelijk de genietingen des geestes door meêdeeling worden vermeerderd. In deze rigting voortgaande kunnen de Franschen goede mechanische kunstenaars en mannen van zaken worden: met de schoone kunsten en wetenschappen is het gedaan, als het zoo blijft. Men houdt zich slechts bezig met het positive en werkelijke, maar verheft zich niet meer in het gebied van theorie en verbeelding. Het praktische, het nuttige en doelmatige in fabriekwezen en geldzaken is het veld, dat de hedendaagsche Franschman met eenzijdige vooringenomenheid bearbeidt. Waar deze nuttigheids-geest als heerschende tijdgeest optreedt, daar is het een onvermijdelijk gevolg, dat de schoone kunsten en wetenschappen in verval geraken. Niet de veelvoudige verdeeldheid in de burgerlijke maatschappij, niet de ruwe wansmaak der nieuwe kunst-minnaars, maar de algemeene nuttigheidszin is de ware grond van haar verval; de schoone kunsten en wetenschappen worden tot het overtollige gerekend, onder den naam van onverschillige zaken als nutteloos tuig verworpen of ten hoogste als handwerken behandeld, die artikelen van weelde tot opsiering van rijke vertrekken, en tijdverdrijf tot aanvulling van ledige oogenblikken leveren. Beschouwt men de wereld als eene groote Beurs, waar men in het verkeer met menschen slechts daarop let, welke zaken men maakt, en kan men zich zelfs niet voorstellen, dat een taal- of geschied-vorscher, een Dichter of Schrijver welligt met andere bedoelingen zijne ‘zaak’ drijft, als een hoeden- of handschoennenmaker, dan verliezen natuurlijk de kunsten en wetenschappen hare hooge waarde en worden, als andere waren, met een koopmans-maatstok gemeten en aan een marktprijs onderworpen. Geen onbevooroordeelde Franschman zal ontkennen, dat dit thans in zijn vaderland meer dan ooit
geschiedt. Ieder oogenblik schijnt het gewoel des bedrijvigen levens versterkt te worden, de markt grooter, de ijver van koopers en verkoopers driftiger. Waartoe kan het dienen? Wat brengt het op? Bij ieder voorwerp van kunst en wetenschap worden deze vragen gehoord. Waar het dadelijke nut duidelijk in het oog valt, daar opent zich algemeene, levendige belangstelling. Men bekroont den uitvinder, men prijst zijne vaardigheid,

{==630==} {>>pagina-aanduiding<<}
eer en rijkdom beloonen zijne pogingen. Is het wonder dat deze vertooning magtig werkt op de toeschouwers, dat de meesten zich inspannen om hetzelfde doel te bereiken, en dat de onverwelkbare krans, die de Muzen schenken, door weinigen wordt op prijs gesteld, omdat de gouden schijn daaraan ontbreekt?
Ook in het tegenwoordig onderwijs openbaart zich dezelfde geest. Ontmoet men heden ten dage in Frankrijk nog eenige weinige mannen, die uit zuiver enthousiasme voor kunst en wetenschap, de menigvuldige voordeelen van het bedrijvige leven laten varen; het nieuwe onderwijs-stelsel, door wijlen den minister tortoul op alle gymnasiën ingevoerd, dreigt van dat heilige vuur binnen korten tijd de laatste vonken uit te blusschen. Ik bedoel het ‘système de la bifurcation’, waarbij voor de broodstudie de klassieken op den achtergrond gesteld worden. Men leert alleen nog voor het nut en het gebruik, en denkt niet meer aan de ontwikkeling van den menschelijken geest, alleen aan de opleiding van praktische mannen in alle vakken. Het speciale beroep gaat voor de algemeene opvoeding, terwijl bij het vroegere onderwijs juist de omgekeerde verhouding bestond, en men achter den man van het vak altijd den beschaafden man kon vinden. Legden vroeger de meeste studenten zich toe op de philosophische, literarische en historische studiën, thans komt de meerderheid zamen in de gehoorzalen, waar Chemie, Physica en andere exacte wetenschappen worden gedoceerd. Ook zijn aan de universiteit van Parijs juist deze leerstoelen beter dan de andere bezet, en zelfs deze voortreffelijkheid van het onderwijzend personeel in die vakken is een nieuw blijk der algemeene rigting van onzen tijd, die voor alles het nuttige en bruikbare bejaagt. Alle nieuwe meeningen worden spoedig uitgedrukt in de spraak. Zoo is thans het woord ‘vergelijken’ bijzonder in zwang. Na de vergelijkende Anatomie, van jonge dagteekening, zijn reeds de vergelijkende Zoölogie, de vergelijkende Physiologie, de vergelijkende Embryogenie opgetreden enz. De behoefte om de praktische resultaten der geheele wetenschap aan te toonen, wordt eveneens openbaar in de wetenschappelijke taal: toegepaste Mathesis, toegepaste Physica, toegepaste Chemie, toegepaste
Mechanica, toegepaste Zoölogie enz. De professoren billijken deze rigting, daar zij bij hunne voordragt hoofdzake-
{==631==} {>>pagina-aanduiding<<}
lijk de praktische toepassing, de bruikbare zijde der wetenschappen in het licht stellen. Zoo spreekt de heer coste in zijn cursus over Ichthyologie aan het Collège de France alleen over de kunstmatige bevruchting en voortteling der visschen, en de heer geoffroy Saint-Hilaire in zijne Zoölogische en Botanische voorlezingen aan 't Musée d'histoire naturelle houdt zich vooral bezig met het acclimatiseren van nieuwe dier- en plant-soorten. Inzonderheid aan 't Conservatoire des arts et des métiers heeft de Zoölogie dit nuttigheids-karakter: zij heeft hier, toegepast op de landhuishoudkunde en veeteelt, een nieuwen naam gekregen en is eene nieuwe wetenschap geworden: de Zoötechnie, de leer van de huisdieren, die tot voedsel en tot veldarbeid geschikt zijn. De vruchtbare toepassing van alle exacte wetenschappen op de verbetering van fabrieken, van de scheepvaart en landhuishoudkunde heeft haar onder de Franschen de gunst en de belangstelling verschaft ook van diegenen, die de waarde van wetenschappelijke onderzoekingen alleen als kooplieden berekenen. Het nuttigheids-principe is een achtenswaardig beginsel, maar 't heeft dit gebrek, dat het zich te ligt bepaalt bij het noodzakelijkste en onmisbaarste. Wil men het als grondbeginsel aannemen in het literarisch en wetenschappelijk onderwijs, zoo zal men spoedig bezorgd worden wegens het weinige, dat van iemand gevorderd wordt in de letterkunde en de wetenschap. In de literatuur zal men er zich meê tevreden te stellen, als men lezen en schrijven kan; velen zullen zelfs de Orthographie als iets overtolligs beschouwen. Van de Wis- en Natuurkunde zal men b.v. maar een nieuw schroeven- of katrollenstelsel, en van de Chemie recepten voor lijmkokerij en zeepziederij verlangen; het overige der
wetenschap is onnoodig.
Levert de intellectueelle toestand ongunstige voorteekens, ook de maatschappelijke en huiselijke verschaft geen vrolijk vooruitzigt. De fransche maatschappij, zoo als ze te voorschijn is gekomen uit de ruwe en schrikkelijke handen der revolutie en gevormd door den industriëlen geest des tijds, heeft wel menige merkwaardigheid voor het koel ontledende verstand, maar weinig bekoorlijkheid voor het gevoelende hart. Merkwaardig voorzeker is de beweging der moderne democratie, die haren geweldigen scepter zwaait over alle klassen der maatschappij, de karakters en denkbeelden, de belangen en hartstogten verandert, met onweêrstaanbaren drang nieuwe bezigheden, geestvermogens en lotgevallen op den voorgrond plaatst; en groote, tot invloed, magt en aanzien bestemde namen naar den achtergrond dringt, het meest en het duidelijkst in 't middenpunt van 't nationale woelen en werken, in Parijs. Welk een veld voor den opmerkzamen beschouwer, deze ongeloofelijke verwarring der tegenwoordige maatschappij, waaruit zoovele onverwachte accoorden en treffende contrasten ontstaan! En wat vreemd is: het democratisch element, dat zich in wetten en instellingen openbaart, verkrijgt geen invloed in de hoofden en de zeden. De begeerte naar aanzien en glans en weelde, in plaats van beperkt te worden door de afschaffing der be-
{==632==} {>>pagina-aanduiding<<}
voorregte standen, breidt zich in steeds ruimere kringen uit. Wat al gekrenkte ijdelheid, onbekende smart, geheime ontbering bevat die maatschappij, wier oppervlakte zoo vrolijken glans, zoo rijken opschik vertoont! Hoeveel werkelijke, folterende ellende bij de onbeteugelde concurrentie der weelde! De armoede, zelfs de middenstand is tegenwoordig een duizendmaal pijnlijker toestand, dan ooit te voren. Men heeft thans de heerlijkheden, die de wilde begeerte in de gemoederen aanblazen, zoo digt voor de oogen en meent ze met de handen te kunnen grijpen. Het geluk draait zijn rad thans zoo snel rond en strooit zijne gaven zoo grillig uit, dat de
meesten in stilte op eenig gunstbewijs daarvan hopen. Dwaas mishagen in uitwendige eenvoudigheid, magtelooze afgunst, onverzadigde honger naar meer, trotsche opgeblazenheid, koortsachtig jagen naar millioenen, razende speelwoede zijn de kenmerkende trekken der maatschappelijke Psychologie en Pathologie.
Het is te begrijpen, dat de gezelligheid door dit alles zeer heeft geleden. Alle Franschen erkennen, dat Parijs ten opzigte van zijne gezellige genoegens, op verre na niet meer is, wat het voor 10 jaren was, en dat elk, die het voor 20 jaren heeft gezien, verbaasd moet staan over de groote veranderingen, die sedert in het gezellig leven hebben plaats gegrepen. Het aantal personen, die een open, gastvrij huis houden, is zeer verminderd. Veel brengt daartoe de steeds toenemende duurte bij en de verkwistende levenswijze der groote wereld, naar welke toch ieder, die gasten noodigt, zich meer of minder wil schikken; en daartoe behoort nog al iets meer dan tot de voormalige diners en soirées. De eerste namen van de Julij-regering hebben plaats gemaakt voor andere korypheën, die deels te drukke bezigheden hebben, om veel tijd en opmerkzaamheid te kunnen wijden aan de genoegens van anderen, deels vreemde liefhebberijen en pretenties hebben, waardoor zij anderen afschrikken zich bij hunne gezelschappen aan te sluiten. De in de laatste vijf jaren te voorschijn getreden rijken zijn het, die thans in Parijs met hunne spoedig gewonnen millioenen de schitterendste rol spelen. Vanwaar de fabelachtige rijkdommen zijn ontstaan, die in de tegenwoordige salons blinken, daarnaar vraagt niemand. Men erkent ze als werkelijk bestaande en laat ze gelden als onweêrstaanbare magten. Een millioen heeft geene verontschuldiging noodig. Zelfs de achting wordt gekocht voor geld, onder de eenige voorwaarde, dat er zeer veel is. 't Is zuiver eene quaestie van hoeveelheid! Waarheen het geld stroomt, loopt ook de eer; waar de rijkdom verdwijnt, houdt de achting ook op. De openbare zedelijkheid lijdt daaronder evenzeer als het gezellige leven. Hier, waar vroeger alle stijve vormen, die den gezelligen omgang zoo dikwijls belemmeren, geheel afgeschaft waren, zoodat men in hetzelfde gezelschap hertogen en kooplieden, ministers en oppositie-schrijvers, geleerden en fabrikanten,
republikeinen en royalisten, kunstenaars en staatsambtenaren in pikante mengeling en in vrijmoedig onderhoud aantrof - hier streeft alles thans weêr naar onderscheiding en afzondering van stand en

{==633==} {>>pagina-aanduiding<<}
rang; hier heerscht eene terughouding, die ieder vrij gesprek verhindert. De moderne vorm, waarin men groote gezelschappen tot diners of assemblées verzamelt, maakt daarvan eene ware kwelling. Deze groote gezelschappen gelijken groote tooneelen. waar geen ander genoegen is dan het schouwspel en geen ander schouwspel dan het zien der toeschouwers. Alleen zij, die van sterk gedrang en van hoog spelen houden, die in 't gezellig verkeer niets anders zien en zoeken dan het altijd wisselend spel van zwart en rood, mogen zich op hunne plaats vinden in de groote wereld van Parijs. De meesten bezoeken alleen in 't voorbijgaan, en om zich te vertoonen, een of eenige der schitterende gezelschappen, die iederen winter door de ministers en gezanten, door de rijke Parijzenaars en vreemdelingen gegeven worden; maar voor de onlijdelijke verveling in de groote wereld stellen zij zich schadeloos door onbeteugelde scherts en vrolijkheid in eene kleine wereld, die juist niet tot de fijne behoort en van den jongen alex. dumas haar naam ‘le demi-monde’ verkregen heeft. Deze demi-monde is eene karakteristieke verschijning in het tegenwoordig gezellig leven te Parijs. Gelijk het bij een' voornamen Turk tot schande geacht wordt geen harem te hebben, zoo zou het in Parijs ten minste ook al heel vreemd zijn, rijk en hoogaanzienlijk te wezen, zonder een fille de plaisir te onderhouden. Men ziet de galante vriendinnen der nieuwe parvenu's dagelijks in calèches over de boulevards en naar het bosch van Boulogne draven; zij vervangen geheel de maîtresses van den ouden hofadel, wiens nakomelingen heden tot een eenvoudig, huiselijk leven beperkt, zich onthouden van de zedeloosheid, die den roem hunner vaderen vóór de revolutie bevlekte. Zij vormen eene eigene kleine wereld, die met den algemeenen stroom medegaat en hare plaats behoudt. Zij maken elkander bezoeken en hebben hunne bijzondere cirkels en
partijen. Eene geheele stadswijk, die zij meest bewonen, is naar hen ‘le quartier des Lorettes’ genoemd.
Eene andere hoofdrol in het tegenwoordige Parijsche leven speelt het geld. Men moet zelfs erkennen, dat meer aanbidders zich verdringen om de gaanderijen van de beurs dan in de salons van het Lorettenkwartier; maar de aanvoerders van dien zwerm zijn het toch ook, die vooral de dames van den demi-monde voeden en hare weelde onderhouden. Beide verschijnselen in het volksleven zijn ook naauw aan elkander verbonden. Wanneer de rijkdom de vrucht is van langdurigen arbeid, van krachtige inspanning gedurende meer dan één menschenleven, dan verkrijgt hij in de oogen des bezitters eene hooge, bijna heilige waarde. De spaarzaamheid wordt dan dikwijls overdreven: zoo als ligt te begrijpen en te verschoonen is bij hen, die naauwkeurig weten hoe zeer men zich behelpen en bekrimpen moet, om rijk te worden. Maar sinds men nieuwe middelen om zich te verrijken heeft ontdekt en fabelachtige schatten in een enkelen nacht als in een droom worden verworven, bezet de ongeduldige genotzucht en pronk-
{==634==} {>>pagina-aanduiding<<}
lust de hoofden, die de gunst des toevals zinneloos maakt. De rijkdom, met een enkelen zwaai van het rad der fortuin gewonnen, gunt rust noch duur, hij dringt de bezitters tot losbandige genietingen en dolle uitgaven, zij moeten vertooning maken om zich en anderen te verblinden. Wat is hiertoe eerder geschikt dan die vele dienaressen van venus, die woekeren met hare bekoorlijkheden? Vandaar die schitterende optogten, die buitensporige toiletten, die zich op schoone dagen in het bosch van Boulogne en bij de eerste voorstelling van een nieuw stuk in de schouwburgen ten toon spreiden. De vrouwen zijn voor de nieuwe millionairs niet anders dan het levende uithangbord van hunnen rijkdom, en de dolle weelde, waarop zij zich zooveel inbeelden, is de balans hunner kas.
Het reusachtige treurspel, waaraan zij hun vermogen danken, wordt door velen aangemerkt als een der buitengewoonste en in de gevolgen onberekenbare verschijnselen des tijds; anderen daarentegen beschouwen het onverschillig, als ware daarbij niets bedenkelijks op te merken. Men beweert dat het spelen in openbare fondsen in de vorige eeuw in Frankrijk veel erger en gevaarlijker geweest is dan tegenwoordig. Een law kon heden onmogelijk bestaan. De tegenwoordige maatschappij zou geene speelruimte geven aan zulke vermetele avonturiers, die een oogenblik zich op den voorgrond drongen en dan van de schouwplaats aftraden, nadat zij een land omgewoeld en uitgeplunderd hadden. De tegenwoordige papierhandel zou met den windhandel in de periode van het regentschap volstrekt niet te vergelijken zijn. Toen hadden alleen de bevoorregte standen het spel in de openbare fondsen gedreven en tot een hazardspel gemaakt; thans is de speculatie met papier gebruikelijk onder alle standen der maatschappij, van den rijksten bankier tot aan den geringsten kramer heeft ieder zijne aandeelen in de eene of andere der ontelbare Compagniën, die niet zoo bedriegelijk zijn als de Missisippi-Compagnie van law. Uit dit veel grooter aantal van speculanten verklaart men ook het zooveel geringer gewin. 't Is zeker waar, dat het treurspel in Frankrijk thans niet tot die hoogte is opgevoerd als in den tijd van 't regentschap. De Missisippiactionaris was een geheel ander man dan de aandeelhouder van het Crédit-Mobilier. Er is groot onderscheid tusschen de financiers van de tegenwoordige beurs en die van de voormalige straat Quincampoix, maar 't bestaat meer in den vorm dan in het wezen. In plaats van den Ier law heeft Parijs thans kleine speculanten uit alle natiën; er is niet meer één Missisippi, maar twintig Missisippi's stroomen dagelijks over het wijde veld der dagblad-annonces. Iedere week staat een nieuwe
law op, die actiën en praemiën uitzaait; de straat Quincampoix is oneindig veel breeder geworden; de speculatie-koorts heeft alle klassen der maatschappij, zelfs zonder onderscheid van geslacht, aangegrepen; het is dezelfde waanzinnige speelwoede, die onzen tijd even schrikkelijk beroert als den toenmaligen; alleen vindt men geene adellijke

{==635==} {>>pagina-aanduiding<<}
beurzensnijders en roovers meer, gelijk graaf horn, en de speculanten kunnen in 't kwartier Vivienne rustig rondgaan en ongehinderd hunne zaken drijven.
In een ander opzigt toonde de achttiende eeuw in Frankrijk eene bezonnenheid en bescheidenheid, die daar tegenwoordig vreemd zijn. Men omringde de financiers, bezong ze in verzen, verzamelde zich aan hunne zwaar beladen tafels, prees met vollen mond het uitstekend talent hunner koks in de uitvinding en toebereiding van nieuwe geregten, de onschatbare waarde van hunne wijnkelders, en de heerlijkheid der gegeven of genoten gastmalen; men telde echter de gastheeren zelven niet veel, noch beschouwde ze als gewigtige personen. De vorige eeuw geloofde aan de magt des geestes meer dan aan de magt van het geld, en een schoon schilderstuk of een goed boek was in hare meening belangrijker dan de schitterendste financiële operatie. Law was in de oogen zijner tijdgenooten een intrigant, een zwendelaar; tegenwoordig houdt men hem voor een groot man, voor den grondlegger van het crediet- en financiewezen der nieuwere staten. Den tegenwoordigen financiers ontbreekt het niet aan vleijers. Elken dag groeit het aantal dergenen, die hen prijzen, zoo als zij 't liefst willen; men roemt ook nog wel hunne kelders, de bekwaamheid hunner koks, de smaakvolle inrigting hunner hôtels, maar dit als in 't voorbijgaan en zonder daar te veel nadruk op te leggen. De geldmannen verlangen iets beters dan zoo gemeenen en snel verdampenden wierook, zij willen groote staatsburgers, weldoeners des menschdoms, verbeteraars der wereld zijn. En zij worden door sommige schrijvers ook daartoe gemaakt en ondersteund in hunnen waan. Hebzucht en gelddorst zullen holle, zinledige woorden zijn, die in een verouderd woordenboek thuis behooren. In de industriële staten, zoo als zij dagelijks duidelijker met hunne ontwikkeling aan 't licht komen, is winzucht eene deugd; ja, zoo zal guizot het gemeend hebben, toen hij van de redenaars-tribune zijnen tijdgenooten toegeroepen en aangeraden heeft, om zich te verrijken. De beroemde exminister had daarbij
echter geheel iets anders in den zin, en dacht aan den welvarenden middelstand, die zich steeds uitbreiden en de hoofdsteun voor de liberale en burgerlijke monarchie worden moest. Thans gaat de ontwikkeling een gansch anderen weg. De burgerlijke individuën verdwijnen in anonieme vereenigingen, en steeds duidelijker wordt de terugkeer tot de industriële organisatie der Middeleeuwen: 't zijn inderdaad financiële bondgenootschappen en hanze's, die dagelijks onder den titel van compagnie te voorschijn komen. Nog hoort men daarbij eenige namen, maar telkens minder; eindelijk zal men niets meer kennen dan: Staatsleeningen, Crediet-vereenigingen, Banken, Kassen, Kantoren, enz. De inrigtingen van dezen aard zijn in den laatsten tijd zoo vermeerderd, dat men bijna tot de gedachte zou komen: al het geld zal langzamerhand uit de circulatie verdwijnen en door papier vervangen worden.

{==636==} {>>pagina-aanduiding<<}

Sedert de revolutie, toen in Frankrijk de burgerlijke middelstand aan het roer der maatschappij en van den staat is gekomen, heeft in dat land alles, waaraan de mensch het denkbeeld van het eeuwige pleegt te verbinden: kunst, wetenschap, godsdienst, staatsinrigting, de ligte kleur der veranderlijkheid gedragen; in weinige jaren, ja, in dagen soms zijn veranderingen geschied, tot welke bij andere volken eeuwen zouden noodig zijn. Men heeft de meeningen en gevoelens als kleederen en meubelen afgelegd, en zelfs de ernstige politiek heeft als de ligtzinnige schoone literatuur hare perioden gehad. Alles is de sporten der ladder op- en afgestegen en altijd, zoo als men zeide, van het slechte tot het goede overgegaan. Frankrijk heeft bij afwisseling gedweept met soldaten, met staatsredenaars, met Universiteits-leeraars, met dichters en met romanschrijvers; tegenwoordig dweept het met de geldmannen, die nog minder dan de overigen 't enthousiasme regtvaardigen. En toch, als ware de nimmer stilstaande verwisseling en verandering juist de waarborg van bestendigheid en duurzaamheid, is nergens zooveel gesproken van vastheid, van stelsels en grondbeginselen, als hier.
Wij willen hier ten slotte nog in herinnering brengen, dat in eene maatschappij, die zoo verdeeld, zoo onbestendig en onrustig is (en die het zoolang blijven zal tot dat zij hare vastheid zal hebben gevonden in godsdienstige, zedelijke en staatkundige leeringen, die overtuigend genoeg zijn om de gemoederen te buigen), alle inrigtingen van het verledene evenzeer bedreigd en wankelend zijn, zelfs die, welke haren grond hebben in de natuur. De meermalen herhaalde uitspraak, dat met de maatschappelijke verfijning en de weelde, die deze ten gevolge heeft, de reine en eenvoudige zeden meer en meer eene fabel der grootmoeders worden, moge wel niet volkomen waar zijn, wanneer er van 't geheel der volken of van een volk sprake is; ofschoon het wereldbeheerschende Rome van den keizers-tijd en 't hof des regenten in Frankrijk dit schijnen te bevestigen, die in liederlijkheid en wellust alles, wat de verdorvenste fantasie kan bedenken, overtroffen; Parijs, wanneer het ongelukkig de beheerscheres van Europa wierd, zou het op nieuw bevestigen; want waar de schatten der wereld te zamen vlieten, derwaarts volgen alle ondeugden en misdrijven het magnetisch metaal, het goud. Evenwel wij hopen, het zal niet alles tot slavernij brengen. Zoo verdeeld als de krachten en schatten der wereld nog zijn onder de volkeren van ons kleinst en beschaafdst werelddeel, hebben wij nog geene verwoesting van de zeden en maatschappelijke betrekkingen te duchten, gelijk Rome die ondervond na de verovering van Carthago, Griekenland en Azië.

(Unsere Zeit.)


{==637==} {>>pagina-aanduiding<<}

Mengelwerk.

Eene Engelsche romanschrijfster.

I.

In Engeland is onlangs een boek verschenen, door grootschheid van onderwerp, noch jagt naar diepzinnigheid luide zich aankondigende, maar toch in hooge mate belangwekkend voor den Engelschman zoowel als den vreemdeling. Het is eenvoudig de levensbeschrijving eener vrouw: ‘The Life of charlotte bronte, by Mrs. gaskell, 2 voll., London, smith elder and co., 1857.’ Maar die vrouw was de geliefde romanschrijfster currer bell, (zoo als zij zich plagt te noemen), wier naam op letterkundig gebied eene bijna Europesche vermaardheid heeft gekregen. En haar leven hangt, juist door hare stille verborgenheid, zoo geheel zamen met de eigenaardigheden der Engelsche maatschappij, dat er in lang geen boek geschreven werd, wat zulk een diepen blik geeft in het inwendig leven van dat volk. Het is meer dan eene levensbeschrijving; het is in vele opzigten een geschiedkundig werk te noemen. Het doet ons het Engelsche leven kennen van eene bijzondere zijde. Want het doet het oude Engeland van vóór 30 jaren als voor onze oogen opdoemen, met zijne forsche en ruwe zeden, een mengsel van onbeschoftheid en goedaardigheid, van wreedheid en zedelijkheid, en met zijne sterke, eeuwenheugende vooroordeelen, in de schaduw waarvan de Engelsche nationaliteit is opgewassen. En tevens wordt in de familie bronte als het ware de overgang geschetst tot de nieuwe orde van zaken en denkbeelden; want deze staat met de wortels in het oude Engeland, maar heeft het hoofd gesierd met de vruchten der nieuwere beschaving. Zij bestaat juist door dien strijd, maar is er ook het slagtoffer van. Treffend doet het ons zien, hoe die beide elementen in de bronte's botsten, en toch zich vereenigden; hoe uit de bijna barbaarsche onafhankelijkheid, en de ruwe, maar krachtige

{==638==} {>>pagina-aanduiding<<}
moraliteit der oude zeden, zulk eene waardigheid van karakter en eigenaardige fijngevoeligheid konden voortkomen; hoe de vooroordeelen der Tories en Anglikanen met de nieuwe idéën konden zamentreffen. Die verschillende bestanddeelen zijn in deze familie als ineengesmolten, en geven aan haar genie dat bijzondere gehalte, maar ook die soort van aarzeling en gegêneerdheid, welke haar kenmerken.
Dit boek strekt grootelijks tot eer zoowel voor de vrouw wier leven het beschrijft, als voor het land waar zij leefde. Want den diepen zedelijken zin, die de ziel uitmaakt van de werken van Miss bronte, heeft zij grootendeels aan haar vaderland te danken. Bij geen der volken toch van het vasteland hangen de deugden en ondeugden van een individu zoo naauw zamen met de zeden van het algemeen, en zijn als het resultaat van de nationaliteit. In Engeland is de staat, of liever de maatschappij aan één groot huisgezin gelijk. Zij oefent denzelfden invloed op de leden er van, geeft de rigting aan hunne opvoeding en gevoelens, bindt hen met een gemeenschappelijken band, en teekent hen met één familietrek. En terwijl in andere Europesche staten deugd en ondeugd onder één masker van kunstmatigheid verward worden; ja, de opperheerschappij van het comme il faut dikwijls de gekunstelde ondeugd in de plaats der deugd doet treden; blijft de grondtrek van het Engelsche karakter strenge zedelijkheid, zooveel te opregter, als zij in den grond natuurlijk en niet gekunsteld is, ondanks de excentrieke vormen, die zij somtijds aanneemt. En juist deze twee, natuurlijkheid, niettegenstaande enkele onnatuurlijkheden in het artificieele gedeelte, en diepe zedelijkheid, zijn, wèl beschouwd, de vaste lichtende punten in alle werken der Engelsche schrijfster.
Wat Mrs. gaskell ons van hare vriendin, en tevens van het Engelsche karakter doet kennen, is overwaardig, dat wij de bijzonderheden van haar verhaal overdenken. Het geeft ons de wording te aanschouwen, en als het ware eene moreele ontleding van het genie van Miss bronte. En wij zullen er genoegen en leering bij vinden.

Er zijn twee soorten van kunstenaars en schrijvers: zij, die van de natuur eene bijzondere gave hebben ontvangen, welke

{==639==} {>>pagina-aanduiding<<}
niet door omstandigheden geleid wordt, maar zelve die bebeheerscht, en zij, die niet aldus van top tot teen gewapend worden geboren. De eenige gave, welke zij ontvangen hebben, is eene groote ontvankelijkheid. Hunne natuur wacht het fiat lux van de omstandigheden. Zij zullen altijd belangwekkend zijn, in welken kring ook geplaatst; maar de rigting en de vorm, welke hun talent zal aannemen, hangt van hun lot af. Dit beslist of hunne gave zich als eene wèl gekweekte òf als eene ziekelijke bloem zal ontwikkelen, die de kennelijke teekenen van verwaarloozing en gebrek zal dragen.
Het talent van Miss bronte behoort tot de tweede soort. Bezwaarlijk kan men haar eene bijzondere gave toekennen. Alleen dit, dat zij van de natuur eenen krachtigen, vurigen, zoekenden geest heeft ontvangen; het overige hebben de omstandigheden gedaan.
Ook zonder schrijfster te worden, ware zij altijd eene belangrijke persoonlijkheid geweest; maar meer door hare zedelijke eigenschappen, dan door hare verstandelijke gaven. Zóó is het ook met hare romans.
Deze munten meer uit door het zedelijke element dan door litteraire waarde. Maar dit is juist, wat ze zoo belangrijk maakt, dat zij er hare persoonlijkheid getrouw in weêrgeeft. Hare vurige natuur legt zij er in neder, en die maakt er het eigenlijke bestanddeel van uit; de vorm, waarin zij ze kleedt, de personen, die zij opvoert, alles, in één woord, wat het eigenlijke werk van den romanschrijver is, komt voor rekening van hare opvoeding. - Onder de omstandigheden, die haar talent hebben gevormd, komt in de eerste plaats deze, dat zij eene Engelsche was: zij is Engelsche in hare beschaving, in hare vooroordeelen. Van daar die vreemde tegenstrijdigheid, dat zij, die met zoo veel kracht alle conventionele misbruiken zou aantasten, eigenlijk zoo weinig liberalisme en humaniteit heeft. Zij is exclusief nationaal, streng behoudend en Toristisch; haar Protestantisme is stroef en onverdraagzaam, vooral tegen de Roomsche Kerk.
Maar hare zedelijke onafhankelijkheid, - die deugd van elk degelijk Engelschman, - verheft haar boven het kleingeestige; daaruit put zij kracht, om zulke vooroordeelen te bestrijden, waarmede hare opvoeding en haar hoofd misschien vrede zou-
{==640==} {>>pagina-aanduiding<<}
den hebben, maar die haar hart veroordeelt. Men vindt in haar niet het kenmerkende van de nieuwere Engelsche schrijvers, de ziekelijke gevoeligheid van dickens, de niets ontziende spot van thackeray, noch de geesteskwellingen van kingsley. De adem der nieuwere tijden is wel over haar henen gewaaid, maar er blijft nog veel in haar van den oud-Engelschen geest.
Niet minder krachtigen invloed hebben hare bijzondere omstandigheden op hare vorming gehad. Zij is opgevoed te midden van boeren, in eene streek, waar de oud Engelsche ruwheid zich het langst had staande gehouden, wel getemperd door loyaliteit, maar zonder eenige beminnelijkheid. De teedere liefde eener moeder heeft hare jonkheid niet gekoesterd, en haar vader was excentriek, korzelig en heftig. De eenzaamheid heeft lange jaren op haren geest gedrukt en haar hoofd vervuld met koortsige schrikbeelden. Familieleed heeft haar achtervolgd met eene verbittering, die aan een kwaad gesternte zou doen gelooven. Speelbal van het lot, heeft zij tot den bodem den beker der smarte gedronken. Bekrompenheid van middelen heeft de vleugels van haren geest gekort. Voor haar geene reizen, geen omgang met beschaafde menschen of in groote steden. Zij is gouvernante geweest en heeft het kruis der afhankelijkheid moeten dragen, en de onhandige trotschheid der halve grooten. Zelfs de natuur, waarin zij was opgevoed, had dat zelfde ruwe en sombere; en, wanneer zij uit haar venster lucht wilde scheppen, als de eenzaamheid haar verstikte, rustte haar oog op het droevige tooneel van een boordevol kerkhof, wat de pastorij haars vaders omringde. Begrijpt gij nu het talent van Miss bronte?
Onder ruwheid, armoede en verlatenheid is zij opgewassen, en deze zal zij in hare werken u afschilderen, en deze zullen daaraan de eigenaardige kleur geven. - Thans willen wij de feiten zelve laten spreken. Haworth, een dorp in het graafschap Yorkshire, is de plaats, waar charlotte bronte het grootste gedeelte van haar leven heeft doorgebragt. Het is te midden eener uitgestrekte heide gelegen, en de omringende natuur is eentoonig en somber. De onvruchtbare grond geeft slechts een karigen oogst, en is in akkers verdeeld, door steenen muren omheind, die iets doodsch aan het landschap geven. Her- en derwaarts verrijzen eenige fabrieken, arbeiderswoningen en oude

{==641==} {>>pagina-aanduiding<<}
pachthoeven, die aan de streek de kalme rust van het landleven ontnemen, zonder er de levendigheid eener stad voor in de plaats te geven. De lucht wordt verduisterd door den rook der fabrieken, en het uitzigt is beperkt en gedrukt door graauwe heuvels, die zich van alle zijden voor het oog verheffen. Zóó is het landschap; gaan wij tot de bewoners over.
De bevolking van Yorkshire heeft de oude deugden, maar ook de oude ondeugden van Engeland het meest onveranderd bewaard. Het is de Angel-Saksische natuur, die bij hen bovendrijft. Zij zijn hardvochtig, onherbergzaam en liefdeloos; trouw en loyaal, maar alleen jegens de hunnen, en van daar hunne terugstootendheid; in groote mate onafhankelijk, en van daar hunne onherbergzaamheid: elke vreemdeling boezemt hun slechts wantrouwen in. Het gevoel is onder eene ruwe, dikke schors verborgen. Elk Engelschman vertrouwt in de eerste plaats op zich zelven, maar vooral de Yorkshire-man; hij vraagt niemands hulp, maar biedt de zijne ook nooit aan. De bekende goede en kwade eigenschappen van het Engelsche karakter zijn in hen als het ware geconcentreerd, en overdreven, en zonder de verzachting, die de beschaving in andere gedeelten van het land heeft aangebragt. Het krachtige, maar liefdelooze van hun karakter komt b.v. op ontzettende wijze uit in een bijzonder spreekwoord, aan de bewoners van Haworth eigen: ‘Doe een steen in uwen zak, bewaar dien zeven jaren, en dan nog eens zeven jaren, om altijd iets bij de hand te hebben als uw vijand komt.’
Wat van hunne vroegere zeden en geschiedenis bekend is, komt geheel hiermede overeen. Altijd hebben zij uitgemunt door hunne onafhankelijkheid. Ten tijde der burgeroorlogen vloeiden de pachters van Yorkshire in menigte naar het leger van cromwell; en nog zijn zij heftige republikeinen, en is de naam van den Protector bij hen in roemrijke gedachtenis. In het begin dezer eeuw, toen de vader van Miss bronte het leeraarsambt onder hen aanvaardde, waren hunne zeden nog uiterst onbeschaafd: de wraak werd als een erfgoed van vader op zoon overgedragen, de misdaad in vele gevallen als iets energieks beschouwd. Hunne vermaken deden de haren te berge rijzen: de onschuldigste zeker nog waren wedrennen te paard en te voet, waarbij alle hinderlijke kleederen zoo naïf

{==642==} {>>pagina-aanduiding<<}
werden afgelegd, dat het een vrij onkiesch schouwspel opleverde. Niet minder onwelvoegelijk was het gebruik bij de begrafenismaaltijden. Op het oogenblik dat de doodgraver het lijk in den kuil nederliet, werd aan de omstanders de officieele mededeeling gedaan, dat het doodmaal zou gehouden worden b.v. in de ‘Zwarte bul’, of in een dergelijke kroeg uit de omstreken.
Daarheen begaf zich dan het gezelschap en spoelde het verdriet weg met stroomen van ale, of rum, of van een akelig mengsel van bier en brandewijn. Eer de maaltijd afgeloopen was, lag de helft der gasten reeds onder tafel, en de overgeblevenen uit dezen aleoholischen kampstrijd gebruikten hun overschot van krachten, om met mes en vuist elkander slag te leveren (*). Zulke wilden waren aan het gezigt van bloed gewoon, en ontzettende staaltjes zijn bekend van hunne onverschilligheid omtrent het leven eens menschen.
Zulke barbaarschheid werd niet alleen bij de mindere klasse, maar ook bij de rijke pachters, en zelfs de voornaamsten van het graafschap gevonden. De Engelsche excentriciteit, wier misanthropie meestal iets onschadelijks, en wier zonderlingheid iets welwillends heeft, neemt bij dit volk een wreed karakter aan. Een grondbezitter, die een schoon buitenhuis bewoonde, maar merkwaardig door hooge oudheid, had een onfeilbaar middel uitgedacht, om de nieuwsgierigheid op een afstand te houden: hij schoot met een geweer op de onbescheidenen, en had op die wijze verscheidene menschen gewond. Een sprekend voorbeeld van ver getrokkene zedelijkheid, tot wreedheid toe, is het volgende. In hunne kindschheid bragten de bronte's dikwijls bezoeken bij eene rijke familie van dissidenten. De oudste dochter uit dat huis was getrouwd met een fabriekant in de omstreek. Tegen hare bevalling kwam, op haar verzoek, eene harer zusters haar helpen en gezelschap houden. Maar korten tijd na de terugkomst van dit meisje kwam men tot de treurige ontdekking, dat zij door haren schoonbroeder verleid was. Haar vader veroordeelde haar, om op hare kamer opgesloten te blijven, totdat zij eene beslissing zou genomen hebben; zij werd door hare zusters gemeden en zelfs beleedigd; alleen hare moeder had medelijden met haar.

{==643==} {>>pagina-aanduiding<<}
De afloop van deze geschiedenis vooral is verschrikkelijk. De vader loofde openlijk eene som gelds uit, zoo iemand deze verworpelinge wilde huwen, die schande had gebragt over een gezin van vromen. Er werd dan ook een man gevonden, die zeker in het gedrag des vaders vrijmoedigheid vond, om haar zooveel verdriet aan te doen, dat zij het bestierf. Nogtans bleef dit strenge gezin de betrekking aanhouden met den ellendeling, die de oorzaak van al dit leed was. Zelfs de ruwe bewoners dezer streek ergerden zich aan dit voorval, en houden de afstammelingen van deze wreede en farizeesche familie voor gevloekt.
Menschen van zulk eenen ontembaren aard konden niet anders dan lastige gemeenteleden zijn. De voorganger van den Heer bronte, Mr. redhead, was genoodzaakt te wijken voor de ongepaste aardigheden van zijne gemeente, waarmede zij hem vervolgden, omdat zij zich verbeeldden, dat zijne benoeming een of ander regt had geschonden. Zijne eerste verschijning op den kansel werd begroet met een helsch gestommel met rottingen en stokken; maar de volgende zondag toonde, dat zij een goed gebruik van de verloopen week gemaakt hadden. Gedurende de godsdienst-oefening kwam een man, met den rug naar voren op een ezel gezeten en het hoofd met een toren van oude hoeden gedekt, de kerk binnen, en ging die langzaam rond onder het luidruchtigste gelach van de menigte, welke de stem van Mr. redhead overschreeuwde. Toen deze den derden zondag kwam, begeleid door eenige vrienden, werd het niet beter. Zij zoeken eenen schoorsteenveger op, van onder tot boven met roet bemorst, maken hem beschonken, en brengen hem zoo in de kerk, vlak tegenover den preekstoel. Het bespottelijke gezigt van dien bemorsten kop, die knikkebollende zijne goedkeuring hecht aan des leeraars woorden, doet de gemeente in een homerischen lach uitbarsten. Maar niet genoeg. Plotseling krijgt de schoorsteenveger een aanval van dronkemansliefde, en wil Mr. redhead om den hals vallen. Daarop volgt eene worsteling, die weldra algemeen wordt, en onder woest getier loopt de dienst ten einde. Tot zelfs in een nabijzijnde herberg, waar hij gevlugt was, werd Mr. redhead vervolgd, en moest zich heimelijk uit de voeten maken. Eerst verscheidene jaren later kwam hij te Haworth terug.

{==644==} {>>pagina-aanduiding<<}

Trouwens, de leeraren waren dikwijls van hetzelfde gehalte als de leden, dezelfde ruwe energie, maar hier op een zedelijk doel gerigt. Een der laatste voorgangers van Mr. bronte heette grimshaw, een ijverig Wesleyaan, die als eene soort van held in de herinnering der dorpelingen leeft. Toen hij in zijne gemeente kwam, moet hij weinig beter dan Heidenen gevonden hebben. Want hem wordt nog de roem gegeven hen beter gemaakt te hebben, en de staaltjes die wij zoo even zagen, vallen dus nog na die bekeering. Dit wordt alleen verklaard door de verregaande zorgeloosheid en ongeschiktheid der vroegere leeraren. Mr. grimshaw ontzag niets om die bekeering tot stand te brengen. Behalve de gewone dienst gaf hij zich de moeite, om van huis tot huis te gaan, en somtijds tot dertig malen toe in eene week te prediken. Maar hij nam ook meer energieke maatregelen om hunne ijzeren zielen te bewerken. Wanneer hij bespeurde, dat deze of gene van zijn gehoor ontbrak, ging hij onder het gezang uit de kerk, zocht de halsstarrigen op, en dreef hen met zweepslagen naar de plaatse des gebeds.
Niet minder zonderling is het beeld van eenen anderen leeraar, Mr. roberson, wien Mr. bronte nog in zijne jeugd gekend had. Het harde en hoekige van het Engelsche karakter is in hem tot eene karikatuur overdreven. Bij eenen opstand, dien de slechte tijden, en vooral eene nieuwigheid in de inrigting der fabrieken in Yorkshire had doen ontstaan, wapende hij zijne dienstboden, en hielp aan hun hoofd de opstandelingen bestrijden, en gaf hierbij geen kwartier en geen genade. Dezelfde excentrieke hardheid in het meer vredelievende gedeelte van zijn ambt: hij had eene school opgerigt, waar de tucht door allerlei vreemde en strenge straffen gehandhaafd werd. Toen eens een kind was weggeloopen, zet hij het te paard achterna, vraagt het van de ouders op, en brengt het met geweld, aan den staart van het paard gebonden, terug. En toch was hij tot op hoogen ouderdom door allen niet alleen gevreesd, maar zelfs hoog geacht; eene sympathie, die onverklaarbaar zoude zijn, ware hij niet juist de type van het volkskarakter.
In zulk eene sfeer, in zulk eene maatschappij is charlotte bronte opgegroeid. Wie met hare romans bekend is, zal zien, dat verscheidene episoden niets meer dan herinneringen zijn,

{==645==} {>>pagina-aanduiding<<}
en zal het begrijpen van waar dat zelfgenoegzame, energieke van haar talent haar toegekomen is. De overkrachtige mannelijkheid van hare helden, de bewondering, die zij niet kan verbergen, voor al wat kracht is, voor ruwe en heftige karakters zelfs, - dat alles wordt genoegzaam verklaard uit de indrukken, waarmede hare jeugdige verbeelding zich het eerst gevoed heeft.

Beschouwen wij hiernevens den huiselijken kring, die charlotte bronte omgaf; ook daar vinden wij echte zedelijkheid, verbazende energie, maar ook weder zonderlingheid en heftigheid.
Haar vader patrick bronte woont nog te Haworth en heeft het treurige voorregt gehad, om al de zijnen te overleven. Ier van afkomst en Engelschman van woonplaats heeft zich bij hem de heftigheid van het Keltische bloed met de vasthoudendheid van het Saksische karakter vereenigd. Om zijnen toorn uit te vieren had hij de gewoonte, om op de heide tallooze pistoolschoten te gaan lossen, of hij wierp, b.v., een stuk kleed in het vuur, en zag het stilzwijgend verbranden, zonder acht te slaan op den stank, dien het verspreidde. Op een anderen tijd calmeerde hij zich door de ruggen van de stoelen af te zagen, en ze tot krukjes te herscheppen. Hij was een sterke wandelaar, maar ging altijd alleen, en niet dan zwaar gewapend uit. Dit laatste oordeelde hij noodig, sedert hij zich bij dezelfde oneenigheden, waarin Mr. roberson zulk eene rol speelde, de vijandschap der werklieden had op den hals gehaald, door tegen hen partij te trekken. Toen echter later, bij een dergelijk geval, de werklieden in zijn oog in hun regt waren, hielp hij hen op even krachtdadige wijze ondanks de verwijtingen der fabriekanten, zijne buurvrienden. Zijne denkbeelden waren even krachtig als zijne gewoonten, en uitten zich op even despotische wijze. Hij gaf zijnen kinderen de meest stoïsche opvoeding, en verzette zich tegen al, wat in zijn oog weelde was. Eens, dat de meisjes zouden gaan wandelen, stond er eene gansche rij mooije schoentjes bij het vuur gereed, die zij ten geschenke ontvangen hadden. Toen Mr. bronte binnen kwam en al die weelde zag, wierp hij ze in het vuur. Evenzoo had zijne vrouw een fraai zijden kleed ontvangen, wat zij trouwens nooit droeg. Op zekeren dag hoort zij de voetstappen van haren man op

{==646==} {>>pagina-aanduiding<<}
hare kamer, en zich herinnerende, dat zij den sleutel in de kast had gelaten, waar de japon hing, gaat zij ijlings naar boven. Te laat: de stukken lagen reeds op den grond verspreid. Toch was hij geen huiselijke tiran; op zijne wijze beminde hij de zijnen teeder, was goed vader en goed echtgenoot. En zijne vrouw zelve getuigde op haar sterfbed, dat hij nooit een hard woord tot haar gesproken had. Ook voor zijne gemeenteleden was hij goed, zelfs tot verkwisting toe.
Hij was vroegtijdig getrouwd met Miss branwell, eene zachtaardige, vrome, toegevende vrouw. Spoedig na elkander ontsproten uit dit huwelijk zes kinderen: vijf meisjes, marie, elisabeth, charlotte, emilie, anne, en één jongen, naar zijne moeder, op Engelsche wijze, patrick branwell genoemd. Daarna ging hare gezondheid met rassche schreden achteruit, en zij stierf kort na de vestiging te Haworth. Slechts eene flaauwe herinnering van eene lijderes in eene stille ziekenkamer hebben de kinderen van hunne moeder behouden, en sedert dien tijd stonden zij eenzaam op de wereld, weinig beter dan weezen.
Aan hen zelve overgelaten, werden de werkzaamheden van het verstand en het nadenken hun eene vroegtijdige gewoonte. Hun begripsvermogen, gescherpt en opgewekt door allerhande lectuur, ontwikkelde zich voor den tijd, en grootendeels hieraan moet hunne ziekelijke gevoeligheid, en hun vroegtijdige dood worden toegeschreven. Een jaar na den dood van Mistress bronte kwam hare zuster, Miss branwell, in de pastorij wonen, om de opvoeding van hare nichten op zich te nemen. Haar gezelschap was weinig geschikt, om de rigting te wijzigen, die de eenzaamheid aan haren geest gegeven had. Zij was een uitstekend mensch, liefderijk voor hare nichten, maar wier liefde met dat waas van droefgeestigheid overtogen was, die een gevolg is van eene pligtsvervulling, welke niet eigen keuze, maar de omstandigheden ons opleggen. Zij had haar schoon en vruchtbaar land verlaten voor eene dorre en onherbergzame streek; het gezelschap van oude bekenden voor de eenzame pastorij te Haworth, waar, buiten enkele collega's uit den omtrek, niemand kwam. Het was een natuurlijk gevolg, dat zij met een waas van droefheid en koelheid werd overgoten, waarvan de invloed op kinderen gelijk is aan de nachtvorst op de ontluikende lenteknoppen.

{==647==} {>>pagina-aanduiding<<}

Het was als of alle mogelijke ongunstige omstandigheden moesten zamenkomen, om aan den geest van charlotte en hare zusters die eigenaardige rigting te geven. Zelfs de schooljaren, anders een tijd van zorgeloosheid althans, gaven aan charlotte het eerst de ondervinding van menschelijke verdorvenheid, en lieten een onuitwischbaren indruk bij haar achter, dien zij in het eerste gedeelte van ‘Jane Eyre’ wedergeeft. De school van Cowan's-Bridge, die zij bezocht, was uitsluitend voor predikantsdochters bestemd, en werd grootendeels uit liefdegiften bekostigd. Mr. carus wilson, de oprigter en bestuurder, was een braaf man, maar die niet het minste begrip had van wat aan kinderen toekomt. Hij meende den Christelijken ootmoed te bevorderen, door hun bij elke gelegenheid te herinneren, dat zij door de liefdadigheid van anderen werden opgevoed. Zijne groote zorgzaamheid voor zijne inrigting bepaalde zich vooral bij het minutieuse. Maar terwijl hij zich met dingen bezig hield, die beter voor vrouwen geschikt zijn, werd het noodige voorbijgezien. Verregaand was de zorgeloosheid voor de spijzen der kinderen, die zóó onzindelijk waren, dat hunne gezondheid er onder leed. Bovendien was de ware reis, die zij zondags naar de kerk moesten doen, eene nieuwe oorzaak van ziekte. Eene epidemie brak in de school uit, die aan charlotte de stof heeft opgeleverd voor de beschrijving in ‘Jane Eyre.’
Marie bronte werd ziek, en stierf weldra. Zij is het origineel van de persoon, die in helena burns beschreven wordt. Zij had in hooge mate afkeer ingeboezemd aan eene ondermeesteres, aan de lezers van ‘Jane Eyre’ bekend onder den naam van Miss scatcherd. Op zekeren morgen gevoelt marie zich zoo ziek, dat zij vergunning vraagt, om te bed te mogen blijven, die haar door de ondermeesteres geweigerd wordt. Het arme kind poogt op te staan, maar slaagt hierin slechts langzaam, waarop de secondante, die dit alles maar luiheid noemt, haar op onbehoorlijke wijze mishandelt. Nooit heeft charlotte den indruk van verontwaardiging verloren, welke dit tooneel in haar opwekte, en die heeft ook hare pen, bij de beschrijving van de school van Lowood, bestuurd. - Nadat eerst marie, en spoedig daarna ook elisabeth was gestorven, keerde charlotte, thans de oudste harer zusters, met emilie naar huis terug. Tot dien tijd was zij wel van een

{==648==} {>>pagina-aanduiding<<}
peinzenden, maar toch vrolijken aard geweest; sedert deze tooneelen, zegt men, was hare vreugde als uitgedoofd, en de toekomstige schrijfster van ‘Jane Eyre’ en ‘Villette’ begon zich in haar te ontwikkelen.
Hierna verliepen verscheidene jaren van verlatenheid in de pastorij te Haworth, waarin de kinderen zoo goed als zich zelve opvoedden, in het gezelschap van hunne tante, en eene oude dienstmaagd, die gedurende 30 jaren de familie diende. Ook deze geringe persoon was niet zonder belangrijken invloed op de vorming der kinderen. Zij voedde hen op met de ruwe liefde eener boerin; beknorde ze veel, maar bedierf ze nog meer. Bovendien was de oude onuitputtelijk in het vertellen van de meest wonderlijke histories, zoo als men zoo dikwijls zonder nadenken aan kinderen verhaalt, maar die eene onberekenbare werking op hen uitoefenen. De excentrieke natuurlijkheid, waarmede zij al die ijselijkheden voordroeg, droeg bovendien het hare bij, om de verbeelding der kleinen door ziekelijke schrikachtigheid te overspannen.
Lezen en vooral schrijven was de eenige bezigheid der gezusters en haren broeder. Zij schreven zonder rust of ophouden, geschiedenissen, tooneelstukken, gedichten, zoo als hunne vroegrijpe verbeelding hun ingaf. Ook het houden van een dagboek, dat onfeilbare middel om den geest te beschaven, was hun eene vaste gewoonte, zoo als ons ten minste van charlotte met zekerheid bekend is. Zij hadden een ‘Magazine’, waarvan zij de redacteurs, inschrijvers en lezers te gelijk waren; zij speelden om zoo te zeggen schrijvertje en dichtertje, zoo als andere kinderen soldaatje spelen, en hunne eenige uitgave bestond in eene ontzettende consumptie van schrijfpapier.
Ook werden zij vroegtijdig met de kennis van, en de belangstelling in staatszaken vervuld. Hun vader was een heftig Tory, en zijne gesprekken en gewone dagbladen stortten de beginselen van die partij in hunne jeugdige harten, welke hun altijd zijn bijgebleven. Sprekend is het tooneel, zoo als zij het ergens in haar dagboek beschrijft, van de vurige belangstelling, waarmede de geheele familie de debatten in het Parlement volgde. Mr. bronte met koortsige haast den kruisband van het dagblad openscheurende, de oude tante met gespannen aandacht luisterende, en van tijd tot tijd over de

{==649==} {>>pagina-aanduiding<<}
quaestie van den dag haar hoogwijs, maar altijd streng Protestantsch gevoelen uitende, en de kinderen, tot het kleinste toe, elkander rondom des vaders leuningstoel met niet mindere gejaagde spanning verdringende. Hoe echt Engelsch is dat alles! De politiek behoort daar zoo geheel tot het huiselijke leven en de opvoeding der kinderen, als bij ons het lezen en schrijven. - Niet minder eigenaardig is een ander tafereel, wat bewijst, hoe geen leeftijd of sekse aan die liefde voor de politiek vreemd is. Later was charlotte naar de school van Miss wooler gegaan, en zij beschrijft in een brief aan eene jeugdige vriendin, hoe de geheele school in gisting was bij de quaestie van het kiesstelsel, die in 1832 behandeld werd. Dagelijks hielden de jeugdige hoofden zich bezig met heftige politieke discussies, en beoordeelden, ieder naar haar standpunt, als Tory, of radicaal, de in de quaestie betrokken personen.
Het verblijf op deze school, waar zij op haar vijftiende jaar henen ging, was overigens voor charlotte een tijd van betrekkelijk geluk. Daar vond zij, hetgeen haar altijd ontbroken heeft, omgang met haars gelijken, en zij heeft hier ook vriendschapsbetrekkingen aangeknoopt, die haar geheele leven niet verbroken zijn. De natuur was hier schoon, en de omtrek vol sporen van verleden tijden. Miss wooler, eene deftige, maar beminnelijke Engelsche, wist met bevallige levendigheid de oude histories van den omtrek aan hare kweekelingen te verhalen. Zoo was het hier, dat het boven vermelde met den predikant roberson gebeurd was, en hier woonde de fabriekant, wiens fabriek bij die gelegenheid bestormd was. Zijn persoon heeft charlotte in den roman ‘Shirley’ wedergegeven, onder den naam van moore, en zoo zijn de meeste bouwstoffen van dien roman aan de verhalen van Miss wooler ontleend, of het zijn hare vriendinnen, waar zij hare romanheldinnen van maakt. De meer vrolijke toon, die in dit haar werk doorstraalt, is een gevolg van hare stemming in dit gelukkige tijdstip. Gelijk in de ‘Jane Eyre’ vooral de droevige, zoo heeft zij hierin de vrolijke herinneringen van haar leven neêrgelegd. Maar het geluk is een vreemdsoortig bestanddeel in haar leven; en zoo staat de ‘Shirley’ dan ook beneden hare andere romans.

{==650==} {>>pagina-aanduiding<<}

Charlotte was reeds toen naar ligchaam en geest, zoo als zij haar geheele leven geweest is. Zij was niet schoon naar het uitwendige, maar de rijkdom en de strijd van haar inwendig leven teekenden zich op haar gelaat af. Er was eene groote mate van energie, maar te gelijk van bedeesdheid op te lezen, gelijk men dat wel eens van weeskinderen ziet. Haar overigens zacht oog kon toorn en verontwaardiging uitdrukken op eene wijze, zoo als zelden eenig menschelijk gelaat. Zij was stilzwijgend, en beminde de eenzaamheid meer uit gewoonte, dan uit natuur. - Wij hebben geen portret van haren broeder, branwell, noch van emilie. Deze echter was, zegt men, de schoonste der zusters; zeker was zij het sterkst sprekende en rijkst begaafde karakter der geheele familie. Zij was van eene meer dichterlijke natuur dan charlotte, even beschroomd, maar vrij van die neêrslagtigheid, en hare beschroomdheid had iets bevalligs, als eener hinde. Een kind der heide, was zij aan haren geboortegrond met zoo wilde liefde gehecht, dat men alle pogingen moest opgeven, om haar Haworth te doen verlaten. Zij hield met eene ziekelijke woestheid van dieren, en bij voorkeur van wilde en gevaarlijke. Dikwijls ving zij een weinig te vertrouwen hond op, die met hangenden staart en tong uit den bek, op den weg liep, en gaf het dier te drinken; werd zij gebeten, dan maakte zij een ijzer gloeijend, en brandde de wonde uit, zonder iemand iets te zeggen. Men had haar een hond gegeven, met een echt Engelsch karakter, trouw en goed; maar was hij gestraft voor het een of ander en geslagen, dan vergat hij zijne trouw, en vloog zijnen aanvaller aan. Toch wist het zwakke meisje, het dier, wat zijne tyranny in huis begon te oefenen, met geweld te temmen.
Dit vreemde meisje, wier onbegrijpelijke energie hare zuster zelfs vrees inboezemde, is vroeg gestorven: haar talent heeft zich niet kunnen ontwikkelen; maar was misschien grooter, dan dat van charlotte, en meer geniaal. In den bundel van gedichten, door de drie zusters gezamenlijk uitgegeven, zijn die van ellis bell (haren pseudoniem) wel de beste. Het werk, wat wij van haar hebben, ‘Wuthering Heights’, moge minder litterarische juistheid en kunst verraden, maar het is zeker meer dichterlijk. De opgang van charlotte heeft de eerste proeven harer zusters in de schaduw gesteld; maar hadde het talent van emilie zich kunnen ontwikkelen, naar hetgeen

{==651==} {>>pagina-aanduiding<<}
deze eerstelingen beloofden, dan ware zij haar voorbijgestreefd.
Het meest aan dit karakter gelijk is dat van branwell, den ongelukkigste van deze ongelukkige familie. Als jongen was hij ook van zelf onder andere omstandigheden geplaatst: hij was niet zoo afgezonderd van de wereld; maar, terwijl zijne zusters met de gebreken ook de voordeelen van het eenzame leven bezaten, werd zijne meerdere vrijheid hem verderfelijk. In den aanvang scheen het zijn geluk te zullen worden: zijn geest ontlook er door en ontwikkelde zich zonder eenig beletsel. Op achttienjarigen leeftijd was hij een vrolijk, verstandig en vurig jongeling, het bedorven kind van het geheele dorp, een dier wezens, die tot alle geluk, maar ook tot alle afdwalingen geschapen schijnen. Want ook zijne slechte zijde, zijne hartstogten ontwikkelden zich, bij deze vrijheid, met buitengemeene hevigheid. Zijne zusters, weinig bekend met de wereld, en ondanks haar zelve met het energieke in hem ingenomen, hielden zijne streken voor hunnen vader verborgen. Alzoo was hij eene prachtige bloem gelijk, in te welige aarde zonder zorg en zonder snoeimes opgeschoten. Wij zullen later zien, welke rampzalige vruchten hieruit zijn voortgekomen.
Zietdaar de leden van de familie bronte, alle heftige karakters, anne misschien alleen uitgezonderd, wier zachte aard door de meer schitterende hoedanigheden der anderen werd overschaduwd. Welk zal nu het lot zijn, wat zulke vurige gestellen wordt toegedeeld, waaruit hun zoekende geest voedsel zal ontvangen? Wat hun verblijf te Haworth betreft, in weinig woorden kan dit gezegd worden: de eene dag was gelijk aan de andere. De eenige uitspanning der zusters bestond in lange wandelingen op de heide, waarbij zij met onbegrijpelijke beschroomdheid elk menschelijk gelaat, als iets verschrikkelijks ontvlieden. Te huis zijn, behalve het huishouden, de boeken hare eenige bezigheid; zij lezen alles, goede en kwade, ook de meest vreemde en fantastische. Des avonds, als hare tante naar bed is, en het dagwerk afgeloopen, winden zij elkanders verbeelding onder vertrouwelijke gesprekken op, en wel op hare kamer op en neder loopende, zonder licht, slechts door een straal van de maan, of van den brandenden haard beschenen. Één winter muntte boven alle andere door sombere treurigheid uit. Hevige regens en ruw weder hielden haar

{==652==} {>>pagina-aanduiding<<}
geruime weken te huis, en de weêrsgesteldheid vermeerderde de sterfte in den omtrek op ontzettende wijze. Men kan zich een denkbeeld vormen van de droefgeestigheid van haar bestaan, bij het onophoudelijk gelui der doodsklok in den toren, vlak bij de pastorij. Daarbij de treurige bedrijvigheid op het kerkhof onder hare vensters, waar elk oogenblik nieuwe dooden werden aangedragen, of graven gedolven en grafzerken bereid voor die nog komen moesten. Dit moest wel haar gevoel òf geheel verstompen, òf tot eene uiterst ziekelijke spanning opvoeren.
Bij zulk een bestaan wordt het hart spoedig oud, en loopt kwalen op, even als het ligchaam. Werkelijk zijn ook vele eigenschappen van charlotte niet anders dan ziekten des geestes. Reeds op haar negentiende jaar openbaarde zich zelfs in hare vriendschapsbetrekkingen eene ziekelijke vreesachtigheid. Begint zij van iemand te houden, dan vreest zij aanstonds lastig te zullen worden, of schept andere denkbeeldige gevaren, en zij stelt het zich overal ten taak hare natuur te bestrijden en alle teedere gewaarwordingen te onderdrukken. Eene andere ziekte was hare overgroote moedeloosheid. Nog slechts 21 jaren oud, verbeeldt zij zich reeds, dat voor haar de lente des levens voorbij is, en nooit verwacht zij eenig geluk. Ook op godsdienstig gebied openbaarde zich die kwaal, en bragt haar tot wanhoop aan hare zaligheid. De gedeelten uit haar dagboek, waar zij dit tijdperk haars levens beschrijft, treffen ons door de somberste schilderingen van hare gewetenskwellingen, maar getuigen ook van den rijkdom van haar hart, en hare getrouwheid aan het gevoel van pligt. Iets hiervan heeft zij wedergegeven in den ‘Jane Eyre’, bij de beschrijving van de verzoekingen en kwellingen der arme gouvernante.
En wat kon het zijn, wat zij met regt zich zelve verwijten kon, dan alleen hare vurige natuur, waarvan zij zich altijd eene misdaad maakte. Want de meest treffende goedheid was haar eigen, ondanks de stormen in haar binnenste, die hare ziel vermoeid, maar niet uitgeput hadden. Terwijl zij zich zoo der verdoemenis prijs gegeven waande, had zij de taak op zich genomen om het werk van de oude dienstmaagd te verrigten. Deze had een been gebroken, en zou hare dienst moeten verlaten, zoo als de tante en de noodige zuinigheid

{==653==} {>>pagina-aanduiding<<}
aanraadden. Maar de meisjes vonden wel middel, om dit plan tegen te werken, en weigerden onder anderen te eten, tot dat besloten werd, om de oude tabby te houden. En, om dit mogelijk te maken, namen zij vrijwillig al het huis- en keukenwerk op zich.
Zulk een meisje kon, ondanks haar gebrek aan schoonheid, niet anders dan interessant wezen. Had zij ook de gewone eigenschappen niet, om eenen man te behagen, zij kon achting winnen of de nieuwsgierigheid gaande maken. Beiden is haar gebeurd. In 1839 ontving zij een huwelijks-aanzoek van een geestelijke, die hooge achting voor haar had opgevat. Charlotte sloeg het aanzoek af, nagenoeg om dezelfde redenen als jane eyre hare hand aan Sir john rivers weigerde. Eenigen tijd hierna was het een jong Iersch geestelijke, die vooral uit nieuwsgierigheid tot haar getrokken werd; maar de soort van vrijaadje, die dreigde te zullen ontstaan, werd door de ernsthafte charlotte spoedig onderdrukt. - Eerst toen het wegsterven van hare omgeving den last der pligten, dien zij droeg, langzamerhand had verligt, kon de gedachte aan een huwelijk in haren geest opkomen.

De geldelijke omstandigheden van den Heer bronte waren, gelijk men reeds heeft kunnen opmerken, niet al te ruim, zoodat zijne kinderen er op bedacht moesten zijn, om zich zelven een bestaan te verschaffen. Dit was echter niet zoo gemakkelijk. Langen tijd hadden zij de hoop gekoesterd, om van hunne lievelingsbezigheden te leven; patrick zou schilder worden, de meisjes schrijfsters. Met dit doel schreven patrick en charlotte twee brieven, één aan wordsworth en één aan southey, er eenige proeven van hun talent bijvoegende. Alleen charlotte kreeg van southey een antwoord, uitstekend door gezond verstand en kiesche toegevendheid; maar waarin haar plan haar ontraden werd. Gedurende geruimen tijd volgde zij dezen strengen, maar liefderijken raad des verstands op; maar wat dan te doen? Eene school oprigten! Maar èn geld, èn de onmisbare gezondheid, èn de vereischte kundigheden ontbraken haar; hare opvoeding en ontwikkeling waren geheel buiten den gewonen regel geweest. Toch moest er een besluit genomen worden, en zij waren tot alles bereid. Vooral charlotte

{==654==} {>>pagina-aanduiding<<}
scheen met het geringste tevreden te zullen zijn. Zij gevoelde zich wel ongeschikt voor verscheidene betrekkingen, waarvan hare stille zwaarmoedigheid haar afsloot; maar verklaarde zekere soort van sympathie te gevoelen voor het werk zelfs eener dienstbode. Weinige weken later hadden anne en charlotte eene plaats als gouvernantes gevonden.
Charlotte had gelijk: dán ware het nog beter dienstmaagd te wezen. De eigenaardige ellenden van dezen halfslagtigen stand zijn genoeg bekend; maar zij werden verdubbeld door haar overgevoelig gestel en zwaarmoedige excentriciteit. Zij getuigde aan Mrs. gaskell, dat men gouvernante geweest moest zijn, om zich een denkbeeld te vormen van het zedelijke bederf, wat den geest aangrijpt onder zulk een voortdurenden staat van vernedering en gedwongenheid. Hare eerste plaats was ook niet van de gelukkigsten. De kinderen waren onhandelbaar; maar zij zoude er nog wel mede teregt gekomen zijn, als de ouders het er niet op schenen toegelegd te hebben, om hunne gehechtheid aan haar in de vooroordeelen van het zoogenaamde fatsoen te smoren. Eens, toen een der kinderen, in den eenvoud des harten haar zijne liefde betuigde, kon de moeder hare verontwaardiging en spijt niet weêrhouden, en trok het terug met de woorden: ‘Wie houdt er nu van eene gouvernante, mijn kind! foei!’ - Dat wreede woord liet een smaak van gal en alsem in hare herinnering achter.
Niet lang daarna verliet zij dit huis, wat haar niet dan smarten had opgeleverd, en kwam tegen het einde van 1839 te Haworth terug. Wederom zocht hare ziel in het schrijven verpoozing van de eentoonigheid haars levens, en onwillekeurig kwamen hare droomen van schrijversroem weder op. Zij begon een roman op groote schaal, als die van richardson. Somtijds zonden haar broeder en zij enkele proeven aan wordsworth en aan coleridge. Branwell schreef somtijds in een provinciaal dagblad, en emilie maakte gedichten. Maar charlotte heeft haren weg nog niet gevonden; zij is nog niet te huis op dit terrein, zij zoekt en dwaalt. Nog is hare opvoeding niet voltooid, nog vijf of zes jaren van smart zijn voor de vorming van haar talent noodig. - In 1841 kreeg zij op nieuw eene plaats als gouvernante. Nu had zij het goed getroffen; maar zij bleek niet voor deze betrekking in de wieg gelegd te zijn. De omgang met kinderen gaat menschen van

{==655==} {>>pagina-aanduiding<<}
een zwaarmoedigen aard slecht af. ‘Ik zie er altijd onbegrijpelijk tegen op, om zelfs de noodigste dingen aan de dienstboden, of mijne meesteres te vragen; ik weet, dat het dwaas van mij is, maar ik kan het niet helpen.’ Zoo schreef zij, en bovendien woelden reeds andere gedachten haar in het hoofd. Hare werkzame verbeelding schilderde haar allerlei landschappen, personen en geschiedenissen voor, die het haar als een nood was opgelegd, in het licht te doen verschijnen. Ook was haar post van gouvernante, met een loon van hoogstens een paar honderd gulden 's jaars, toch nog geen bestaan. Op nieuw vatte zij het plan op, om eene kostschool te houden. Toevallig bestond er gelegenheid om die van Miss wooler over te nemen. Wel waren hiertoe middelen noodig, en twee jaren van voorbereidende studie in het Fransch en Duitsch; maar zij bragten het toch zoo ver, dat zij en emilie naar het vasteland konden gaan, waar zij te Brussel, in de inrigting van den Heer heger, het ontbrekende in hare opvoeding konden aanvullen.
Ook hier werden de beide zusters door haar noodlot en door hare eigene schroomvalligheid achtervolgd, en de vreemde wereld, die haar omgaf, verdubbelde nog hare kwellingen. Zij konden er niet toe komen, om zich in den vreemde aan iemand aan te sluiten, waartoe de gelegenheid toch niet ontbrak. Zij vergenoegden zich met elkanders gezelschap, en hadden slechts één doel: spoedig de noodige kennis te verzamelen, om dezen gehaten kring te kunnen ontvlieden. Geen oude Seyth of Germaan kon zich vreemder gevoeld hebben, te midden van het zedebederf van Griekenland of Rome, dan deze kleine wilden van Yorkshire onder de zeden en de godsdienst, die zij dagelijks aanschouwen moesten. Het vasteland in het algemeen, en de Belgen en de Roomsche godsdienst in het bijzonder maakten op charlotte eenen allerongunstigsten indruk. Maar nog grooter was de afkeer van emilie, die steeds naar hare heidevelden terug verlangde.
De gelegenheid daartoe deed zich spoedig genoeg op, maar door eene treurige aanleiding. Hare tante was door eene zware ziekte overvallen. Zij kwamen in allerijl over, maar vonden bij hare aankomst anne en haren vader alleen en in stilte tegen elkander over zittende.
Eenigen tijd hierna ontvingen zij een brief van den Heer

{==656==} {>>pagina-aanduiding<<}
heger, die aanbood haar als onderwijzeressen in zijn gesticht op te nemen. De dood van hare tante liet eene plaats aan den ouderlijken haard open, en anne moest weder hare betrekking als gouvernante gaan vervullen. Welkom was deze aanleiding aan emilie, om hare geliefde heide niet te verlaten, en zoo vertrok charlotte alléén. Maar beroofd van het gezelschap harer zuster, was de verlatenheid haar met elken dag meer drukkend en onuitstaanbaar, en wanneer men in de ‘Villette’ leest, wat lucy snowe gedurende het verblijf in het Pensionnaat had uit te staan, kan men zich eenig denkbeeld vormen van haar nameloos lijden. Bovendien kwamen hare stroeve Protestantsche begrippen hoe langer hoe meer in botsing met het ijverige Catholicisme van den Heer heger. Te gelijker tijd kwamen er slechte berigten van Haworth: het gezigt van Mr. bronte werd gedurig slechter, zoodat er vrees voor blindheid bestond. Ook werd het gedrag van branwell, reeds lang bandeloos, meer en meer onrustbarend. En zoo liet charlotte hare betrekking tot het pensionnaat van den Heer heger varen. Wel werd er bij hare terugkomst nog gesproken over haar plan, om eene school op te rigten; maar andere zorgen werden dringender. De ongelukkige zusters hadden twee zieken op te passen: een blinde, en een krankzinnige. Mr. bronte was de eene, de andere was de ongelukkige branwell.
Zijne geschiedenis is allerjammerlijkst.
Vóór eenige jaren had hij eene betrekking gekregen als gouverneur in een voornaam huis. Hij was, gelijk wij weten, een schoon jonkman, aardige prater, en vroeg bedorven en in het kwade gestijfd door de te groote ingenomenheid zijner eigene zusters en der geburen. Hij had de kwade kans van eene hevige liefde in te boezemen aan de vrouw des huizes, waar hij gouverneur was. Gelijk zulk eene onnatuurlijke passie allen schroom pleegt af te leggen, kwamen de eerste aanzoeken van den kant der dame, welke zich zelfs niet eens voor hare kinderen, die bijna volwassen waren, verborg. Het treurigste was nog, dat branwell haar niet alleen inwilligde, maar het ongeluk had van smoorlijk verliefd te worden op de vrouw, die zijne moeder had kunnen zijn. Kwam hij van tijd tot tijd het ouderlijk huis nog eens opzoeken, dan bekortte hij zijn verblijf zoo veel mogelijk, en verbaasde zijne zusters door het

{==657==} {>>pagina-aanduiding<<}
zonderlingste gedrag en humeur. Deze begrepen niet, wat dit alles beduidde; maar weldra kwam branwell voor goed in de pastorij terug. De beleedigde echtgenoot had hem zijn congé gegeven, en met geweld een einde gemaakt aan deze rampzalige en zondige betrekking.
De avond, waarop al deze bijzonderheden bekend werden, leverde een tragisch tooneel in de pastorij op. De zusters, zich het aangezigt bedekkende uit schaamte over den broeder die hun afgod geweest was, maar thans een levend beeld der zonde; de oude blinde vader, in heftige vervoering haar vloekende, die zijn kind in het verderf heeft gesleept, en bij dat alles branwell heete tranen schreijende, en ondanks zijne wanhoop en berouw, nog slechts aan zijne liefde denkende. - Zijn leven was gebroken. Met het egoïsme van den hartstogt, dacht hij niet aan de smart der zijnen; hij dacht slechts aan zich zelven, en hetgeen hij verloren had. Nogtans bleef hij nog steunen op ééne verwachting, hoe zeer ook te veroordeelen. De man zijner geliefde was ziekelijk: hij kon sterven! Die gewenschte gebeurtenis kwam; maar bij testament had hij zijn geheele vermogen aan zijne vrouw vermaakt, op voorwaarde, dat zij nimmer eenige betrekking met branwell zou aanknoopen. En deze, voorziende dat hij op het berigt van den dood haars mans zoude overkomen, zond in allerijl een bode tot hem af. Het berigt wat deze aan branwell bragt, wierp hem in hevige stuiptrekkingen: zijne geliefde deed hem weten, dat zij van hem afzag, om haar vermogen niet te verliezen.
Dit was de laatste slag, dien branwell niet meer te boven kwam. Alleen de dood kon hem van dien hartstogt genezen. In sterken drank en opium zocht hij troost, en in zoo buitensporige mate, dat hij door het delirium tremens werd aangetast. Zijne legerstede stond in de kamer zijns vaders, en in de aanvallen zijner afschuwelijke ziekte, dreigde hij dikwijls, dat één van hen beiden den volgenden dag een lijk zou wezen. Te vergeefs smeekten de dochters haren vader, dat hij niet in die kamer blijven zou; hij wilde van niets hooren. En zoo bragten de arme meisjes hare nachten door, in gestadige onrust, en vingen dikwijls het geluid op, van een pistool die geladen werd. Het juiste, wat in die kamer voorviel, bleef haar verborgen; maar den volgenden dag, als

{==658==} {>>pagina-aanduiding<<}
de aanval voorbij was, hoorden zij branwell zich zelven bittere verwijtingen doen: ‘Wij hebben eenen verschrikkelijken nacht gehad. Arme vader! hij doet zijn best wel, maar alles is gedaan voor mij. Het is hare schuld.’
Het geluk had de bewoneren der pastorij weinig toegelagchen; maar nu was het ongeluk er voor goed binnengetreden.
Onder zulke omstandigheden kwam de bloem, in de eenzaamheid geplant, met tranen gedrenkt, door stormen van leed gezweept, tot haren vollen wasdom. Thans is zij rijp voor de bewondering der faam, en den sikkel des doods. Tot de beschouwing van deze tweede periode haars levens kunnen wij nu overgaan.
(Het tweede gedeelte in het volgende No.)




Italië en zijne bewoners, met een schildersoog beschouwd. (*)

In den regel is het eerste, waarnaar de jonge kunstenaar na zijne aankomst te Rome, als hij eerst eene woning heeft kunnen vinden, omziet, de restauratie de'Lepre. En dan zoekt hij in de tweede plaats in het Italiaansche leven met zijne schilderachtige tooneelen stof voor studieën en schetsen, opmerkingen en beelden. Wij willen hem eens volgen, om te zien welken buit zijne moeite hem oplevert, en als die niet tegenvalt, in zijn genot te deelen. Men klaagt zooveel, dat de wereld er hoe langer hoe prozaïscher gaat uitzien; een deskundig oog helpt ons misschien eenig bevallig beeld te vinden.
Het is niet onmogelijk, dat de genoemde Trattoria, de gewone restauratie voor kunstenaars, bij het binnentreden reeds den gezonden honger des vreemdelings uit het Noorden tot op de helft doet inkrimpen. De Romeinsche ecthuizen zijn zeer voordeelig voor de beurs des bezoekers; de keuken ligt gewoonlijk binnen het bereik van oog en neus, en zendt voordurend haren verzadigenden wierook door alle vertrekken henen. Reinheid is aan het tafellaken, den vloer, en het geheele vertrek zoo zuinig mogelijk aangebragt. Het gezelschap bestaat uit

{==659==} {>>pagina-aanduiding<<}
een wonderbaar mengsel; meestal zijn er onder de schraal gemeubileerde zalen enkele voornamelijk voor lieden uit het volk, en andere, waarin de gasten in betere kleeding zich afzonderen. Zeer streng wordt de grens echter niet getrokken, en in restauraties zoowel als koffijhuizen, ziet men dikwijls geestelijken, winkelbedienden, artistes, Fransche soldaten, portiers, niet zelden met vrouw en kind, of landlieden in nationale zondagskleeding, vreedzaam aan éénen tafel zitten, en naar dezelfde spijskaart smullen.
Is de bezoeker een Duitscher, en is hij niet bang voor een tamelijk gesloten gezelschap, dan klimt hij naar de eerste verdieping, en zal daar verscheidene beroemde schilders uit zijn land aantreffen, die hij misschien kennen zal. Maar hij zal zich bedrogen vinden, als hij reeds hier de schilderachtige vormen en de zachte toonen van het Zuiden verwacht. Op geringe wijzigingen na heeft ieder de vaderlandsche kleeding, en eigen taal behouden, en de nieuweling begint te vreezen, dat ook hij over de Alpen zal wederkeeren, zonder in eenen echten Italiaan herschapen te zijn.
Om te beginnen blijft hem niets over, dan door Roomschen kost den ouden adam uit te drijven; immers, volgens moleschot, heeft de tamme kat óók zijne zachte en beschaafde manieren, in vergelijking met de originele wilde, alleen aan de verandering van voedsel te danken. Gebakken visch, heet het in Italië, maakt wraakzuchtig van aard; - welnu! eene kleine dosis Italiaansche wraaklust ontsteekt wat leven in het koude bloed van den vreemdeling uit het Noorden. Derhalve spreekt hij het oliebaksel dapper toe, en zich herinnerende, hoe mild men in het oude Rome met zalvingen was, giet hij den ganschen goudgelen inhoud van de karaf Genueesch product op de malsche latuw ledig, - tot niet geringe ontstichting van den camerière. De Italiaansche keuken hecft vecl overeenkomst met de Zuid-Fransche. De fijne, versche olie maakt dat men onze boter niet al te zeer betreurt; deze was tot vóór weinige jaren in Napels naauwelijks bekend, maar is er nu even als te Rome vrij goed te krijgen. De Italiaansche kost munt in alle tijden des jaars uit door de frissche groenten; Broccoli, bloemkool, artisjokken, paradijsappcls, en allerhande soorten van salade wisselen elkander af; daarentegen komt onze eeuwige aardappel zelden op tafel.

{==660==} {>>pagina-aanduiding<<}
Gevogelte is schaarsch, dank zij de nationale jagtfurie, die vooral in de Campagna er een waren verdelgingskrijg tegen voert, en zelfs de broedsels niet spaart. Het vleesch is wel goed, maar wordt aan de soep opgeofferd. Bij de kaas aan het dessert komt mes noch vork op tafel. De wijn is goed en goedkoop: voor zes Bajocchi (*) eene mooije flesch vol van het gulden vocht; zoo durft men zich dag in dag uit die kleine uitspatting nog wel permitteren.
Ondertusschen heeft de camerière op den rug van de spijskaart de hiëroglyphenkolom zijner rekening gekrabbeld. De oningewijde haalt nu een van zijne billetten van 5 Scudi voor den dag, die zijn Roomsche bankier zoo goed was hem tegen pari af te staan, maar die men zelden anders dan tegen kopergeld wisselen kan. Na een kwartier wachtens komt de jongen terug, beladen met eene menigte rolletjes, die de waarde in koper uitmaken van het in betaling gegeven papier. Met zijne rijke koperlading verlaat de aldus gezegende de beroemde Trattoria. Het kan gebeuren, dat zijn kleêrmaker niet gerekend had op zulk eene zak-overlading; in dat geval zullen de naden wel zwichten voor het gebrek aan zilvergeld te Rome; maar deze avarij veroorzaakt weder de kennismaking met de eene of andere bewoonster der Spaansche Trap, wier naaikunst even toereikende is, om den vreemdeling op straat den zak te verstellen. Dit toeval maakt den jongen schilder op het eigendommelijke straatleven in Rome opmerkzaam. Want hier en nog meer te Napels zijn zulke vertrouwelijke kleine diensten niets vreemds. Ook kapper en barbier oefenen hun beroep uit onder het dak van den vrijen hemel, en in de volkrijkste kwartieren staat de eene Romeinsche de andere voor de deur het haar te vlechten. Onze noordelijke smaak kan zich moeijelijk met de openbaarheid van zulke toiletwerkzaamheden vereenigen; maar nog vreemder aanblik leveren de naïve jagttooneelen op, als de alles opjagende vingers van zorgvuldige moeders de wildernissen van ongekamde kinderhoofden doorkruisen. In 't algemeen is er onder de bezigheden van den dag niets, wat men in Italië niet even gerust aan den blaauwen hemel vertoont, als wij aan de vier wanden eener kamer. Ook het zogen der kinderen behoort hiertoe, en

{==661==} {>>pagina-aanduiding<<}
neemt zooveel te belangrijker plaats in, daar dikwijls bij kinderen van drie jaren, deze de eenige bron is, waaruit hun de stroomen des levens toevloeijen. Het mag wel hieraan te wijten zijn, dat de Italiaansche schoonen zoo vroeg verwelken.
Hoe verder de schilder naar het Zuiden komt, des te rijker stof zal hij voor zijn schetsboek vinden. Reeds de kleederdragt is op de meeste plaatsen zeer schilderachtig. 't Is waar, de nationale kleeding begint ook hier te verdwijnen, gelijk overal ter wereld de Parijsche smaak de inheemsche dragt schijnt te moeten verdringen. Het Grieksche costuum der bewoonsters van het eiland Procida wordt steeds minder algemeen, en de echte costumen, die Prinses albrecht van pruissen haar gegeven had, werden op staanden voet aan schilders verkwanseld. Ook de vroeger zoo rijk gekleede, op antiek Romeinsch bloed bogende schoonen van de overzijde des Tevere werden door hare zusters van de stad in den afval van hare sierlijke dragt medegesleept. Echter ziet men vooral bij feesten in het Napolitaansche nog steeds vrouwenkleederen, rijk met goud geborduurd en schitterend van kleuren. - Een goed bezet Napelsch Caricolo, met zijn bontgetuigd mnildier of paard, zijne twee groote licht beschilderde wielen; aan beide zijden met het beeld des beschermheiligen versierd, in vloekende kleuren en rijke verguldsels; met zijn bont gemengelden last van monniken en soldaten, priesters en vrouwen, mooije meisjes en vrolijke jongens; - zulk een wagentje maakt het rijkste palet eens noordelijken schilders nog beschaamd, en vaagt alle vrees weg, dat het Zuiden met de nationale costumen ook misschien de liefde voor wilde kleurenpracht verliezen mogt. Voorzeker, zoo lang de groote Beer niet aan den zuiderhemel prijkt, is er nog geen gevaar, dat Italië eentoonig zal worden.
Bij de vrolijke stofferingen der Italiaansche natuur zijn ook de paardrijdende geestelijken niet te vergeten. Men is zoo gewoon alles aan hen zwart te zien; bij het rijden echter komt de zuidelijke lust in bonte stoffen bij hen boven. Van onder den zwarten rok komen broekspijpen te voorschijn van zoo bonte kleur en lustig aanzien, dat deze kleurenoverdaad van den ondergrond eene ruime schadeloosstelling is voor de eentoonigheid van de oppervlakte. Als de kweekelingen der Propaganda op hun uitspanningsuur in den Borghesischen tuin zich buiten het gezigt wanen, en plotseling hunnen overrok

{==662==} {>>pagina-aanduiding<<}
uittrekken, om in duikelkunsten en bokkesprongen den loskomenden jongelingsovermoed uit te razen, dan komen er onderkleederen aan 't licht, wier blinkende kleuren de donkerheid van het meest melancholische voorhoofd kunnen ophelderen.
Ook heeft het heerschende gebruik bij Salerno, Florence, in de Campagna en in vele andere oorden, dat vrouwen en meisjes vóór of achter den ruiter mede opzitten, zijne pittoresque zijde. Niet zelden rijden ze zelfs naar der mannen wijze, wat meer naïef dan gracieus is. En ziet gij ginds die amazone wel? Terwijl hare linkerhand het muildier bestuurt, houdt de andere den zuigeling omklemd, wiens vaste gehechtheid aan de moederlijke borst, rustig de verraderlijke schokken trotseert.
De breikous in de hand van wandelende boerinnen, tusschen Siena en Florence, is meer een teeken van vlijt ook in het Zuiden, dan geschikt voor het penseel des schilders. Daarentegen zal het den schilder, en den dichter vooral, eene ware vreugde zijn, het veel besprokene spinrokken in werkelijkheid te zien, daar het nog in gansch Italië in gebruik is, en een oude grootvader schaamt zich niet met zijn spinrokken buiten rond te wandelen. Men weet, dat op het land overal de bezigheden niet zoo streng naar het geslacht aan mannen of vrouwen toegewezen worden.
Vaak worden de werkende wandelaars begeleid door het een of ander huisdier: gewoonlijk zijn het kleine varkentjes, die in rustige welgemoedheid hunnen meerdere begeleiden, zwarte, kortharige diertjes in het Napelsche, zwartgele in den Kerkelijken Staat, en gele in de noordelijke streken. Zij kunnen zoo aardig en trouw met den coquetten staartkrul snuffelend achteraan komen trippelen.
De algemeene antipathie tegen onnoodig verblijf onder dak of schut schijnt zich ook aan de dieren, koeijen, ezels en geiten medegedeeld te hebben. In den tijd dat zij melk geven, worden zij 's morgens den klanten voor de deur gedreven, en zoowel in de St. Luciastraat te Napels als in andere steden kan men den melkhandel op de directste wijze zien drijven, zóó uit den uijer in de kom met koffij. Door Rome's straten trekken in het begin en in het eind van den zomer gansche kudden langbaardige geiten. Waar zij stil houden komen de

{==663==} {>>pagina-aanduiding<<}
melkbegeerigen met glazen en kannen aansnellen, en de half in vellen gekleede geitendrijver met den bruinen piramidaalhoed op het hoofd, en zijn bruingebrand, dikwijls schoon, altijd schilderachtig gelaat, verligt den uijer van die geit, welke juist aan de beurt is. De anderen zoeken intusschen haar gemak, waar zij plaats vinden, en maken straat of markt tot een allerlandelijkst tooneel. Bij voorkeur kiezen zij zulke plaatsen waar bronnen in de nabijheid zijn, en treft het dan, dat eenig antiek, ofschoon ook geschonden monument de bron versiert; en dat vrouwen en meisjes met haar blinkend koperen vaatwerk op het hoofd af en aan gaan; - zoo kan het oog des kunstenaars zich aan het steeds wisselende tooneel niet verzadigen.
De smidsen, bij ons zoo vruchtbaar voor de kunst, leveren in Italië, vreemd genoeg, zelden goede stof op: zij worden uiterst zindelijk gehouden, de wanden wit gestucadoord, en met hoefijzers, nagels en tangen als fantastisch lofwerk versierd. Zoo zijn ook zeer net en ordelijk in hunne rangschikking de open winkels der slagters, fruithandelaars en Pizzicagnoli. Bloemen, laurierbosjes, gouden vlaggetjes en waskaarsen, vooral bij hooge feesten, worden overal aangebragt, waar slechts een plaatsje open is. De slagters leiden, - in 't voorbijgaan gezegd, - hunnen oorsprong in regte lijn van het oude Rome af, en de touwslagers niet minder.
In Napels is het bont versieren en op straat uitoefenen van het beroep nog meer aan de orde. In eene zijsteeg van de Toledostraat heeft men eene volledige boekdrukkerij op de lavabestrating opgezet. Terwijl vrouwen met gansche lakenen kleêrenwinkels op het hoofd, halfnaakte mannen met versch gevangen Triglien, Sardellen en andere visschen in korven of vaten, ezels met vijgen, granaatappels, meloenen, Molignani en zoete Mandarini beladen, door de straten trekken, en ieder zijn eigenaardigen roep tot den potpourri bijdraagt, - zit de letterzetter rustig op zijn krukje te rijden, en roept, in geval van nood, der voorbijgangeren hulp in, om de onleesbare kopij te ontcijferen. Niet minder ongestoord zit de kleêrenmaker naast hem te naaijen, rept de schoenmaker els en draad, of klopt de kuiper zijn maatgeluid; - ieder opgewekt door de vrije lucht en de lustige omgeving, die even weinig exigeant is, als het kijkgeld gering.

{==664==} {>>pagina-aanduiding<<}

Niet minder levendig tooneel leveren de kwakzalvers op. De classische Dottore Dulcamara is niet overal meer in bloei, maar, waar hij nog zijne kunst vertoont, wordt het schetspotlood niet noodeloos gepunt. Op het plein del Gran Duca te Florence kon men nog onlangs den Dottore terenzio van zijnen wagen af zijne medicamenten hooren aanprijzen. Zij bestonden eigenlijk maar uit één middel, natuurlijk een purgatief; maar het hielp tegen alle kwalen ter wereld, en eene groote rol certificaten, die terenzio onvermoeid omhoog hield, en door den wind liet inzien, bekeerde elken ongeloovige. Lange manchetten en jabot, een ontzettende beverhoed op den krullenden haarbosch, en een arsenaal van allerlei instrumenten, gelukkig van onschuldig balein; - daarbij een flux de bouche met onvermoeide longen voortgestuwd, verpletterden allen twijfel aan de onfeilbare kracht van het Panacé; en, hoe onverschillig ook de antieke standbeelden op de markt van hunne voetstukken op den wonderdoctor neêrzagen, begeerig luisterde de volksmassa naar het snoeven van den grooten man.
Jammer, dat de vrij wat minder gevaarlijke Improvisatoren bijna geheel verstomd zijn in Italië. Hunne kunst loopt gevaar voor goed verloren te gaan, als het verbod tegen hen nog lang aanhoudt. Bijna echter komt men in de verzoeking, om bij de rederijkheid van zoo vele ambulante kramers aan vermomde leerlingen van deze gedisgraciëerde gilde te denken. Wanneer des avonds, na het Ave maria, de Chemico Parlati di Venezia op eenen hoek van de Corso-straat te Rome zijn tafeltje opsloeg, twee waskaarsen en twee lampen opstak, en eene menigte dozen met schoensmeer uitkraamde, met geschreven attesten voorzien, konden de Romeinen uren lang naar zijnen woordenrijkdom staan luisteren. Van eene schitterende lofrede op het ‘bella Italia’, en zijne ‘nomini illustri’, kwam hij met natuurlijken sprong op het vlekken- en scheurenmakende vitrioolmengsel zijner collega's, wat den bliksem zijner verachting niet ontging. These en antithese verdrongen elkander. Des redenaars oogen vonkelden, hij wierp eenen gereed staanden dienaar den mantel toe, toen zijne shawl, eindelijk ook de das, en geraakte op het laatst, ondanks de verhevenheid zijner taal, zóó in vuur, dat hij zich aan de hinderende straatjongens, die hem stonden aan te gapen, vergreep,

{==665==} {>>pagina-aanduiding<<}
en ten laatste den goedmoedigsten zijner volwassene toeschouwers noodzaakte, zich een kwartier van gedwongen houding te getroosten, om zijn voet en laars aan de smeerproef des scheikundigen prijs te geven.
Niet zoo talrijk is het gehoor der monniken, die op Goeden Vrijdag te Rome, en op vele andere dagen te Napels, in de open lucht prediken. Maar ook deze kring levert genoeg eigenaardigs op. In een oogwenk wordt er b.v. tegenover het Pantheon eene tafel op straat gebragt, of een kist omgekanteld, en nu komt op dezen geïmproviseerden kansel een Jezuïet of bedelmonnik te voorschijn, die met het kruis in de hand, een half uur lang, tegen alle wagengeratel of marktgeschreeuw in, over de Heilige Maagd predikt. Mogt het donker worden, dan biedt zich wel de een of andere vrijwilliger aan, om met brandende fakkel naast hem post te vatten, en helpt het tooneel aan eene verlichting in den trant van den Nederlandschen nachtschilder gerhard honthorst. Te Napels gebeurt het ook wel eens, dat een poppenkasthouder zich deze prachtige gelegenheid ten nutte maakt, en zijne comedie vlak tegenover de andere vertoont; waarop natuurlijk eene niet eens gelijkmatige verdeeling der toeschouwers volgt. Het spreekt van zelf, dat pligtgevoel, en geene jalousie de métier, den eerste noodzaakt, om eene boetpredikatie tegen zijnen vis-à-vis, te houden, even energiek als die van den beroemden abraham a santa clara. Maar dit bestendige dilemma ‘tusschen hel en hemel’ schijnt volmaakt in den smaak der Napolitanen te vallen.
Mogen zulke straatpredikatiën rijke stof voor studiën opleveren, niet minder vruchtbaar zijn de kerken voor intieme schetsen. Gewoonlijk is het middenschip der Italiaansche godshuizen geheel ledig van zitplaatsen; maar in de zijgangen of voor de deur staan stoelen in menigte, die door kundige speculanten, naar dat de redenaar meer of minder getrokken is, duur of goedkoop worden verhuurd. Bij de predikatiën van kardinaal wiseman werden zij met vijf Bajocchi betaald. Voor den Humorist heeft deze handel en het heen- en wederslepen dier aandachtsmiddelen veel aantrekkelijks; maar ook de meer ernstige wordt door het pêle-mêle der knielenden, in gebed verzonkenen, of gesluijerden, der bedelaars met onbeschaamde zoowel als uiterst bedeesde trekken, en door zoo

{==666==} {>>pagina-aanduiding<<}
menige andere verschijning, poëtisch gestemd. De preekstoelen zijn ruim, opdat de onrustige Italiaansche redenaar zich de noodige beweging kan veroorloven. In sommige plaatsen, b.v. te Florence, is over kansel en gemeente een soort van dak van grijs linnen gespannen, om den klank als bijeen te houden. Hoe weinig sierlijk ook op zich zelf, zoo vormt deze inrigting toch een natuurlijk raam voor originele groepeeringen.
Bovenal echter zijn de biechtstoelen eene rijke mijn voor schetsen. Op dagen die bij voorkeur voor de biecht bestemd zijn, staan de wachtenden à la queue aan beide zijden van het gestoelte. Gewoonlijk heeft men, - en wel met reden, - het goede daglicht als waker over de biecht-aangelegenheden aangesteld, waardoor echter de huiselijke familiariteiten, dadelijk op de biecht, tusschen biechtvader en dochter niet verboden worden. Als de Protestant zich hieraan ergert, is het aan zijne oppervlakkige kitteloorigheid te wijten. In de kerk St. Chiara te Napels b.v. verwijlden twee jonge, fraai gekleede meisjes, na ontvangen zondenvergiffenis, nog lang voor den open biechtstoel van hun geestelijke, en bleven hem op zijne scherts en plagerij het antwoord niet schuldig. Dat midden onder het aanhooren der biecht een andere geestelijke hem, die in functie is, toespreekt, en deze, aan de ééne zijde antwoord geeft en aan de andere vraagt en luistert, heeft volgens Italiaansche opvatting der zaak niets aanstootelijks. Evenmin de kop koffij, die de pater op zijn gemak in den biechtstoel opslurpt; noch ook vond men er iets belagchelijks in, dat de dikke koster der Chiesa Nuova te Rome op het dak van het kleine gebouwtje klauterde, om de naastbijzijnde candelabres op te steken.
Eene romantisch gestemde kunstenaarsnatuur zal in de kloosters, vooral die der nonnen, eene menigte schilderachtige toestanden ontmoeten, welke naauwelijks nog eene schikkende hand noodig hebben. Wel is waar, het inwendige der kloosters is overal niet voor ieder toegankelijk; maar reeds het spreekvertrek, het aalmoezenportaal bij de kerk en de getraliede galerij der nonnen leveren genoeg interessante gezigten op. Het ongedwongen doen en drijven der halfnonnen van St. Gennajo degli Poveri te Napels, vooral in de spreekzaal, die vlijtig door goede vrienden bezocht wordt, is een bezoek wel waard, vooral als men toch daar is, om de katakomben

{==667==} {>>pagina-aanduiding<<}
te bezigtigen. Het lieve costuum der gekerkerde schoonen, met hooggele doeken om het hoofd, maakt hare verschijning niet weinig interessant. In de galerij te Venetië bevindt zich eene schilderij van p. longhi, welke het verkeer in zulk een spreekkamer voorstelt. De bezoekers zijn gepoederde cavaliers; men geeft elkander handjes door het traliewerk, en verkwikt zich onder anderen met het genot van chocolaad, en een spelende poppenkast. - De meeste nonnen te Napels ziet men in de Toledostraat; zij loopen twee aan twee, en zijn niets verlegen in het gedrang der drukste straat van de wereld. Wij zagen er eene op den wagen van haren broeder door de straat rijden. Zij hield zijn kindje in den arm, en het scheen haar daarbij wonderlijk te moede te wezen.
Onder de schilderachtige zijden van het Italiaansche leven mag men de begrafenissen vooral niet het laatst noemen. De stoet bestaat altijd uit gemaskerden, en bij voornamen komen hier nog gansche kloostercorpsen bij. Achter een lijkwagen te Rome, welke des avonds met fakkellicht naar de Corsostraat werd geleid, volgden niet minder dan 54 Kapucijners; bovendien 60 gemaskerden in het blaauw, die maar één oog vrij hadden. De open lijkkisten worden tegenwoordig zeldzamer; te Napels echter zagen wij nog een priester in zulk eene geopende kist naar de laatste rustplaats brengen, en nog valt die onderscheiding wel aan kinderen, maagden en hooge militaire personen te beurt. In Palermo brengt men de lijken nog in draagstoelen ten grave, en zelfs in zittende houding. - Desgelijks worden in het Napelsche de rijk uitgedoschte vroedvrouwen met het pasgeboren kind in draagstoelen ten doop gedragen. In Sorrento ontmoetten wij zulk eene wijze vrouw op haren beweegbaren troon; zij blonk onder hare juweelen en verguldsels als eene koningin.
Naauwelijks een kwartier verder deed zich een tooneel voor, wat nergens zoo bont en levendig is als in Italië: er werd een schip van stapel gelaten. Tenten en ballustraden waren opgerigt, en tallooze schuitjes bedekten het blaauwe water. Meisjes in goudgeel en rood gewaad, met witte doeken om hoofd en boezem, trotseerden in het gloeijende oeverzand den onafgewenden blik der brandende zonnestralen. Naakte kinderen speelden half in het water; Kapucijner en Franciskaner monniken fungeerden bij de gebruikelijke inzegening, of in de

{==668==} {>>pagina-aanduiding<<}
rol van bloot toeschouwers. Eene zoogenaamde ‘huisnon’, - eene non, die om redenen van gezondheid en voor een bepaalden tijd aan de haren wordt weêrgegeven, - de zuster van eenen Sorrentijnschen herbergier, schommelde in een bontgewimpeld schuitje. Oude en jonge mannen, op eene zwembroek na, slechts door het bruine vernis der zonnestralen gekleed, dreven in opene schuiten, of hurkten op het strand neder, het oogenblik verbeidend, dat het afgeloopen schip voor anker gaan, en het teeken gegeven zou worden, om naar den balk, die aan de kiel genageld is, te duiken. Toen het nabijzijnde kerkje ten derden male geluid had, kwam het lang gewenschte oogenblik, en nu begon in het visschen-element een zwemmen en duiken om het hardst naar de onderzeesche houtbuit, vermakelijk genoeg, dat men het betreuren zou, dat er maar één stuk hout te vangen was.
Tooneelen van gelijken aard biedt Amalfi's strand. De visschers, sjouwerlieden en schippers versmaden in heet weder bijna alle uitvindingen der kleedkunst, en geene lappen of lompen verbergen het schoone spierenspel van hunne fraai ontwikkelde gestalten. Zelfs ook de vrouwen, die aan de beek staan te wasschen, of met takkebosschen van het gebergte nederdalen, met niet veel anders dan hoog opgeschorte rokken buiten het hemd, bieden nog, hoe ook benadeeld in hare schoonheid door de fragmentarische halfheid harer kleeding, het genot, wat den noordelijken kunstenaar zoo zelden gegeven wordt, van de duidelijke afteekening van iedere beweging, en de harmonische echo in de golvingen der ligchaamslijnen.
Zeker, de custos van den botanischen tuin te Napels zoude haar zóó niet laten passeren. Niets is kluehtiger, dan wanneer des zondag namiddags de vrouwelijke jeugd zich den toegang van den scherp bewaakten hof tracht waardig te maken, en door allerlei toiletkunsten vóór het binnengaan het consigne te schenden. Slechts enkele malen slipt er eene op pantoffels door; meestal betrapt de wachter haar, en werkt haar zachtaardig bij een slip van de rokken weder op straat, waar zij dan hare volgens de wet beschoende vriendinnetjes door de traliën heen groeten kan, en in onverstoorbare luim weder op eene nieuwe krijgslist zint.

{==669==} {>>pagina-aanduiding<<}

Maar, waar zou het einde zijn, wanneer men in een land, wier bewoners in de open lucht leven, de tallooze schetsonderwerpen zich voor den geest wilde halen? Welke veelzijdigheid bij de feesten, en processies! Welk warrelend gewoel in de Lotto-winkels, waar priesters en bedelaars twisten, om op hetzelfde nommer te wedden, waarvan zij gedroomd hadden; - winkels, die ook onder kerktijd open mogen zijn, maar waar de inzet door den H. Vader uit liefderijke voorzorg sedert 1856 van 5 tot op de onschadelijke kleinigheid van 2½ Bajocchi is vastgesteld. Welk een leven op de markten, waar alle landcostumen zamenstroomen, en iemand, die naar Broccoli zoekt, plotseling bespeurt, dat hij Latuga gekocht heeft, in de war gebragt door de bekoorlijkheden der zindelijke Sabijnsche, die elken avond het springvuur harer blikken op alle groentebehoeftigen rigt. Welk Dolce far niente onder gindsche Facchini op het plein Piazza Navona, die zoo even eenen invalieden stoel, de hemel weet aan wien, hebben afgezet en in brand gestoken, en nu in de gebrekkige Januarij-zon zich behagelijk om het vreugdevuurtje warmen, weinig zich bekommerende om het toekomstige zit-apparaat van den vroegeren eigenaar. En hoe deftig zien die Fransche soldaten er uit, met het gevoel hunner belangrijkheid op de strakke gezigten, terwijl zij met hunne pluimen om den kolenpot voor de hoofdwacht staan.
Eene andere vraag is het, of de nieuweling in het vak niet zóóveel te zien heeft, dat hij aan het teekenen niet toekomt. 't Is ligt mogelijk, maar zoo slim niet. Als de schoone natuur na de kamerlucht zijner studiejaren en het gezigt van levende menschen maar met kracht op hem gewerkt hebben. Als hij maar zóóveel opgewektheid, nieuwe frischheid en fantasie over de Alpen weder medebrengt, als het vrolijke rondzien in Italië onder levenden en dooden verleenen kan.






{==670==} {>>pagina-aanduiding<<}

Ontsnapping van een Engelschman uit den moord te Delhi.

Het volgende is een der afzonderlijke tooneelen uit de groote tragedie, die in Hindostan gespeeld wordt, ééne dier bijzonderheden, zoo als de Engelsche dagbladen er verscheidene hebben medegedeeld. Dit hebben wij aan de ‘Illustrated London News’ te danken. Het moge eene kleine bijdrage zijn tot de kennis van dat bloedige drama, onder anderen ook van de meer of minder vriendschappelijke verhouding der onderscheidene Indische stammen en volken, zoowel tot de Engelschen als onderling. Van den patiënt zelven afkomstig, draagt het verhaal alle kenteekenen van waarheid.

Daar mijn naam in de nieuwspapieren genoemd is onder de vermoorden te Delhi, op den 11den Mei, toen de algemeene moord aldaar gepleegd werd, geef ik het volgende verhaal van de miraculeuse ontsnapping, waardoor mijn leven is gered. Op Maandag, den 11den Mei, kwamen de Sepoyers van Meerut binnen Delhi, en koelden hunnen wraak- en moordlust aan het grootste gedeelte der Europeanen. De 38e, 54e en 74e Regementen inlandsche Infanterie (er waren geene Europesche troepen te Delhi) kregen bevel, om uit hunne kwartieren te trekken, benevens de aanwezige Artillerie; maar, daar zij gelijk gezind waren met het 3e Reg. inlandsche Cavallerie (die na den moord te Meerut hierheen gekomen waren), boden zij geenen wederstand, maar gaven aan hunne Engelsche officieren te kennen, dat zij beter deden, zoo spoedig mogelijk te vlugten. De vrouwen en meisjes waren in het fort gebragt op de hoogte te Delhi; en, toen het duidelijk werd, dat er groot gevaar bestond, begaf ik mij naar den Brigadier-Majoor graves, op dat oogenblik Commandant van de plaats, en bood mij aan, om een brief naar Meernt over te brengen, ten einde de hulp in te roepen van de Europesche manschappen, die zich daar bevonden. De Brigadier gaf mij den brief, en na afscheid genomen te hebben van mijne vrouw en drie dochters in het fort, ging ik naar mijn huis en vermomde mij als een Faquir (Mahomedaansche asceet), mijn aangezigt, handen en voeten

{==671==} {>>pagina-aanduiding<<}
kleurende. Ik ging door de stad naar de schipbrug over de rivier de Jumma, maar, daargekomen, vond ik de brug afgesneden. Ik keerde terug naar het kantonnement, en trachtte de rivier over te komen over het veer bij het kruidmagazijn; maar in dien tusschentijd hadden de opstandelingen van het 3e Reg. Cavallerie de kantonnementsplaats bereikt, en al de bewoners der naburige dorpen kwamen aansnellen om daar te plunderen: de huizen werden in brand gezet, en ik begon te wanhopen, of Mecrut wel bereikbaar zou wezen. Ik rende dwars over het parade-terrein, terwijl er tweemaal door de Sepoyers op mij gevuurd werd. Ik kwam tot aan den tuin bij het kanaal, toen ik opgevangen werd door eenige dorpelingen, die mij wel niet doodden, maar van alle mogelijke kleeding beroofden. Toen rigtte ik mij, daar ik moedernaakt was, naar Kurnaul (op den grooten weg), in de hoop van misschien de officieren en vrouwen aan te treffen, welke in die rigting gevlugt waren, - maar vóór dat ik een twintig minuten verder was, zag ik twee Sepoyers, wien het zeker mislukt was, om de officieren op te vangen. Zij reden met getrokken zwaard op mij aan, schreeuwende: ‘Ferungee hy! maro! maro!’ Ik nam dadelijk eene smeekende houding aan, en naauwkeurig bekend zijnde met de Mahomedaansche godsdienst, en het Hindostansch kunnende spreken, begon ik de eerbiedigste lofsprekingen ter eere van hunnen profeet mahomed te uiten, en smeekte, dat zij mijn leven zouden sparen, zoo zij geloofden, dat imman mendhee komen zou, om de wereld te oordeelen. Ik deed elk mogelijk beroep op hun gevoel, nadat ik, wel te verstaan, de eerste wonde ontsnapt was, wat ik deed door neêr te vallen, daar zij te paard zittende, mij zóó niet goed konden raken. - Zij luisterden naar mijne woorden, en lieten mij ongemoeid, zeggende: ‘Hadt gij niet om genade geroepen in den naam van den profeet, wij zouden u gedood
hebben, gelijk de andere ongeloovigen.’ Ik was vreeselijk ontsteld en kon naauwelijks staan, maar daar ik zag, dat ik wel vooruit moest, vervolgde ik mijne reis. Omstreeks een groot kwartier verder, viel ik weder in eene troep Mahomedanen, die op mij aansnelden met de woorden: ‘Daar is een Ferungee (Europeaan), dood aan den ongeloovige!’ Zij zeiden ook tot mij: ‘Gij Ferugees wilt ons allen tot Christenen maken’; toen sleurden zij mij voort naar een dorp, een klein

{==672==} {>>pagina-aanduiding<<}
half nur van den weg af, en bonden mij de armen achter den rug, waarna een van hen tot zijn kameraad zeide: ‘Kuereem bux! ga uw zwaard halen, dan zullen wij dezen Kaffir (ongeloovige) het hoofd afsnijden.’ Terwijl kurreem bux bezig was zijn zwaard te halen, wat mij naar de eeuwigheid moest sturen, werd de alarmkreet ‘Dhar, dhar!’ door de dorpelingen aangeheven, en de Mahomedanen die mij vasthielden snelden weg, om voor hunne eigen zaken te zorgen. Ik rende weg, met alle magt weder op den weg aan, en mogt alzoo aan deze gebaarde beulen ontsnappen. Terwijl ik zoo nog op den weg bleef rennen, op Kurnaul aan, werd ik weder tegengehouden door eenige smidsgezellen, die voor het magazijn van Delhi werkten; maar een van hen zeide tot mij: ‘Sahib! heb geene vrees! kom met ons meê naar mijn dorp, en wij zullen u wel wat eten bezorgen. Als gij verder gaat, wordt gij zeker vermoord door de Mahomedanen, die overal uit de dorpen getrokken zijn, om de Ferungees te berooven en te vermoorden.’ Ik ging dan ook met hen mede naar huis, en vond er de meest vriendelijke behandeling: de een gaf mij een dhotee, een ander eene muts, een derde wat melk en inlandsch brood. Toen voelde ik mij weêr buiten onmiddellijk gevaar; eerst was ik zoo gejaagd geweest, dat ik naauwelijks spreken kon. Zij stopten mij ergens in eene hut, waar ik mij neder kon leggen; maar slapen kon ik niet. Ik vertelde deze lieden, dat ik een doctor was, en werd dientengevolge met nog meer oplettendheid behandeld. Den volgenden morgen ontbood de Chowdrie van het dorp mij bij zich, en de geheele gemeente kwam op de been, om den ‘Ferungee Doctor’ te zien. Hoe uitgeput ik ook was, had ik hunne ontelbare vragen te beantwoorden; maar toen zij zagen, dat ik volkomen bekend was met hunne godsdienst, taal en zeden, werd hunne belangstelling in mij nog veel grooter, en beloofden zij mij in hunne bescherming te
zullen nemen. - Gedurende mijn verblijf in dit dorp hoorde ik, dat Dr. wood, Chirurgijn-Majoor van het 38e Reg. inlandsche Infanterie te Summeypore was, een dorp ongeveer twee uren van daar. Iemand van dat dorp kwam mij opzoeken, en verhaalde mij: ‘Een Doctor wood is in ons dorp. Hij heeft medicijnen noodig; daar gij al de inlandsche medieijnen kent, wees zoo goed te zeggen, wat hij gebruiken moet.’ Ik schreef het noodige voor, maar weet niet, of het

{==673==} {>>pagina-aanduiding<<}
werkelijk tot hem gekomen is. Ook hoorde ik dat Kolonel rypley gewond ergens bij het parade-terrein lag. Ik bragt de dorpelingen aan het verstand, dat hij een voornaam persoon was, en dat, zoo zij hem eten en drinken bezorgden, zij eene mooije belooning van het Gouvernement zouden krijgen. Zij bragten hem toen ook voedsel voor verscheidene dagen; maar een dag of tien nadat ik dit dorp verlaten had hoorde ik, dat hij door één van de Sepoyers, die hem daar gevonden had, was vermoord.
Eenige dagen nadat ik in dit dorp, Badree genoemd, was gekomen, ging het gerucht, dat al de Ferungees te Meerut, Umballah, en Calcutta vermoord waren, en dat de Koning van Delhi het bestuur op zich genomen had. Ook was er eene proclamatie uitgevaardigd, welke ieder dorp, waar een Ferungee verborgen werd gehouden, met moord en plundering dreigde. De arme dorpelingen werden hierdoor ongerust; zij verwijderden mij bij nacht uit het dorp, en gaven mij eene kleine hut van Mango-boomen tot schuilplaats, waar ik dag en nacht alleen moest zitten. Des nachts kwam de een of ander der dorpelingen naar mij zien, en bragt mij brood en water. Ik ben niet in staat, om mijne gewaarwordingen in dezen tijd van beproeving te beschrijven; den geheelen dag was ik blootgesteld aan de ondragelijke zonnchitte, en des nachts alléén, onder jakhalzen en andere dieren, die rondom mij kwamen loeren en schreeuwen. God en ik zelf alleen weten, wat ik daar uitstond.
Na vijf dagen en nachten in die boomenhut doorgebragt te hebben, werd ik weder naar het dorp teruggehaald en in een Bhoosa-huis verborgen. Hier was ik 24 uren opgesloten, bij eene hitte en stiklucht, die met geene woorden te beschrijven zijn. Ik kan niet zeggen, waar ik de grootste ellende uitstond, in die hut in de eenzaamheid, of in deze Bhoosakotree. Toen kwam er een gerucht in omloop, dat verscheidene opstandelingen waren uitgezonden, om de Ferungees in de verschillende dorpen op te sporen; en het werd raadzaam geoordeeld, dat ik Badree verlaten zou, onder begeleiding van een Faquir Jogee (eene afdeeling van de sekte der Faquirs). Deze man kwam, en bood aan om mij te brengen, waarheen ik wilde; maar verzekerde, dat ik hier geen oogenblik meer

{==674==} {>>pagina-aanduiding<<}
veilig was. Ik maakte mij dus in allerijl op naar Bursooah, waar ik den nacht bleef. In het huis van een zijner vrienden, waar wij ons bevonden, kleurde mijn Faquir al mijne kleederen, en gaf mij een halsband van kralen en al wat verder noodig was om óók het uiterlijk van een Faquir aan te nemen. Nadat wij hiertoe alle maatregelen getroffen hadden, begon ik mijne pelgrimaadje met hem. Hij bragt mij in verscheidene dorpen en liet mij doorgaan voor een Cashmeeree of Faquir Jogee, gelijk hij zelf. In al de dorpen, waar ik doorkwam, werd ik met allerlei vragen en strikvragen overladen, maar, daar ik met hunne godsdienst en eeden bekend was, viel mij overal eene vriendschappelijke behandeling, zelfs ondersteuning ten deel. De Indianen uitten allen de meest welgemeende gevoelens van medelijden met de Ferungees, terwijl de Mahomedanen hunne moorddadige gezindheden niet konden verbergen.
Onder anderen werd ik in zeker dorp, in het huis van sewak doss, Sunt Faquir Kubbeeree, daar ik ook met zijne godsdienstwetten bekend was, opgenomen. Toen ik hem sommige Kubbeereesche liederen reeiteerde, die ik kende, werd hij nog meer voorkomend jegens mij. Ik zeide hem, dat ik een Cashmeeree was, maar de wijze kon er maar geen vrede meê hebben, dat ik een Cashmeeree met blaauwe oogen was. ‘Uwe taal, manieren en kleederen,’ zeide hij, ‘is alles volkomen; maar uwe blaauwe oogen verraden u, - gij zijt zeker een Ferungee.’ Ik ontdekte mij ook als zoodanig aan hem; echter bleef hij, daar ik de Kubbeereesche eeden en gebeden had aangenomen, dezelfde gedragslijn jegens mij volgen.
Terwijl ik hier was, kwam er een Sepoyer, die zeide, dat hij brieven bij zich had voor het legercorps van Umballah, wat te Race was. Hij bemerkte niet, dat ik een Ferungee was; maar ik gaf het hem te kennen, en vroeg of hij de bezorging van eenen brief van mij wilde op zich nemen aan den commanderenden officier van dat corps. Ik gaf hem eenen brief mede, waarin ik om bijstand verzocht, welken hij met alle trouw bezorgd heeft; maar nadat ik een dag te vergeefs op dien bijstand gewacht had, hield ik het voor raadzaam, om naar Meerut te gaan. De man, die mij tot hiertoe begeleid had, bood zich weder vrijwillig aan om mij ook daar-
{==675==} {>>pagina-aanduiding<<}
heen te brengen. Verscheidene bewoners van het dorp vergezelden mij, totdat wij te Hurchondpore kwamen, waar zekere Mr. francis cohen, een gouvernements-ontvanger, woonde. Deze grijsaard nam mij met alle voorkomendheid op, en toonde mij getuigschriften, door Kolonel knyvett en anderen onderteekend, die verklaarden, dat zij van Mr. cohen de welwillendste behandeling ondervonden hadden, die hen voortgeholpen had, om naar Meerut te komen.
Derhalve maakte ik reeds aanstalten, om daarheen te gaan, toen er een brief gebragt werd van het dorp Kaykrah, aan mijn adres, mij mededeelende, dat 100 man van het leger van den Rajah van Jheend, onder bevel van Kapitein macandrews, te Kaykrah op mij wachtten, om mij mede te nemen naar Raee, waar het hoofdkwartier was opgeslagen. Mr. cohen zond mij henen met zijn eigen wagen, en ik mogt de vreugde smaken, Kapitein mac-andrews en Luitenant mew, van mijn eigen regement, weêr te zien.
Vijf-en-twintig dagen had ik rondgezworven in dorpen en hutten, enz.; en ware het niet, dat ik het Hindostansch even vloeijend sprak als het Engelsch, dan ware ik zeker vermoord geworden. Ik denk aan mijne redding als een groot wonder der Voorzienigheid. Wat ik uit te staan had, waag ik niet te beschrijven. Ik ben in leven en te Delhi bij het leger, den Almagtige dankende voor de genade, die mij bewezen is. Mijne vrouw en kinderen, zijn, naar ik hoor, te Kussowlie.
(was get.) s.h. batson,
Chirurgijn-Majoor van het ex-74e Regt.
inl. Inf.
Delhi, 11 Julij 1857.

Onze tegenwoordige tijd kan beter wondere histories bedenken, dan ze werkelijk beleven. Deze is waar, en zonder snoeverij voorgedragen. Onopgesmukte eenvoudigheid, zelfs in de naïeve ingenomenheid, waarmede de Engelschman zijne kennis van taal en zeden der Hindoes doet uitkomen.





{==676==} {>>pagina-aanduiding<<}

Diplomatieke dwaasheden of drogredenen.

Wij politiseren hier niet. Maar het spel der hedendaagsche Diplomatie met Turkijë is, bij eenig nadenken, zóó curieus, dat wij met de ‘Revue des deux Mondes’ er wel een oogenblik bij willen stilstaan.
Ieder weet, dat in de laatste 30 jaren de Europesche Kabinetten steeds zeer bezorgd zijn geweest voor de zoogenaamde Integriteit van het Turksche rijk. Nog bij de laatste, hoogst deftige onderhandelingen te Weenen werd de noodzakelijkheid van die Integriteit tegenover Ruslands groeilust, als de eenige paal boven water, door alle partijen erkend, en de groote, maar minder beleefde Lord palmerston, maakte nog onlangs ook hiervan een der schrikbeelden, om het Suëz-kanaal te contramineren.
Van waar toch die hardnekkigheid der Diplomaten, om aan Turkijë, reeds proverbiaal ‘den zieken man’ van het Europesche statenhuishouden, eene rol op te dringen, slechts door een staat van den eersten rang, of eene jeugdige, goed georganiseerde natie vol te houden? Want het is geene kleinigheid, het hoofd te moeten bieden aan Rusland, tot overheersching door zijne herinneringen opgewekt, door zijne inrigting geholpen, en door zijne ligging gedrongen.
Kan er wel sprake zijn van evenwigt tusschen verschillende deelen, wanneer één der deelen eigenlijk geen gewigt in de schaal legt? Zoo ook in het staatkundige. Al zingt men op alle toonen van het ‘staatkundige evenwigt’; het kan niet in stand gehouden worden door eene magt, die bij den minsten schok geholpen moet worden tegen den vijand van binnen, zoowel als dien van buiten. Zulk een bestanddeel is niet noodig, maar hinderlijk; vermindert niet, maar vermeerdert het gevaar. Dit is duidelijk genoeg, en toch schijnen de Europesche regeringen het niet in te zien. Men handelt, als of men het verledene niet gezien, en de toekomst in zijne magt had. Want het is klaar, dat bij eene nieuwe schudding van het Europesche statenverbond, men in Turkijë niet meer hulpmiddelen dan vroeger vinden zou, om Rusland te weêrstaan. Niet minder vreemd is de redenering, waardoor men deze politiek

{==677==} {>>pagina-aanduiding<<}
verdedigt. Het Ottomannische rijk sterft, maar, zegt men, wij zullen het doen herleven. Wel is waar, land- noch zeemagt deugen er iets, het finantiewezen is er een onbeheerd goed gelijk, het regt eene afzetterij, en de administratie een wassen neus; het is zamengesteld uit tegenstrijdige godsdiensten en vijandige rassen, waarvan het minst talrijke, slechtste en onbekwaamste de anderen onderdrukt; - maar, men zal dat alles verhelpen. Al hebben de beste sultans sedert eeuwen te vergeefs naar het middel gezocht, al ligt het kwaad in de geheele inrigting der Mahomedaansche maatschappij, in hare geschiedenis, in hare godsdienst; al moest men hunne denkbeelden, zeden, familieleven en alles als ware het oversmelten; - men zal het oversmelten.
Jammer, dat men hierbij slechts één ding vergeet: de gegeheele geschiedenis der menschheid. Geen voorbeeld bestaat er van een volk, wat eenmaal in moreel en politiek verval zich weder opgeheven heeft, tenzij vreemde heerschappij zuivering en straf tevens aanbragt. Verstorven is de Turksche staat, en wat er nog van leven in woont, is bij de onderdrukte rassen aanwezig, aan wie de Turken landbouw, handel, industrie en wetenschap overlaten. Zóó zeer is de overheerschende stam sedert drie eeuwen achteruitgegaan, dat, terwijl zijne getalssterkte vroeger tot die der Christenen stond als vier tot één, die verhouding thans omgekeerd, als één tot vier is. Zal dat volk nu de zware operatie kunnen doorstaan, om de Westersche beschaving als nieuw bloed in zijne aderen op te nemen? Immers neen! Met andere Aziatische landen, Indië en vooral China, die insgelijks zich zullen moeten openen voor die beschaving, is het geval nog anders. Hunne beschaving is meer stationnair, zij zijn niet in verval, gelijk het Turksche rijk. Zij hebben dus den tijd, om als door eene langzame gisting met den geest van Europa doortrokken te worden. Maar Turkijë is aan de eene zijde veel meer vervallen, en heeft aan de andere zijde bovendien het ongeluk, om in onmiddellijke aanraking te staan met de Europesche maatschappij. Al kon het met der tijd eene volledige hervorming ondergaan, Europa kan het dien tijd niet laten. Het evenwigt vereischt dringend juist aan deze zijde meerdere zwaarte, opdat het niet met nóg een schok gelijk de laatste, geheel verbroken worde.

{==678==} {>>pagina-aanduiding<<}

Men heeft gezegd, dat er een peter de Groote noodig ware, om Turkijë te hervormen. Niets is beter geschikt om de onmogelijkheid hiervan te bewijzen, dan juist deze vergelijking. Peter had niet te doen met een verstorven, maar met een ontwakend volk. Hij behoefde geene vijandelijke nationaliteiten bijeen te brengen. Voor Rusland was de hervorming geene vernedering, gelijk zij uit den aard der zaak voor de Turken worden moet, waar zij juist hierin bestaat om den overheerschenden stam gelijkvormig te maken aan die rassen, welke hij veracht, en als onderdanen beschouwt. In Rusland was de godsdienst niet een onoverkomelijke hinderpaal: ook vóór de afschaffing van het Patriarchaat, was de Czaar het geestelijke opperhoofd zijner geheele natie. In Turkijë daarentegen is het voor de staatsgodsdienst eene quaestie van staan of vallen. In Rusland bleef de hervorming altijd het werk van een Rus; bij de Turken echter wordt zij van buitenaf door de Christenmogendheden opgelegd, en zij zou het nationale gevoel kwetsen als een vreemd juk. - De Russische hervormer was een buitengewoon man, door het ongeluk gevormd, die de kracht der barbaarschheid aan de barbaarschheid tegenstelde, die persoonlijk vóórging, zelf alle graden van het leger, en maatschappelijke standen, niet voor den vorm, maar werkelijk doorliep; een ijzeren wil, die allen tegenstand verpletterde. En nog was zulk een man naauwelijks groot genoeg voor zijne taak. Maar hoe zou er een peter de Groote in Turkijë opstaan? Sedert drie eeuwen worden de erfgenamen van den troon van alles verwijderd gehouden, door vrouwen en gesnedenen opgevoed; en de toekomstige Sultan, de broeder van abdul-medschid, kwijnt reeds sedert 18 jaren in deze serail-gevangenis. Kortom, voor Rusland waren alle elementen van kracht aanwezig, in Turkijë is alles slechts zwakheid of
tegenstand tegen hervorming; voor Rusland was het de eerste schrede in het leven, voor Turkijë zou het een zelfmoord zijn.
Ook heeft men veel verwacht van eene Europesche organisatie van het leger. IJdele klank! Immers onze legers zijn een resumé van onze administratie, onze industrie, onze wetenschap, en onze zeden. Daargelaten het bijzondere bezwaar om Christenen in dat leger op te nemen, is een leger van Turken op Europesche wijze ingerigt, eene onmogelijkheid:

{==679==} {>>pagina-aanduiding<<}
alle noodige voorwaarden daartoe ontbreken. Een enkel voorbeeld moge het ophelderen. In 1839 werd bij den Hatti-Scherif van Gulhané eene betere regeling van de conscriptie beloofd. De eerste voorwaarde daartoe was het opmaken der bevolking, en dus werd in 1843 gelast, dat elk district of gemeente aan den Pacha der provincie opgave zou doen van de jongelieden, die den leeftijd der dienstpligtigheid bereikt hadden. En eerst in 1856 begon men te merken, dat dit onmogelijk was, daar er noch gemeente-besturen, noch geboorte-registers aanwezig waren. Maar bovendien de krijgskunde is een vak van wetenschap en geleerdheid geworden. Het vervoer van het materiëel, geschut, ammunitie, proviand, en ambulaneen, de studie van het terrein, de topographische en strategische opnemingen, de geneeskundige dienst, het geldelijk beheer; - dat alles vooronderstelt een zeer groot aantal wèl onderrigte officieren, die men slechts onder eene algemeen beschaafde natie vinden kan. Hoe gebrekkig is dat alles bij de Turken! Hunne hoofdofficieren zelfs zijn uiterst onbekwaam, en houden zich zelven juist daarom voor alles in staat. In den laatsten oorlog werd omer Pacha tot werkeloosheid gedrongen, uit gebrek aan den noodigen toevoer. In Azië moesten de hoofdofficieren tweemaal afgezet worden wegens onbekwaamheid, dronkenschap en kwade praktijken. Een jaar lang vóór de overgave was de stad Kars zonder levensmiddelen gelaten. Alle tactiek, orde en eenheid in de aanvallen, regelmaat in de convooijen ontbreekt den Turken. Een Turksch leger met de volkomenheid, die alleen de beschaving aan de Europesche legers geeft, is even ongerijmd, als vruchten te willen zien aan een boom, die nog geene wortels geschoten heeft.
De Diplomatie heeft meer zulke vreemde invallen. Desgelijks wilde vooral Frankrijk in de vorige eeuw de onafhankelijkheid en integriteit van het koningrijk Polen tegenover Rusland handhaven. Het was in vele opzigten hetzelfde geval als thans met Turkijë. Maar de middelen, die toen daartoe aangegrepen werden, waren bijna nog vreemder, en men wist maar niet of Polen tot éénheid moest gebragt worden, om het te versterken, dan of de anarchie er gehandhaafd moest worden, opdat elke vreemde mogendheid wat in te brengen

{==680==} {>>pagina-aanduiding<<}
zou hebben. Ieder scheurde en trok er zoolang aan, totdat het aan stukken was.
Onder andere omstandigheden zijn de beide feiten vrij gelijk, en kunnen tot hetzelfde resultaat leiden. Ook de toestand van Turkijë wordt meer en meer, juist door de veranderingen, die men wil aanbrengen, eene anarchie, misschien minder woelig dan Polen, maar meer onherstelbaar. Want al wat men wil veranderen strekt daarheen, om de overheerschers en onderdanen gelijk te stellen; en daarmede valt alle beginsel van regt, wat in Turkijë slechts bestaat in het regt van den veroveraar, van den sterkste. Alle handelingen van het gouvernement zullen slechts transactiën zijn, door vreemde magten aan de tegenstrijdige rassen opgelegd. Men vergete echter niet, Rusland strekt steeds de hand uit naar Byzantium. Het is voorzeker niet louter met een vredelievend doel, dat het, met Westersche industrie en Westersch geld, de vlugheid zijner bewegingen door stoom gaat vermeerderen. Mogt eenmaal Europa elders zijne krachten te zeer noodig hebben, om den zieken buurman van den Noordschen Kolossus te helpen, dan zal Rusland de hervorming wel op zijne wijze op zich nemen. Want de hooggeroemde inwendige verbeteringen, die Turkijë met eigen kracht beproeft, zullen er geen magtigen staat van maken. Alleen nieuwe verovering of kracht van wapenen kan hier hervormen, wat alleen door verovering is daargesteld, en op het regt der overheersching berust.
Waarom hebben dan Engeland en Frankrijk geen gebruik gemaakt van de kracht, die zij bij het sluiten van den vrede hadden, om van Turkijë te maken, wat het door inwendige hervorming niet worden zal, of anders om eenigen nieuwen toestand te scheppen, die een duurzaam evenwigt in Europa zou daarstellen? - Omdat men werkelijk van Turkijë's eigen bekeering zoo veel verwachtte? Neen! zulke dwaling zou te grof zijn. Maar omdat men de ware reden achter drogredenen verbergt. Geene versterking van Turkijë, geene aanvulling, in één woord, van het te ligt aan deze zijde van het evenwigt, zou mogelijk zijn, zonder dat één der groote Europesche mogendheden òf in grondgebied, òf in invloed zou toenemen. En, - dit gunt de een den ander niet.


{==681==} {>>pagina-aanduiding<<}

Op- en aanmerkingen.

Geschiedkundige bons mots onttroond. - Onze eeuw, door het scepticisme der vorige tot voorzigtigheid vermaand, is er op uit, om opinieën en stellingen van allerhande soort aan een nieuw, koudhoofdig onderzoek te onderwerpen. Gelijk dat criticisme zich in het groote openbaart, zoo wordt het ook in het klein gedreven.
Een geleerde Franschman, m.e. fournier, met wien de ‘Illustration’ van 18 Julij dezes jaars ons bekend maakt, wijdt zijne kracht aan het onderzoek naar de geschiedkundige waarheid van bekende gezegden en gebruikelijke aanhalingen. Vóór weinigen tijd zond hij zijn boekje, ‘l'Esprit des autres’, te velde tegen alle zulke aanhalingen uit beroemde schrijvers, die men op het geloof af van elkander overneemt, zonder dat de aangehaalde schrijver er soms eenige schuld aan heeft. - Nu zeer onlangs waren het de zoogenaamde geschiedkundige gezegden, die hij bij honderden onttroont van den zetel, waarop de traditie ze geplaatst had. Hij betitelt dit zijn werkje: ‘l'Esprit dans l'histoire’, - ook al geen duidelijke titel; maar het doel blijft er niet minder edel om.
Van een paar zulke woorden, natuurlijk van Franschen oorsprong, maar ook bij ons wel bekend, willen wij de onttrooning door hem mededeelen.
‘Paris vaut bien une messe’ - is een bekend woord aan henri IV toegeschreven. De anders zoo slimme vorst zou dan zijne gewone voorzigtigheid hebben afgelegd. Maar het wordt meer waarschijnlijk, zoo als fournier ons bewijst, dat een ander, en dan nog maar iets dergelijks, tot hém gezegd heeft. De Koning vroeg namelijk aan den Hertog de rosny, waarom deze niet, even als hij zelf, ter mis ging, en toen antwoordde deze een woord, waarvan de stekeligheid alleen wegens de gevatheid kon vergeven worden: ‘Sire, la couronne vaut bien une messe.’
Iedereen weet, of liever denkt, dat de talleyrand van de spraak gezegd heeft: ‘la parole a été donnée à l'homme pour déguiser sa pensée.’ Het is niets anders dan een uit zijn verband geligt fragment van een zin van voltaire, die ergens in eene knorrige bui van de menschen gezegd heeft: ‘Ils ne

{==682==} {>>pagina-aanduiding<<}
se servent de la pensée, que pour autoriser leurs injustices, et n'emploient les paroles que pour déguiser leurs pensées.’
Zoo wordt ook de fameuse stelling van het nieuwe communisme: ‘la propriété, e'est le vol’, aan proudhon toegeschreven. Het was zijn motto voor de ‘Mémoires sur la propriété’; maar reeds in 1780 schreef de publicist brissot, die het zeker zoo kwaad niet meende: ‘La propriété exclusive est un vol dans la nature.’
Dit zijn maar een paar voorbeelden van de vele dergelijke geschiedkundige vervalschingen, die de Franschman met voldingende bewijzen aantoont, en het geheele boek zal wel aardig zijn om te lezen. Zoo zou onze geschiedenis ook wel eens nagepluisd kunnen worden. 't Is wel jammer, dat ons de illusie benomen wordt over woorden, die wij lang elkander nagepraat hebben; maar de waarheid boven al, al betreft het maar een bon mot.

Eene Amerikaansche familietrek. - De Amerikanen doen alles in 't groot. Wij oudewereld-bewoners hebben ook wel eens ongeluksfamilies, maar toch zelden zoo gedecideerd als de bullards waren.
Bij een onlangs voorgevallen spoorweg-ongeluk in den staat Ohio, verloren

2broeders het leven, zoons van Dr. talbot bullard, van Indianopolis (Staat Indiana), den broeder van den WelEerw. artemas bullard, van Boston.

Bij die gelegenheid deelt de ‘Boston Recorder’ (een van de beste Amerikaansche couranten) mede, hoe merkwaardige opeenvolging van ongelukken die familie reeds getroffen heeft. De grootvader van de beide genoemden,

3oDr. artemas bullard, van Sutton, in Massachusetts, stierf aan een val in zijne schuur. - Hun oom,

4oDr. jesse m. bullard, van San Francisco verdronk, vóór ongeveer 6 jaren op zijne reis naar de Sandwich-eilanden, op weinige uren afstands van die stad. - Een tweede oom,

5ode WelEerw. Dr. artemas bullard, van St. Louis, kwam, nu juist twee jaren geleden, om, bij de groote spoorwegramp op de Gasconade-brug, in Missouri. - Een neef,

6oMr. asa bullard, van Midway, verloor het leven bij den

{==683==} {>>pagina-aanduiding<<}
brand van de veerboot tusschen Philadelphia en Amboy. - Bovendien stierf

7ode vrouws vader van No. 3, Mr. jesse white, aan de gevolgen eener verwonding door een vallenden boom, en haar grootvader,

8oMr. meltial mason, van Thompson, in Conneeticut, overleed aan een stikberoerte (?) in den ouderdom van honderd en drie jaren.

De leden van dat gezin kunnen eerst met regt klagen: ‘het moet ons ook altijd treffen.’

Parijs een concurrent van Amsterdam geworden. - De ‘Illustration’ doet eenen kleinen en regtmatigen vreugdekreet hooren, dat het eindelijk gelukt is, om te Parijs eene diamantslijperij in werking te hebben, die het waarschijnlijk zal uithouden. - Hoewel minder aangenaam, is het wel der moeite waard op dit feit te letten. Men weet, dat tot hiertoe Amsterdam altijd het monopolie dier industrie heeft weten te bewaren, hoe onvoordeelig het ook scheen, dat de ruwe diamant, die van Brazilië naar Londen, en van daar naar Parijs gaat, eerst nog een reisje naar Amsterdam moest doen, om geslepen te worden, en eindelijk toch weêr te Parijs verhandeld werd.
Altijd hadden de Franschen ons dat misgund. Maar alle pogingen, die zelfs reeds in de 13e eeuw beproefd werden, om ook Parijs met die industrie te begiftigen, stuitten telkens op onverklaarbare zwarigheden. Mazarin, en later calonne, onder lodewijk XVI, schenen wel bijna te zullen slagen; maar hunne diamantslijperijen hielden geen stand. Amsterdam bleef overwinnares; want de diamantslijperij van Antwerpen komt weinig in aanmerking.
Thans echter is de slijperij van de Heeren groensli en bernard te Parijs in volle werking niet alleen, maar reeds vrij aanzienlijk. En, wanneer deze onderneming goed blijft gaan, dan kan het verlies voor Amsterdam groot zijn. Volgens hetzelfde berigt, is het getal werklieden in dat vak te Amsterdam 3000, aan wie jaarlijks f 1,800,000 werkloon wordt betaald; men schat de hoeveelheid ruwe diamant, die er alle jaren bewerkt wordt, op 250 tot 300,000 karaat; en op 10,000 het getal personen, welke in die industrie en dien

{==684==} {>>pagina-aanduiding<<}
handel hun brood verdienen. Maar het is misschien der Amsterdammeren eigen schuld. Men klaagde sedert lang, dat de tegenwoordige diamant zeer slecht bewerkt werd. De slijpers werden te zuinig op de grondstof, en men sleep er niet genoeg af om de vereischte vorm en regelmatigheid te krijgen.
Zal men het verlorene nog weêr kunnen herwinnen, en den ouden roem op dit veld handhaven?

Een Duitscher, die onze kermissen niet kent. - Nooit voorzeker zijn de schriften over Pauperisme, en andere geestelijke en stoffelijke nooden der maatschappij zoo talrijk geweest, als in onze dagen. Komt het er op aan, om die nooden te schetsen, dan bevatten ze meest alle waarheid; maar zal er een middel tegen opgegeven worden, dan blijkt de apotheek dier doctoren slecht voorzien te wezen. Zoo schreef onlangs een ongenoemde Duitscher eene kleine brochure: ‘Zum innern Frieden’ (Siegen, kogler, 1857), die, zeer goed gesteld, de ziekteverschijnselen der maatschappij blootlegt. Maar zijn geneesmiddel is niet zeer krachtdadig. Alle andere middelen voor onvoldoende verklarende, verwacht hij alle heil van eene soort van ‘rijk der vreugde’. Er moet voor dans, gezang, muziek, en openbare spelen en volksfeesten gezorgd worden, en de overheid, de staat zelf moet die in zijne hoede nemen. De overheid moet niet alleen optreden als wreker van ongeregtigheden, maar moet ook positief het goede onder het volk weten te bevorderen, zijne vreugde regelen en veredelen, ligtzinnige huwelijken en andere oorzaken van kwaad zien te voorkomen; kortom, eene soort van bestuur op zich nemen over zeden en fatsoen, en door opwekking in plaats van door bedwang handelen.
Zeer goed gedacht, maar immers al weder eene utopie. Want, als die opwekking in volksfeesten en andere openbare vermakelijkheden bestaan zal, dan weten wij uit onze kermissen, waar dat henen gaat. Zulk een ‘rijk der vreugde’ zou te spoedig naar sterken drank rieken, en meer productief zijn voor de correctionele gevangenissen, dan voor het volkswelzijn.


{==685==} {>>pagina-aanduiding<<}

Mengelwerk.

Eene Engelsche romanschrijfster.

(Slot van bl. 658.)

II.

Van het bijzondere leven van charlotte bronte gaan wij tot hare letterkundige loopbaan over.
Gelijk zij zelve van de eenzaamheid en het verdriet hare opvoeding had ontvangen, zoo moest zij ook onder smart en leed hare werken ter wereld brengen. De jaren, die de verschijning van ‘Jane Eyre’ voorafgingen, waren overrijk aan de lessen des rampspoeds. Het gedrag van haren broeder branwell werd van dag tot dag treuriger, de oogkwaal van Mr. bronte was bijna tot blindheid geklommen, en telkens wederkeerende hoest en hoofdpijnen begonnen hare zusters anne en emilie reeds als toekomstige slagtoffers eener verschrikkelijke ziekte te teekenen.
Branwell wordt nog herhaaldelijk bezocht door de aanvallen zijner ziekte, slechts hierin verschillende van gewone krankzinnigheid, dat eigen schuld en bewuste wil er eene groote rol in spelen, waardoor het medelijden van anderen verstompt wordt. Tusschen die aanvallen in luistert hij alleen naar de gebiedende stem zijner hartstogten, en, om daaraan te gehoorzamen, is hij listig geworden als een wilde, of als een - opiumëter. Van tijd tot tijd weet hij, - niemand weet hoe, - geld in handen te krijgen. Dan wordt de hevigheid zijner ziekte te gelijk met de kwellingen zijner zusters verdubbeld; eerst wanneer zijne krachten ten einde en zijne middelen uitgeput zijn, komen de zenuwen weder langzamerhand tot bedaren, en schijnt zijne gezondheid ten gevolge der gedwongene onthouding zich weder te zullen herstellen. Vier jaren achtereen (van 1845-48) is hij de grootste zorg en bitterste kwelling voor zijne zuster; zijn naam komt bijna in elken brief dien zij in dat tijdvak schrijft voor; en altijd met

{==686==} {>>pagina-aanduiding<<}
eenige bedroevende bijomstandigheid. Nu eens moet zij het bezoek eener vriendin afslaan, omdat geen vreemde in huis kan komen, zoolang hij er is, die zelfs zijne huisgenooten geen oogenblik van rust laat. Dan weder heeft zij de weinig opvrolijkende afwisseling te vermelden, dat een deurwaarder aan de Pastorij verschenen is, om aan branwell de keuze te laten tusschen betaling van de eene of andere schuld, of een bezoek aan de gevangenis. De goede, medelijdende charlotte wordt het jammerlijke schouwspel, wat de eertijds aangebeden broeder biedt, eindelijk moede, en vindt geen kracht meer tot medelijden; haar hart is uitgeput.
Maar dat tooneel van jammer, wat zij dagelijks voor oogen had, was niet verloren voor hare ontwikkeling. Men kan zich voorstellen, wat verschrikkelijke lessen en openbaringen er voor de gezusters lagen opgesloten in de akelige geschiedenis van die langdurige krankheid, het loon der zonde; in de onvoorzigtige, maar dikwijls beteekenisvolle woorden, welke de hevigheid zijner aanvallen of de razernij der gramschap den diep gezonken zondaar van de lippen persten. Het was niet alleen eene rijke bron van smart, het deed ook in den geest van charlotte een ontijdig, maar helder licht opgaan over het menschelijke leven. Zij kon op branwell de geheimenissen van den hartstogt als naar het leven bestuderen, en leerde in alle bijzonderheden de fijne nuances der verdorvenheid kennen, welke anders eene gezonde zedelijke constitutie niet raden of begrijpen kan. Van daar dan ook in hare werken die krachtige schilderingen van de buitensporigheden van den hartstogt; die aanschouwelijke voorstellingen van menschelijke verdorvenheid, van gevaarlijke karakters en van de listige drogredenen der ondeugd. Men treft er van die fijne bijzonderheden aan, welke men niet zou houden voor het werk eener jonge vrouw, die haar leven in eenzaamheid en in zoo beperkten kring heeft doorgebragt. In branwell vond haar geest daartoe de stof, die zij slechts door nadenken heeft ontleed en aangevuld. Zij behoort tot die menschen, welke de opmerking bevestigen, dat voor de kennis van het menschelijke hart de eenzaamheid de beste leermeesteres is, en dat men daartoe niet in den maalstroom des levens behoeft mede te draaijen. Juist omdat zij en hare zusters de wereld slechts steelsgewijze, en als door een toevallig open gevonden sleutelgat hebben gezien,

{==687==} {>>pagina-aanduiding<<}
was voor haar het schouwspel des te treffender, en de indruk des te levendiger.
Doch het was niet alleen branwell, die de gedachten van charlotte bezig hield. Mr. bronte was, gelijk wij zagen, bijna blind geworden. Hij die vroeger in de politiek leefde en de nieuwspapieren als verslond, had nu de hulp zijner dochters noodig om te lezen; hij moest overal aan de hand worden geleid, en als een hulpelooze zieke in zijn stoel geplaatst worden. Bovendien bragt ook zelfs de oude tabby, die thans 80 jaren telde, hare lasten mede. Ofschoon men haar eene andere dienstmaagd tot hulp had moeten geven, kon zij niet dulden, dat deze haar het werk uit de handen nam. Om den vrede te bewaren moest Miss bronte dikwijls in stilte het werk der oude dienstbode zelve verrigten; een nieuwe last, dien zij gewillig op zich nam. Bedenkt men bij dit alles, dat zij wel zoo veel mogelijk de zwakke gezondheid harer zusters moest ontzien, zoodat op haar, als de minst zwakke onder al die zieken, de meeste zorg en het meeste werk nederkwamen; - dan kan men zich eenig denkbeeld vormen, onder welke treurige en plat prozaïsche beslommeringen haar geest zich bezig hield met de zamenstelling van ‘Jane Eyre’.
Onder den invloed van zulke omstandigheden is zij dan ook langzamerhand een ander mensch geworden. Op negentienjarigen leeftijd was het zenuwachtige, overgevoelige, dweepachtige meisje eerder geschikt om eene romanheldin te wezen, dan om zelve een roman te schrijven. Alvorens zij in staat zal zijn, om wat zij toen gevoelde, met de hand des kunstenaars te ontleden en aan anderen voor te stellen, moet zij als het ware verdubbeld, buiten zich zelve geplaatst worden. Het lot nam op zich, om die verandering in haar te bewerken. De ijdele schrikbeelden harer jeugd zijn als schaduwen weggevloden voor de werkelijkheid van het ongeluk; zij leeft niet meer zoo in zich zelve, het noodlot heeft haar gedwongen, om zich met anderen bezig te houden. Zoo is zij dan op den leeftijd van 30 jaren eene verstandige, praktische vrouw geworden, hoewel zonder de eenzijdigheid en bekrompenheid, welke men zich daar gewoonlijk bij denkt; genoeg verkoeld, om hare gewaarwordingen te kunnen bedwingen, genoeg vermoeid, om geene nieuwe te zoeken. Zij is in den besten toestand, om de vroeger ontvangen indrukken weder te geven,

{==688==} {>>pagina-aanduiding<<}
want haar inwendig leven is gesloten; zij heeft den noodigen kring van morele ondervindingen doorloopen. Eertijds voelde zij meer dan zij dacht: thans denkt en oordeelt zij meer dan zij gevoelt. Groot is dan ook het verschil tusschen hare brieven van dit tijdvak en die van vroeger. Thans is zij zich zelve meester, geen spoor meer van hare vroegere denkbeeldige angsten en koortsige schrikbeelden. Ofschoon onder den indruk van zoo veel leed geschreven, zijn hare tegenwoordige brieven kalm, bedaard, verstandig, somtijds met een ligten zweem van vrolijkheid en scherts.
Nu is zij dan ook rijp voor de letterkunde, en slechts eene gunstige omstandigheid is noodig, die haren geest aanspoort, om vruchten te geven van den rijkdom, dien hij vergaderd heeft. Hoe deze gelegenheid zich voordeed, is ons uit haar eigen verhaal bekend. Eens vond zij bij toeval eenige geschreven dichtstukken van de hand van emilie, en toen deze haar veel beter voorkwamen dan al wat de toenmalige pers opleverde, zette zij zich in het hoofd, dat ze gedrukt moesten worden. Maar het bezwaar was, om deze ontdekking aan emilie mede te deelen, die de onafhankelijkheid van haar karakter zelfs tegenover hare zusters niet verloochende. Zij trachtte haar dus tot mededeelzaamheid op te wekken, door haar eerst eenige stukjes van haar zelve te laten zien; daarop kwam ook anne met hare dichterlijke voortbrengselen te berde, en onderwierp ze aan het oordeel harer zusters. - Dit gelukte, en er werd vertrouwelijk over de wederkeerige geestesvruchten gesproken. Zij deden eene keuze uit den voorraad harer dichtstukken, die zoo wat een klein boekdeel vullen zou, en besloten die uit te geven onder de pseudoniemen van ellis, currer en acton bell. Charlotte zou een uitgever zoeken, en vond dan ook een boekhandelaar te Londen, die zich hiertoe bereid verklaarde, altijd echter op eigen kosten van de drie dichteressen. Opmerkelijk is vooral de uiterste zorg, waarmede de schrijfsters haren naam en sekse verborgen hielden, zelfs voor den uitgever. De gekozen namen toch, waarvan alleen de initialen met haren waren naam overeenkwamen, konden zoowel vrouwen- als mannennamen zijn. Het was niet alleen hare natuurlijke beschroomdheid, die haar tot die geheimzinnigheid aanspoorde; reeds hadden zij als uit instinct de vooringenomenheid geraden, waarmede het publiek

{==689==} {>>pagina-aanduiding<<}
en de kritiek, vooral toen nog, vrouwen als auteurs ziet optreden. - Het boekje verscheen tegen het einde van Mei 1846. Maar de beurs der drie zusters was te karig voorzien: er werden te weinig annonces geplaatst, en hare eerste lettervrucht werd in de letterkundige wereld bijna niet opgemerkt.
Dit sloeg haren moed echter nog niet neder: zij vatten spoedig daarna het plan op, om op dezelfde wijze een trio Novellen uit te geven, waarvan ieder er ééne maken zou. Daartoe schreef emilie ‘Wuthering Heights’, anne ‘Agnes Gray’, en charlotte ‘The Professor’. (*) Maar het ging zoo gemakkelijk niet, om een boekhandelaar te vinden, die voor eigen rekening de uitgave op zich wilde nemen, en de gezusters moesten al aanstonds het plan opgeven, om haar werk gezamenlijk in het licht te doen verschijnen. Alleen anne en emilie konden na ontelbare moeijelijkheden een vrij inhaligen uitgever vinden; maar het manuscript van charlotte werd overal afgewezen. Alleen het huis smith, elder and co. te Londen gebruikte eene beleefdheid bij de weigering, en toonde met goeden smaak en welwillendheid de zwakke plaatsen aan, benevens de redenen, die de uitgave in den weg stonden. Deze weigering liet toch nog eenige hoop over voor de toekomst. Geene maand daarna zond charlotte aan die firma het manuscript van ‘Jane Eyre’.
‘Ten onregte’ - zoo schreef zij - ‘meent gij, dat eene romanheldin volstrekt schoon wezen moet, om belang in te boezemen. Ik zal u het bewijs leveren, dat zij even leelijk en klein als ik zelf wezen kan, en toch interessant.’ En de opgang van ‘Jane Eyre’ bewees, dat charlotte gelijk had. - Naauwelijks was het manuscript één dag te Londen, of deze hare schepping, die inderdaad iets wegslepends heeft, had reeds een bewonderaar. De uitgever gaf het te lezen aan een geëmploijeerde der firma. Deze was, volgens het verhaal van Mrs. gaskell, zoodanig getroffen door den eigenaardigen geest van dezen roman, en drukte zijne bewondering in zoo levendige bewoordingen uit, dat Mr. smith in 't eerst met zijne

{==690==} {>>pagina-aanduiding<<}
opgewondenheid gekscheerde. Maar toen een tweede lezer, en nu een Schot met een helder hoofd, maar niet zoo gemakkelijk in geestdrift ontstoken, insgelijks verklaarde, dat hij den halven nacht had opgezeten, om het boek uit te lezen, wilde de Heer smith ook met eigen oogen oordeelen. Hij moest erkennen, dat al hunne loftuitingen, hoe uitbundig ook, niets overdreven hadden. Zoo werd het dan gedrukt, en verscheen in October 1847, pas ééne maand, nadat het gezonden was.
Verbazend groot was de opgang, dien het maakte; van alle zijden regende het loftuitingen, en ondanks de schroomvalligheid van sommige critici, om het werk van een onbekende te prijzen, erkenden de Reviews en dagbladen eenstemmig de groote verdiensten van ‘Jane Eyre’. Gansch Engeland verdiepte zich in allerlei gissingen naar den schrijver van dit buitengewone boek. Ook in de Pastorij van Haworth, met uitzondering van anne en emilie, was men niet beter op de hoogte, dan in de letterkundige kringen van Londen. Eerst toen de naam van den roman gevestigd bleek te zijn, besloot charlotte, het aan haren vader mede te deelen.
‘Papa! ik heb een boek geschreven.’
‘Zoo, mijn kind?’
‘Ja, en ik wilde het u laten lezen. Het zal geene al te zware proef voor uwe oogen zijn, want het is niet geschreven, maar gedrukt.’
‘Lieve kind! hebt ge wel aan de kosten gedacht? Het is zeker geld in 't water, want gij kunt toch niet verwachten, dat het verkocht zal worden? Niemand kent noch u, noch uwen naam!’
‘Maar, papa! ik geloof niet, dat het verlies zoo groot zal zijn, en gij zult het ook niet meer denken, als ik u een paar recensiën van mijn boek mag voorlezen, en u aangaande het een en ander inlichten.’
Daarop werd het door Mr. bronte gelezen, en nog dienzelfden avond uitte hij zijne innerlijke voldoening in deze karakteristieke woorden van den vader, die niet gewoon is, om zijne kinderen te prijzen: ‘Nu, meisjes! weet gij wel, dat charlotte een boek geschreven heeft, en dat het oneindig beter is, dan men denken zou?’
Maar ook de werken van anne en emilie waren in het licht

{==691==} {>>pagina-aanduiding<<}
verschenen, en het publiek, dat niet wist, wat van den pseudoniem currer bell te denken, schreef aan den auteur van ‘Jane Eyre’ ook de romans van acton en ellis bell toe. Hieruit ontsproten vrij aardige misvattingen. Onder anderen annonceerde eene Amerikaansche firma een roman van acton bell, ‘schrijver van Jane Eyre en Wuthering Heights.’ Een andere Amerikaansche boekhandelaar, die bij contract met de firma smith, elder and co., het regt verkregen had, om den eerstkomenden roman van currer bell uit te geven, beklaagde zich over ontduiking van dat contract bij de uitgevers van Miss bronte, die echter zelven noch van het afzonderlijke bestaan der drie gezusters, noch van den waren naam van den auteur iets afwisten. Men schreef aan den Heer currer bell, te Haworth, en verzocht hem, om dit geheim op te helderen. Het denkbeeld echter, dat in de verte hare goede trouw werd verdacht, konden zij niet verdragen, en anne en charlotte vertrokken dadelijk naar Londen, om het gemakkelijke bewijs te leveren, dat zij zelven, evenmin als de Heeren smith en co. eenig contract hadden willen ontduiken. Tegenover hare uitgevers konden zij dus niet langer het incognito bewaren. Maar zelfs toen charlotte den brief vertoonde, dien Mr. smith naar Haworth gezonden had, kon hij nog naauwelijks gelooven, dat hij de schrijfster van ‘Jane Eyre’ voor zich zag. De noodige ophelderingen werden hem nu gegeven, maar de beide zusters waren niet te bewegen, om zich aan iemand anders bekend te maken, dan alleen aan hem en zijne huisgenooten.
De welwillende Heer smith verzuimde echter geene gelegenheid, om haar het verblijf te Londen zoo aangenaam mogelijk te maken. Alles was haar nieuw in de onbekende stad: de Opera, waar de sierlijke gentlemen met die laatdunkende minachting hun lorgnet op hare alledaagsche gezigtjes en eenvoudig uiterlijk rigtten, weinig wetende, dat zij op dat oogenblik de schrijfster zagen, wier naam gansch Engeland wenschte te weten; het prachtige groen van Kensington-Garden met zijne aristokratische lanen en tallooze bezoekers; en de uitspraak der mannen van het Zuiden, zoo veel verschillende van de harde en eentoonige klanken van het Noorden. Maar hare natuurlijke beschroomdheid en gebrek aan wereldkennis maakten, dat zij zich nog afzonderden bij al de drukte, die haar omgaf; bijna allen, die de dames brown (dien naam hadden

{==692==} {>>pagina-aanduiding<<}
zij aangenomen) gedurende dit verblijf te Londen zagen, hielden haar voor schuchtere landmeisjes, waar, gelijk men het noemde, niet veel bijzat.

Slechts weinige jaren mogt charlotte haar bescheiden deel van de genietingen des roems smaken; en nog werd dat genot haar vergald door de zware slagen, die haar in den huiselijken kring troffen, tot dat ook voor haar het uur aanbrak, wat aan alle lijden hier beneden een einde maakt.
Hoe geheel verschillend was het schouwspel, wat haar te Haworth wachtte, van de tooneelen, die zij verlaten hadden. Het gestel van branwell was eindelijk geheel ondermijnd. Haar vader, en dikwijls ook alle huisgenooten, bragten akelige nachten door met den afschuwelijken zieke. Tot Augustus 1848 rekte hij nog zijn treurig bestaan; maar den rouw over den afgod harer jeugd had charlotte reeds lang vroeger gedragen. Het was haar eene troostende gedachte, ‘dat hij eindelijk ruste gevonden had, na zijn kort bestaan, zoo vol van dwaling en leed.’ Maar toch deed de laatste scheiding, en de aanblik van het bleeke lijk haar treuriger aan, dan zij verwacht had. Zij vergat zijne ondeugden en dacht slechts om zijn lijden.
Naauwelijks had het graf zich over branwell gesloten, of emilie voelde de nadering des doods, en bovendien baarde ook het zwakke gestel van anne ernstige bekommering. Emilie bleef hare wilde, onafhankelijke fierheid tot haar einde toe behouden. Hoe hevig hare smarten ook waren, geen woord van beklag kwam over hare lippen, en zelfs de bewijzen van deelneming schenen haar niet welkom. Tot haren laatsten strijd hield zij vol, ‘dat geen doctor met zijne vergiften haar naderen mogt.’ Op den ochtend van den laatsten dag haars levens stond zij op, kleedde zich zelve, nam haar naaiwerk, en zette zich in tegenwoordigheid harer zusters aan het werk, die stilzwijgend tegenover haar zaten, zonder er iets tegen in te durven brengen. In den namiddag had zij opgehouden te leven.
Reeds in den brief, dien charlotte den 21sten December 1848 aan eene vriendin schreef, om haar het overlijden van emilie te melden, drukte zij hare bezorgdheid uit over hare

{==693==} {>>pagina-aanduiding<<}
eenig overgeblevene zuster anne. Ook hare beurt was gekomen. De verschrikkelijke kwaal vond in haar een geduldig en gelaten slagtoffer, maar scheen ook rustig en langzaam zich deze prooi toe te eigenen. Men begrijpt wat lange reeks van donkere en treurige dagen charlotte daarbij doorleefde. Maanden gingen voorbij, en het oogenblik van beslissing scheen niet te komen, maar de treurige zekerheid werd van dag tot dag grooter. Die angstige gedachte zette zich meer en meer in haren geest vast, en de kracht der gewoonte was zelfs niet in staat, om het pijnlijke er van te verminderen. Is het wonder, dat die langdurige angstige spanning hare krachten van ligchaam en geest sloopten, en dat zij geene woorden kon vinden, om hare geesteskwellingen uit te spreken. De eenige troost voor charlotte, terwijl zij haren laatsten schat op haren langzamen gang naar het graf vergezelde, was deze, dat anne, geheel verschillend van emilie, de bewijzen van deelneming niet afsloeg, en de zusters met elkander konden weenen. - Tegen het voorjaar van 1849 werd nog de gewone uiterste maatregel genomen, eene reis ter verandering van lucht naar Scarborough, eene stad bij Engelsche borstlijders wel bekend. Maar slechts 4 dagen na het vertrek daarhenen, den 26sten Mei, sloeg voor de zachte lijderes het uur van scheiden. Met buitengewone kalmte, nog vol zorg voor hare achterblijvende zuster, en gesteund door een onwankelbaar geloof, ging zij zachtkens de eeuwigheid in.
Troosteloos keerde charlotte terug naar de sombere, koude leêggestorven Pastorij, en wederom moest zij er de krankheid zien binnentreden. Haar vader, die van zijne oogziekte genezen was, leed thans aan eene longontsteking. En charlotte zelve was verre van gezond, en werd door eenen kwaadaardigen hoest verontrust. Zooveel leed was naauwelijks te dragen. ‘Somtijds’ - zoo schreef zij - ‘als ik des morgens ontwaak met de gedachte, dat de eenzaamheid, de herinnering en de verveling mijne gezellinnen zullen zijn, dat zij des nachts op mijne legerstede mij langen tijd uit den slaap zullen houden, en dat ik den volgenden dag weder in haar gezelschap zal opstaan; - dan breekt mij het hart. - Nogtans blijft mij nog eenige kracht over, om den strijd des levens vol te houden; maar ik bid God, dat nooit iemand van die ik liefheb in mijnen toestand geplaatst zal worden.’ Gelukkig

{==694==} {>>pagina-aanduiding<<}
echter, dat zij nog eenige afleiding vond in het werk der verbeelding. Onder deze omstandigheden vatte zij haren roman ‘Shirley’ weder op, waaraan zij vóór den dood van branwell begonnen was. Het eerste hoofdstuk, wat zij na dien tusschentijd van meer dan een jaar schreef, draagt tot opschrift: ‘het dal der schaduwen des doods’, en getuigt luide van de verschrikkelijke indrukken, welke zij ontvangen had.
De volgende jaren echter waren betrekkelijk eenige jaren van geluk; zij mogt het genot smaken van den roem, die aan haren naam verbonden was. Zooveel zij konde trachtte zij nog haren waren naam te verbergen; maar geheel ongevoelig was zij toch niet voor de eer, die haar te beurt viel. Toen de ‘Shirley’ in het licht verscheen, viel de anonymiteit van zelve weg: de Yorkshire-men herkenden zich zelven en hunne bekenden in de personen die daarin voorkwamen, welke meest allen uit de werkelijkheid genomen zijn. Het was als eene uitbarsting van geestdrift in het dorp, toen men eindelijk zeker van de zaak was. De vrouw van john dacht dat haar man gek was, toen zij hem alleen het hoorde uitbulderen van lagchen, en van opgewondenheid stampvoeten op den houten vloer. De boeken gingen ter lezing rond, en een Engelsche schelling boete werd bepaald voor iederen dag, dat men ze langer dan twee dagen hield. En dergelijke naïeve staaltjes meer.
Maar ook van hooger geplaatste personen mogt zij bewijzen van welwillendheid inoogsten. Ieder die de eentoonigheid van haar leven kende, trachtte haar eenige afleiding te bezorgen. Het meest van allen beijverden hare uitgevers zich, om haar genoegen te doen, - waarlijk eene zeldzame verhouding tusschen schrijver en uitgever; maar die de Heeren smith and co. grootelijks tot eer verstrekt. Het was echter vrij moeijelijk, om haar tot een bezoek te Londen te bewegen, en men moest altijd beloven, haar niet met te groote drukte lastig te vallen. Om in haar gebrek aan lectuur te Haworth te voorzien, zonden de H.H. smith met prijzenswaardige mildheid haar nieuwe boeken en tijdschriften; maar zij was niet te bewegen, om er één van te houden. Er was groote tact noodig, om haar van dienst te zijn; over het algemeen echter hebben de menschen, waarmede zij in betrekking stond, dien wel ten toon gespreid. Onder anderen waren het een baronet en zijne vrouw, sir james en lady kay shuttleworth, die haar op velerlei wijze

{==695==} {>>pagina-aanduiding<<}
verstrooijing trachtten te bezorgen. Dikwijls bragt zij eenigen tijd op hun landgoed door, waartoe haar vader, die vrij scheen te zijn van het egoïsme, aan grijsaards anders dikwijls eigen, haar altijd aanzette.
Charlotte echter genoot slechts ten halve de genoegens, die haar aangeboden waren; hare melancholisch zenuwachtige natuur deed haar altijd bezorgd zijn voor de eene of andere denkbeeldige onaangenaamheid. Zóó lang had het ongeluk haar achtervolgd, dat, toen haar geene ware rampen meer drukten, hare verbeelding zich altijd eenig spooksel schiep, wat zich tusschen haar en het geluk in stelde. Londen vervult haar altijd met angst, hoe nuttig de omgang in de letterkundige wereld haar ook had kunnen wezen. Heeft zij den vorigen avond een bezoek beloofd, den volgenden morgen kan zij den moed niet vinden, om de stoep van de nieuwe kennis op te gaan. Dan is het het wegblijven van een brief, dan eenig opgevangen verkeerd begrepen woord, waar zij allerlei pessimistische gevolgtrekkingen uit afleidt. In het dagelijksch leven schiep zij zich daardoor ontelbare verdrietelijkheden, en wist een greintje werkelijk verdriet op ontzettende wijze te vergrooten.
Men kan begrijpen, hoe gevoelig zoo iemand wezen moest voor de kritiek. Lof was haar niet onverschillig, vooral wanneer iemand van eenige beteekenis haar dien gaf; maar scherpe en kwaadwillige, en zelfs koele beoordeelingen, lieten een bitteren indruk bij haar achter. Onder anderen kwam in de ‘Quarterly Review’ na de verschijning van ‘Jane Eyre’ een zeer vuil artikel, welks schrijver aangaande de toen nog onbekende persoon van currer bell de kwaadaardige vooronderstelling uitsprak, ‘dat zij eene vrouw moest zijn, die om zeer geldige redenen, reeds sedert lang uit den omgang met hare sekse uitgestooten was.’ - Dat was eene beleediging, die zij diep gevoelde, en waarover zij wraak nam, door dezelfde lasteringen letterlijk in den mond van een der personaadjes van ‘Shirley’ te leggen, en ze in hare laagheid ten toon te stellen. Hare uitgevers deden alle mogelijke moeite, om het voor haar verborgen te houden, zoo dikwijls er eenige strenge of onaangename kritiek verscheen; maar als zij er eenig vermoeden van kreeg, rustte zij niet, alvorens zij het gelezen had, en berokkende zich zelve daardoor menig verdrietigen dag.

{==696==} {>>pagina-aanduiding<<}

Zelfs hare vrienden, die het wèl met haar meenden, waren dikwijls niet veilig voor deze hare zenuwachtige gevoeligheid. Vooral de scherpzinnige letterkundige lewes niet, wiens oordeel toch in het algemeen als gematigd en regtvaardig wordt geroemd. Reeds bij de verschijning van ‘Jane Eyre’ was er eene briefwisseling tusschen hen ontstaan. De Heer lewes maakte haar vooraf met zijn voornemen bekend, om het boek in ‘Fraser's Magazine’ aan te kondigen, en voegde er eenige opmerkingen en raadgevingen bij. Haar antwoord was beleefd, maar niet zonder eenige bitterheid, en liet duidelijk hare angstige vrees voor de strengheid van zijn oordeel doorschemeren. Dezen keer kwam zij er echter met de vrees alleen af. - Toen de ‘Shirley’ uitkwam, werd de correspondentie weder opgevat. Zij gaf hem haren wensch te kennen, dat hij hare sekse niet in aanmerking zou nemen, dat zij als een schrijver behandeld wilde worden. Kort daarop verscheen het besprokene artikel in de ‘Edinburgh Review’, met het opschrift: ‘Vrouwelijke litteratuur, verstandelijke gelijkheid der seksen.’ - Onmiddellijk schreef zij dit energieke briefje:
‘Ik kan op mijne hoede zijn voor mijne vijanden, maar de Hemel beware mij voor mijne vrienden.
Currer Bell.’

Latere brieven ademen wel een meer gematigden toon, maar zij bleef steeds zekere angstige voorzigtigheid tegenover hem in acht nemen.
Over het algemeen komt zij wel in aanraking met de Engelsche letterkundige wereld, maar zij blijft er in zeker opzigt vreemd aan, en laat zich door niets influenceren, wat hare gevoelens en rigting betreft. Zij leeft in goede verstandhouding met de atheïstische Miss martineau en de ultraverdraagzame Mrs. gaskell; maar zij blijft er niet minder ijverige en onverdraagzame Protestant om. Bewonderenswaardig is de verstandige wijze, waarop zij zorgt nooit in collisie te komen met al die gevoelens, welke zij in haar hart soms verre wegwerpt. Zij neemt kennis van alle afwijkende rigtingen en nieuwe gevoelens, en erkent in zeker opzigt het goede wat ieder heeft, maar spreekt en handelt altijd als iemand wiens opinieën gevestigd zijn, en die evenmin anderen wil bekeeren, als zij zelve veranderd wil worden. De beschuldigingen van socialisme en demokratie, die tegen hare werken zijn ingebragt,

{==697==} {>>pagina-aanduiding<<}
komen volstrekt niet met hare rigting overeen. Zij blijft Tory, zoo als zij altijd geweest is; alleen de politiek boezemt haar niet zoo veel belang meer in, omdat nieuwe denkbeelden zijn opgekomen, die haar vreemd zijn. Het oude Anglicaansche Torysme, waarin zij opgevoed is, is niet meer in zwang, en om het nieuwe bekommert zij zich niet veel; zij scheert alle partijen over éénen kam. Voor de Manchestersche rigting heeft zij echter eenigen afkeer, en hoopt ‘dat God Engeland bewaren mag van een louter koopmansvolk te worden.’ Een paar keeren komt toch nog de oude belangstelling weder boven: bij den dood van haren geliefkoosden held, den hertog van wellington, en bij den Oosterschen oorlog. Toen kwam er weder eenig leven in de Pastorij, maar natuurlijk waren zoowel haar vader als zij sterk op de hand van de Westersche mogendheden en Europa, tegen de tyrannie van Rusland. Haar afkeer tegen het vasteland, en als oud-Engelsche ook tegen Frankrijk, gaf zich nog eenmaal lucht bij de omwenteling van Februarij. Zij blijft dus uitsluitend Engelsche in hare idéeën, en neemt de rigting der nieuwere tijden in het geheel niet in haren geest op; het is alleen hare natuurlijke beschroomdheid, die haar belet ze openlijk te bestrijden. Wanneer het echter geloofszaken betreft, daarover kan zij nog wel in vuur geraken. Op dat punt is zij stijf, en vooral tegen het Catholicisme onverdraagzaam en bijna hatelijk. Toen hare meer eclectische vriendin Mrs. gaskell maar in de verte zich gunstig over de Roomschen had uitgelaten, schreef zij hare bekeering op sarcastische wijze toe aan den omgang met eene Roomsche familie. Ook Miss kavanagh wekte door de liberaliteit van haar boek: ‘Women of Christianity’ (London, 1852), charlotte's misnoegen op. Niets evenaart echter haren heiligen afkeer van het atheïstische boek van Miss
martineau en Mr. askinson; ‘Letters on the laws of man's nature and development’ (1851), en krachtig, maar waardig zijn de woorden, waarin zij hare afkeuring te kennen geeft.
Maar niet alleen staat zij geheel op zich zelve in de letterkundige wereld van haren tijd; zij heeft ook eene geheel andere beschouwing over het doel der letterkunde. Terwijl bijna alle Engelsche schrijvers met hunne schriften eenig bepaald doel najagen en eene vaste rigting vertegenwoordigen, is Miss bronte alleen artiste, beoefent de kunst niet met bijoogmerken,

{==698==} {>>pagina-aanduiding<<}
maar alleen om haar zelfs wille. Het is haar genoeg, wanneer het haar heeft mogen gelukken, om karakters te schetsen, en het spel der hartstogten in het licht te stellen. Hiervan was zij zich zelve ook duidelijk bewust, gelijk zij b.v. Mrs. gaskell na de uitgave van ‘Ruth’ feliciterende er bijvoegt: ‘Villette zal aan ruth niet in den weg staan, want dit laatste heeft eene maatschappelijke strekking, die mijne romans niet hebben.’ Voor boeken als ‘Uncle tom's Cabin’, van Miss beecher stowe, had zij eene soort van overdreven eerbied, of liever het kwam haar uiterst gewaagd voor, om zulke zwaarwigtige onderwerpen in eenen roman te behandelen. Zij was er te consciëntieus toe, en deed het liever niet, dan - oppervlakkig.
Wat haar bijzonder leven betreft, ofschoon groote rampen haar bespaard bleven, groot geluk was ook nooit voor haar weggelegd, en zij zou er den aard ook niet voor gehad hebben, om het ten volle te genieten. Kleine reisjes naar Schotland, naar Londen, naar de meren van Westmoreland waren voor haar al veel. Steeds was het eene groote vreugde en eene belangrijke gebeurtenis voor haar, als zij enkele beroemde letterkundigen van haar land ontmoeten mogt. Zoo heeft zij meestal toevallig kennis gemaakt met lord carlisle, Mr. moncktonmilnes en enkele anderen. Met den Heer thackeray is zij vrij particulier bekend geweest, en steeds had zij voor dezen eene onbegrensde bewondering. Hij kon echter hare schroomvalligheid onaardige streken spelen: wanneer zij bij zijne lezingen tegenwoordig is, maakt hij haar bekend bij al zijne vrienden en kennissen. Dadelijk zijn aller blikken, en alle lorgnetten op haar gerigt, en de schuchtere vrouw weet zich niet te bergen van verlegenheid. Gelukkig echter begint de lezing, en van dat oogenblik af is zij geheel oor, en denkt niet meer om de nieuwsgierige blikken, die op haar geslagen worden. Zij zag zoo hoog op tegen den schrijver van ‘Vanity fair’, dat het lang duurde, eer zij zich met hem op gelijken voet durfde stellen. Overigens is haar oordeel over dezen haren afgod toch zeer juist; zij ziet zijne gebreken zeer goed in en schrijft ze te regt aan onverschilligheid en gebrek aan zorg toe; maar zij blijft hem boven alle toenmalige schrijvers stellen. En bij eenig nadenken laat zich deze ingenomenheid zeer goed verklaren uit de verwantschap van geest, die in den

{==699==} {>>pagina-aanduiding<<}
grond tusschen beiden bestaat. Beiden dienen in de eerste plaats de kunst om haars zelf wil, beiden beschouwen de wereld met een droevig oog zonder eenige illusie, beiden zijn scherp en bitter. Alleen die bitterheid wordt bij thackeray satire, terwijl Miss bronte nog steeds vol gevoel blijft, en meer door fijnheid van schildering, dan door scherpte van woorden bespot. Maar wat er ook van dit verschil zij, het zijn de twee merkwaardigste beschrijvers van het leven in het tegenwoordige Engeland, de fijnste en meest onpartijdige opmerkers.
Ofschoon het geluk steeds de pastorij te Haworth had ontvlugt, scheen het toch eindelijk, dat charlotte huiselijk geluk en vrede gevonden had; maar slechts korten tijd werd haar die vreugde gegund. De geestelijke die den Heer bronte in zijne bediening ter zijde was gesteld, Mr. arthur nicholls, had reeds lang in stilte liefde voor haar opgevat. Het was haar letterkundige naam niet, die hem boeide, maar gedurende verscheidene jaren had hij haar gadegeslagen, en was getuige geweest van haren strijd waarin zij steeds overwonnen had; hij kende den schat van energie en beredeneerde teederheid, dien haar hart bevatte. Eerst na lang geaarzeld te hebben opende hij zijn gemoed voor charlotte. Zij was hierbij vrij wat kalmer dan hij zelf, en ging dadelijk haren vader raadplegen. Maar Mr. bronte dacht over het huwelijk nagenoeg even zoo als de predikant helstone in ‘Shirley’, en kon het denkbeeld niet verdragen, dat Mr. nicholls naar de hand zijner dochter stond. Charlotte beloofde eenvoudig, dat hij den volgenden dag eene formele weigering zou ontvangen; want zij wilde het zenuwgestel van haren vader, die pas van eene ziekte hersteld was, niet irriteren, en Mr. nicholls verliet het dorp. Langzamerhand echter had de toorn van Mr. bronte zich in de noodige smaadredenen tegen zijnen verwaanden hulpprediker ontiast, en hij begon meer en meer vrede met de zaak te hebben. Hij eindigde met zijne toestemming te geven, waarop de trouwe nicholls zijn post te Haworth weder kwam waarnemen. En, toen eenmaal het huwelijk bepaald was, had Mr. bronte geen rust, voor dat het voltrokken was.
Slechts negen maanden echter mogt Miss bronte na haar huwelijk leven. In den aanvang schenen het geluk en de liefde heilzaam op hare gezondheid te werken, en verheugde zij zich reeds van de hootdpijn, die haar zoo dikwijls geplaagd had,

{==700==} {>>pagina-aanduiding<<}
verlost te zijn. Maar weinig was er noodig, om te toonen hoe ondermijnd en gesloopt haar gestel reeds was. Eene zware regenbui, die haar op eene wandeling overviel, haalde haar eene verkoudheid op den hals, en vier maanden daarna, den 31sten Maart 1855, stierf zij in den ouderdom van 39 jaren. Al de bewoners van Haworth woonden de begrafenis bij, en menig beweldadigde was er onder den treurigen lijkstoet, wiens levendige smart het bewees, dat charlotte, ondanks al hare eigene bekommernissen, nog ruimte in haar hart had gevonden, om anderen tot troost en toevlugt te wezen.

De kennis van haar leven is noodig, om het eigenaardige van haar talent en hare vreemde boeken te begrijpen, maar verklaart die ook volkomen. Drie malen heeft zij in een boek nedergelegd, wat zij in hare verbeelding heeft doorleefd, in de werkelijkheid gevoeld, of in anderen aanschouwd. In Jane Eyre heeft zij haar denkbeeldig leven geschilderd, in Villette haar werkelijk innerlijk leven, en in Shirley heeft zij zich niet zoo uitsluitend tot haar eigen gemoedsleven bepaald, maar als het ware aan het venster harer ziel nederzittende naar buiten gezien, en het weinige beschreven, wat zij van de wereld gezien had, wat zich natuurlijk tot den kleinen hoek van Yorkshire, dien zij bewoonde, moest bepalen.
Elk van hare boeken heeft dus een volkomen verschillend karakter. In Jane Eyre speelt de verbeelding niet alleen eene groote, maar eigenlijk de eenige rol, en van daar het vreemdsoortige, maar wonderlijk boeijende van dat werk; het is een volkomen luchtkasteel. - De schrijfster vergeet de werkelijkheid en de wisselingen van het dagelijksche leven, en hare ziel peinst en droomt hard-op een leven, zoo als zij het zou kunnen hebben, en personen, zoo als zij gewenscht zou hebben te ontmoeten. Zij vertelt ons, op welke wijze zij zou willen liefhebben, wien zij zou kunnen beminnen, en welke schatten van welsprekende teederheid in haar gemoed verborgen zijn voor den uitverkorene haars harten. Als in exstase of magnetischen slaap, bespreekt hare ziel en verkondigt in het openbaar hare diepste geheimen. Zij verdicht hetgeen mogelijk zou kunnen zijn, en maakt daaruit den roman van haar eigen leven. Zij weet hoe weinig bekoorlijkheid haar vleeschelijk

{==701==} {>>pagina-aanduiding<<}
omhulsel bezit; maar zij is zich bewust innerlijke eigenschappen en zedelijke schoonheid te bezitten, die een geoefend opmerker zou kunnen vinden, en die meer dan genoeg zouden zijn, om hem te bevredigen. Een gewoon man, of een schitterend minnaar zou haar dus niet te beurt vallen; het moet iemand zijn, die tijd heeft om de aantrekkelijkheden die zij heeft te erkennen, die aan ondervinding rijk genoeg is, om ze te kunnen waardeeren. Zulk eenen meent ze gevonden te hebben in het excentrieke maar grootsche karakter, wat zij in haren persoon eduard rochester legt. Hij is het gewone leven, met zijne trouweloosheden, platheid en laagheid moede; hij heeft de volheid zijner ziel in het wilde verteerd, maar zij was te rijk en te krachtig, om uitgeput te worden. - Nog een beeld van eene andere persoonlijkheid, die haar zou kunnen waardeeren, schept zij zich in dien jongen geestelijke, streng en despotisch, onrustig en vurig, st. john rivers. Maar zijn onhandelbare wil zal haar tot martelares maken. Daarom blijft rochester hoofdpersoon, maar beide karakters worden met onnavolgbare kunst uitgewerkt.
Geheel een tegenhanger van dezen roman is de Villette: dáár ligt het denkbeeldige, hier het werkelijke leven van charlotte ten gronde. Lucy snowe is wel altijd jane eyre, maar toch zijn het volmaakt contrasten: het zijn zusters, maar tusschen haar beiden is hetzelfde verschil, wat de phantasie van de werkelijkheid onderscheidt. Deze beide romans kunnen in zeker opzigt beschouwd worden als eene auto-biographie der schrijfster, maar dan zou de eerste tot opschrift moeten hebben: Phantasie-leven, en de tweede: Werkelijk leven van charlotte bronte. - Lucy snowe is onbehagelijk (om niet te zeggen leelijk), arm en verlaten in de wereld; voor haar valt er dus noch op een rochester, noch zelfs op een rivers te hopen. De rede roept haar toe: ‘Bemin john graham bretton niet, hij zal nooit anders dan een vriend voor u kunnen zijn, hij past u niet. De coquette ginevra zou hem kunnen verblinden, en de beminnelijke pauline home de bassompierre is de vrouw voor hem bestemd.’ Maar de vrouwelijke natuur heeft met die harde werkelijkheid een zwaren strijd te voeren. Zij heeft een hart, en zal dus veel moeten lijden; en wel zonder een woord van beklag over hare lippen te laten gaan, want de eerbied voor haar zelve en de vrees voor het

{==702==} {>>pagina-aanduiding<<}
belagchelijke maken het haar onmogelijk, om ergens of ooit haar hart uit te storten. Meesterlijk is de voorstelling van hare betrekking tot den Professor paul emmanuël, en hoe langzamerhand deze beide naturen tot elkander komen, die aan de eene zijde zoo goed bijeen passen, ondanks het contrast, maar aan de andere zijde slechts faute de mieux elkander naderen. Die greep en de geheele uitwerking is diep psychologisch waar. De Villette echter maakt den lezer vermoeid en ter neêrgedrukt, even als l. snowe zelve in haren onafgebroken geestelijke worsteling, die op de treurige conclusie uitloopt: ‘laat alle illusieën varen, buig u onder de werkelijkheid neder, zoo gij die al niet gelaten dragen kunt.’
In Shirley is Miss bronte geheel buiten zich zelve getreden. Daar is het niet haren roman, maar een roman, dien zij gemaakt heeft. Hij heeft slechts in zoo verre betrekking op haar leven, als zij daarin alles brengt wat zij van de maatschappij in het graafschap Yorkshire weet en gezien heeft. Het is eene excentrieke maar toch alledaagsche wereld, die zij daarin beschrijft; krachtige maar toch geene grootsche karakters. Doch het getuigt van den echten kunstenaars-tact der schrijfster, dat zij zoo juist den maat weet te houden, en niet door overdrijving of uitpluizing eene belangrijkheid aan de personaadjen tracht te geven, die zij niet hebben. En toch weet zij het geheel boeijend te maken, vooral door de meerdere verscheidenheid van het personeel, en het gepast aanbrengen van licht en schaduw; in hare andere romans toch heerscht zekere eentoonigheid, doordien de lezer voortdurend in sterke spanning wordt gehouden, om de volledige ontwikkeling der hevige hartstogten, en der diep opgevatte morele schilderingen te volgen. Zoo is de Shirley ook de meest vrolijke van hare romans, in zoo verre van haar vrolijkheid te verwachten is. Als kunstwerk staat de Shirley echter beneden de andere, maar in rijkdom en schoonheid der onderdeelen daarboven. Er zijn bladzijden in vol bittere welsprekendheid en bewonderenswaardige juistheid, zoo als b.v. het hoofdstuk: ‘Oude Vrijsters.’ Dat doet het hart pijnlijk aan, maar is schoon als de bittere woorden van fielding.
Ontegenzeggelijk is de Jane Eyre de schoonste van dit drietal, en ondanks den grooten opgang van dit boek, geloof ik niet, dat het nog naar waarde geschat is. Zeker, het is niet

{==703==} {>>pagina-aanduiding<<}
zonder reden, dat men haar dikwijls van onnatuurlijkheid in de uitwerking beschuldigt; hare vindingen zijn vaak overdreven en al te romanesk. Maar men moet al dat bijwerk nemen voor wat het is: geen dichter of romanschrijver is daar vrij van, zelfs de beroemdste en bedaardste niet. Elke fictie brengt een ballast van onnoodige avonturen mede, die, als ik het zoo noemen mag, de rommelzoô is, waarvan de verbeelding des schrijvers zich moet ontlasten. En, al hare onwaarschijnlijkheden worden veel beter gemotiveerd, dan men wel heeft willen beweeren; daarenboven wordt er een zoo treffend gebruik van gemaakt, dat zij den lezer zijns ondanks medeslepen. Bijzonder onderscheidt Miss bronte zich door de natuurlijkheid en kracht, waarmede zij alle gewaarwordingen voorstelt, die uit den zoo moeijelijk te bepalen toestand des geestes voortkomen, welke men gewoon is zenuwachtigheid te noemen. Zij is onnavolgbaar kunstig in het beschrijven der bijgeloovigheden, die de eenzaamheid opwekt, en de visioenen en schrikbeelden der wanhoop. Hoe bewonderenswaardig b.v. is in dien geest het hoofdstuk: ‘De groote Vacantie’, in Villette, waar de onrust des gemoeds en de eenzaamheid haar als een demon vervolgt, het huis uitjaagt en voortzweept tot eene Roomsche kerk. Hoe onnatuurlijk en toch begrijpelijk wordt het dat de behoefte, om hoe dan ook, iemand te hebben wien zij haren zielenood klagen zal, haar in den biechtstoel des priesters jaagt. Evenzoo is zij ook geheel te huis in alle fijnste nuances en openbaringen van het zenuwgestel, de vlugtige caprices, de vreemde glimlach, de spierbeweging van het gelaat en zoo vele kleinigheden meer, die misschien menigeen zelfs nooit heeft opgemerkt. In dit opzigt zijn de eerste hoofdstukken van Villette, die de kindschheid van pauline beschrijven, misschien haar meesterstuk.
Welsprekendheid bezit zij ook in hooge mate, en men heeft haar dit bijna als een gebrek aangerekend. Men verweet haar namelijk dikwijls langdradig te zijn, onder anderen in de lange gesprekken tusschen rochester en jane. En men moet erkennen, die zijn ook zonder eind; en toch zou ik er geene syllabe van willen missen. In allen gevalle het zijn verliefde duo's van eene merkwaardige oorspronkelijkheid, sentimentele gesprekken, die wat anders behelzen dan de gewone banaliteiten. Dat zijn verliefden, die een rijk fonds in zich zelven

{==704==} {>>pagina-aanduiding<<}
hebben, en niet alle boeken hebben geplunderd; zelf vinden zij de uitdrukkingen, die voor hunne gevoelens passen, en hunne stem weet het onweder in hunne harten uit te drukken door woorden, donderende als het gedruisch eener waterval. De gesprekken tusschen deze geliefden hebben eene onbegrijpelijke kracht en oorspronkelijke energie, die men bij geen anderen romanschrijver aantreft; maar men moet ze meer dan eens lezen, om alle diepte en beteekenis er van goed te vatten.
De grootste verdienste echter van Jane Eyre bestaat in de uitwerking van de drie hoofdpersonen. Deze zijn niet alleen buitengewoon, maar nieuw, gevonden, en hebben hunne gelijken niet in de letterkunde. De eerste keer dat men ze ziet, treffen ze alleen door hunne uitwendige vreemdheid. ‘Zonderlinge en dolle romanhelden!’ zegt men bij zich zelven aan het eind van het boek. Maar zij blijven ons door het hoofd spelen, men is nog niet voldaan, en gevoelt dat er nog een dieperen zin achter verborgen moet zijn. Eerst bij eene tweede lezing bespeurt men er de volle grootte van. Het zijn drie personen, genomen uit de hoogste spheren der menschelijke natuur. Eduard rochester behoort tot het stormachtige, overweldigende, raadselachtige en medeslepende geslacht der mirabeau's. Het is eene natuur gelijk aan die welke in simson en herkules is gesymboliseerd. In jane eyre ontmoet hij een karakter, wat tegen het zijne opweegt, iemand die hem kan begrijpen en liefhebben, de eenige vrouw die zich tegenover hem zonder vrees en rustig gevoelt. Zij is iemand, die verre verheven is boven haar weinig bekoorlijk uiterlijk en onaanzienlijke omstandigheden; zelve rijk aan waardigheid, trotschheid en grootmoedigheid, dweept zij alleen met al wat energie en vrijheid is. Maar niet om hare zedelijke hoedanigheden, alleen om hare vrouwelijke eigenschap, den rijkdom haars harten in liefde, wil zij bemind worden, en dat is ook het punt van aanraking tusschen deze beide karakters. Dit is een bewonderenswaardig fijne trek, een greep in de allerdiepste schuilhoeken van het vrouwelijk hart. - Misschien is st. john rivers wel de meest merkwaardige van deze drie personen. Hij is van hetzelfde ras, als calvijn en knox. Streng en zonder eenig gevoel, waar het
stoffelijke zaken en vleeschelijke belangen geldt, is het vuur zijns geestes alleen

{==705==} {>>pagina-aanduiding<<}
gerigt op het ideëele. De zedelijke waarheid is zijne eerzucht, zijn rijk, waarin hij als de hardste despoot moet heerschen. - Het zijn drie karakters, die aan onzen ontzenuwden tijd zoo vreemd zijn, dat zij den indruk op ons maken, als waren zij uit verleden tijden opgestaan. Zij behooren tot die echt originele groote typen, die ten allen tijde het ideaal zijn van den echten, waren kunstenaar en dichter. Men moet echter niet vergeten, dat zij naar het uitwendige uitsluitend Engelsch zijn, en dat men niet dan met moeite door de harde bolster van dien vorm tot de kern hunner persoonlijkheid doordringt.
In hare morele schilderingen is Miss bronte waar, maar het is eene harde waarheid. Zij stelt de menschen, ook in de innige drijfveêren hunner daden, niet beter voor dan zij zijn. Maar, - en dit is juist de triumf van haar talent, - zij dwingt den lezer toch, om niet alleen vrede met zulke karakters, maar zelfs belangstelling en eerbied er voor te hebben. - Ook over maatschappelijke dingen zijn de denkbeelden van Miss bronte waarheid, koude waarheid. Zij heeft daarin zekere liberaliteit, die zelfs tot de beschuldiging van eene antisociale strekking in hare werken, en van vijandigheid tegen het huwelijk hebben geleid. Die beschuldiging is oppervlakkig. Zij heeft alleen gezond verstand wat zij op alles toepast, en elke onregtvaardigheid of bespottelijkheid, die zij hiermede in de maatschappij ziet, tast zij aan, al nemen duizende vooroordeelen en millioenen menschen die in bescherming.
In 't kort, Jane Eyre is niet alleen de beste van Miss bronte's werken, het is in vele opzigten de belangrijkste roman van den tegenwoordigen tijd, al ware het maar alleen wegens de krachtige schepping van die drie groote karakters.
Wat de beide meermalen genoemde werken harer zusters betreft, het is voorzeker uiterst jammer, dat zij zoo weinig bekend zijn. Wij zullen dus daarover niet in bijzonderheden treden, en alleen zeggen, dat zij geheel overeenkomen met hare persoonlijkheid, zoo als wij die hier geschetst hebben.
En hiermede nemen wij afscheid van deze vreemde en originele familie. Reeds zijn al die rustelooze, phantasierijke gemoederen de eeuwige rust ingegaan. Neen! de engel des doods maait zijne offers niet in den blinde maar weet zijne prooi wel te kiezen. Hij vergadert zijnen oogst onder de meest gevoelvolle harten en de rijkste verbeeldingen. Wee

{==706==} {>>pagina-aanduiding<<}
degenen, die te vroeg en te wijd de deuren hunner ziel openzetten voor den genius des gevoels, en te overdadig hun innerlijk leven voeden uit de sferen der verbeelding! - Het schouwspel, wat die eenzame Pastorij in een vergeten hoekje des aardbols ons gaf, was weemoedig maar heilzaam en versterkend.
(Naar emile de montégut, in de Revue des deux Mondes.)




Schetsen uit Moldavië. I. (*)

De Rumanische boeren.

In de laatste dagen - jaren zelfs - zijn de Donau-vorstendommen zulk eene belangrijke politieke quaestie geworden, dat hun zelfs eene afzonderlijke rubriek in de dagbladen wordt ingeruimd. Maar al wat deze ons leeren, gaat zelden buiten den eeuwigdurenden koekoekzang: ‘vereeniging of geen vereeniging, verkiezingen of geen verkiezingen’; en menigeen, die vroeger niet wist dat zij bestonden, wordt daaraan nu wel tot vervelens toe herinnerd, maar veel verder heeft hij met behulp van al die berigten zijne kennis nog niet kunnen uitbreiden, en zoekt hij naar uitvoeriger besprekingen, dan stuit hij meestal op partijdige beoordeelingen, door politieke belangen te licht of te donker gekleurd. - Het gaat die landen, en het is hun sedert eeuwen gegaan, als een paar kinderen, die tusschen een hoop groote vechtende mannen in zijn geraakt; zij krijgen hier een stoot en daar een duw, schoppen en trappen het meest, en niemand denkt aan de weerloozen. Eerst onze tijd is liefderijk genoeg geworden, om ook eens om die kleinen te denken, men ziet, dat ze deerlijk gehavend zijn, en belooft eindelijk eens hunne verwaarloosde wonden en kneuzingen en builen te heelen. Maar nog geschiedt het al kibbelende en knorrende.
Misschien kunnen de volgende mededeelingen strekken, om onder al die strijdende meeningen zich eenig denkbeeld te vormen over die landen. Of althans, daar wij ons liever niet tot een bepaald betoog willen verbinden, en slechts het een en

{==707==} {>>pagina-aanduiding<<}
ander over de verschillende bewoners willen in 't midden brengen, zullen deze schetsen dezen of genen bezig houden, en niet onbelangrijk toeschijnen. Daar echter schrijver dezer regelen in Moldavië woont, en zijne kennis zich vooral tot dat land bepaalt, zal hij de voorzigtigheid zoo ver drijven van daar voornamelijk over te spreken. De Wallachijsche personen en toestanden toch, ofschoon in de hoofdtrekken dezelfde, zijn in de bijzonderheden hier en daar verschillend.
Moldavië is een heerlijk land. Slechts in de lagere gedeelten aan den Donau is de streek wat eentoonig, dun bevolkt en weinig begroeid; hoe verder men echter binnenwaarts komt, des te vriendelijker gelaat toont ons het landschap, totdat eindelijk delijk de horizont zich tooit met de verwonderlijke pracht der Karpathen. Akkers en wegen golven heuvels op en heuvels af, en vele hoogten zijn gekroond met de schoonste beukenen eikenwouden. Vooral de onafzienbare dennenbosschen op de Karpathen leveren een majestueusen aanblik; slechts hier en daar, waar de uitvoer mogelijk is, heeft de bijl huisgehouden, maar in de talrijke engten en sleuven, waar alleen des jagers voet omdoolt, staat een natuurwoud, zoo als naauwelijks ergens anders in Europa te vinden is, door beeren, wolven, evers en herten bewoond. Verscheidene stroomen zenden uit het gebergte hunne zilverklare wateren den Sereth toe, die dezen last vrij wat langzamer over zijn kleibed voortstuwt. Behalve dezen is echter alleen de Bistritza in staat, om masten en timmerhout naar den Donau, en zoo verder naar de Zwarte Zee, af te voeren. De Moldova, de Trotusch en andere zullen eerst nog moeten ondervinden, wat de mensch in Europa doet, om caprieieuse riviertjes handelbaar te maken.
Maar, worden de oogen vergast op den boomenrijkdom in de bergen, die alle kenteekenen dragen nog onberekenbare minerale schatten te omsluiten, vooral wordt het hart verkwikt bij den aanblik der eindelooze akkers, waarop de hemel groeijen laat, al wat de mensch maar aan de aarde wil toevertrouwen, en dat na eene bewerking, die kwalijk dezen naam verdient. De grootste zorg, die men den grond bewijst, bestaat hierin, dat men hem na twee- of drie-jarig gebruik een jaar rust gunt, en dan zoo veel vee als men kan in het braakland jaagt. Maar ook dit kan alleen de groote landeigenaar doen; de boer, die slechts zijn eenmaal toegewezen stuk

{==708==} {>>pagina-aanduiding<<}
bouwland heeft, gebruikt het jaar in jaar uit, zelfs zonder het met mest de noodige ondersteuning te verleenen. Ik herinner mij, dat in 1848 eene wolk sprinkhanen op een veld met tarwe was neêrgestreken, die zoo goed als rijp was. Natuurlijk alles weg! maar het volgende jaar stond de tarwe weder in volle pracht en overvloed zonder eenige bewerking; de rijpe korrels waren op den grond gevallen, en hadden zoo gekiemd.
Moldavië was, vóór de grens-uitlegging naar Bessarabië, in dertien Districten verdeeld, waarvan elk eene hoofdstad en ook nog wel eenige kleinere heeft. Men is echter in de vorstendommen nog al mild met den naam van stad. Twee rijen van winkels of kramen met ver vooruitstekend dak, en aan de achterzijde een armzalig woonvertrek voor den koopman, - bijna altijd een zoon van het volk Israël, - wordt reeds met den naam Tirg (stad) betiteld. De kramen leveren de eenvoudige behoeften der landbewoners, een paar onaanzienlijke kroegen voegen er zich bij, de regering bepaalt een dag in de week, waarop markt wordt gehouden, de boeren brengen hun vee ten verkoop, en de kleine plaats levert dan soms een regt levendig tooneel van handel en wandel op. Uit zulk een kern hebben zich alle steden in Moldavië gevormd, en geene wil afstand doen van haren éénen marktdag. Eerst later komen enkele, soms zeer smaakvolle Bojarenwoningen of andere gebouwen zich aansluiten. Overigens hebben die steden, met uitzondering van Jassy en de havenstad Galatz, ook geene andere beteekenis, dan dat zij de zetel van het plaatselijk bestuur zijn. De industrie wordt hoogstens door eene enkele lakenfabriek of papiermolen gerepresenteerd, de akkerbouw is de hoofdbezigheid. Ontzettend groot zijn dikwijls de landgoederen, waarvan er omstreeks drie-honderd het eigendom van inlandsche of Grieksche kloosters zijn, en de uitgestrekte akkers leveren die fabelachtige korenmassa's op, welke steeds de voornaamste bron van bestaan voor de Donau-provinciën opleveren.
Eene chaussée loopt in de lengte door het geheele land, van Kornolungi tot Galatz. Sedert jaren wordt er aan de andere zijwegen gewerkt, maar het eenige voordeel, wat men daarvan heeft, is dat men van tijd tot tijd over ongeëffende steenhoopen in plaats van den grond in zijnen natuurstaat rijdt. Verder heeft de noodzakelijkheid meer dan de kunst aan de

{==709==} {>>pagina-aanduiding<<}
communicatie-lijnen gewerkt, en daar, behalve in de bergstreken, er geen steen in den vruchtbaren grond te vinden is, zoo rolt men bij goed weêr op effen baan bijna onhoorbaar voort, maar bij den geringsten regen wordt de met tuinaarde vermengde klei tot een slijk, welke alleen hij, die kleiwegen kent, zich voorstellen kan. Houdt de regen eenige dagen aan, dan kan de reiziger eindelijk in het geheel geene postpaarden meer krijgen, nadat hij sedert de laatste stations met 12 tot 16 paarden zich voortgeworsteld heeft.
Op de chaussée hebben wij al dadelijk gelegenheid, om met onze zoo weinig bekende broederen, de Moldavische boeren, kennis te maken. Men ziet eene lange rij leêge karren, die van een korentransport terugkomen, ieder met twee ossen bespannen; de boer ligt op den buik in zijnen wagen, met het hoofd op de armen geleund en dommelt bij het eentoonig piepen der ongesmeerde wielen. Wij volgen hem in huis, om hem nader te leeren kennen. In zijn dagelijksch leven is de Rumanische boer zeer eenvoudig, wat trouwens in dien stand geene ongewone bijzonderheid is. Hij bouwt zijn huis zelf; eenige palen in den grond, dwarsbalken om het rietendak te dragen, en wanden van gevlochten teenen, die zijne vrouw met leem bestrijkt en met kalk wit. Overigens is één woonkamer genoeg, en de verdere armzaligheden kan men zich wel denken; het eenige onderscheidende is, dat de oven als keuken en slaapplaats der kinderen te gelijk dient, en dat het vee niet, gelijk elders, tot de huisgenooten behoort; slechts bij uitzondering wordt het den ganzen en hoenders vergund, zich des voorjaars een nest binnenshuis te zoeken. Twee ossen en eene koe met eenige varkens maken den Moldaviër tot een wèlgesteld man, vier ossen tot een rijk, en een kwade hond zorgt, dat de dieven en Zigeuners hem niet tot een arm man maken.
Verkeerd is het, om zich den Rumanischen boer als een bijzonder ruw schepsel voor te stellen. Hij moge ook al geen spoor van ontwikkeling verraden, de vatbaarheid daartoe, die in hem ligt, is niet te miskennen, en in gezond verstand staat hij misschien boven velen van denzelfden stand in beschaafde landen. De vertellingen, die hij onder het glas wijn weet op te disschen, zijn zeer vermakelijk, en de liederen en balladen des lands munten uit door poëtische beelden, ja niet zelden door liefelijke gedachten, ofschoon natuurlijk ruwe, mannelijke

{==710==} {>>pagina-aanduiding<<}
kracht de hoofdrol in zijne gezangen speelt. Zijne taal is rijk aan die eenvoudige beelden, welke over het algemeen niet vreemd zijn in den mond der mindere klassen. Dat hij lezen noch schrijven kan, is hem niet zeer kwalijk te nemen. Wel worden van regeringswege hier en daar dorpsscholen opgerigt; maar tot nog toe is de toestand des landmans zoo gedrukt, dat hij niet begrijpen kan, waartoe het leeren hem dienen zou. Wat hij tot stichting noodig heeft, leest de geestelijke hem voor, mogt eens een enkel geval zich voordoen, dat hij schrijven moet, dan is de dorpsschrijver zijn secretaris, in de kroeg is de kerfstok zijne rekening, en brieven heeft hij niet te schrijven. Zijn zoon doet hem als knecht meer dienst, dan wanneer hij ter school ging. Zoo zal het wel blijven, zoolang de veranderingen, die wij voor hem verwachten, nog geen licht over zijnen stoffelijken toestand hebben doen opgaan.
Natuurlijk vindt het bijgeloof op dezen verwaarloosden akker een weligen grond. De oude vrouwtjes planten het zaad daartoe reeds vroeg in de opkomende geslachten, door allerlei dwaasheden als onomstootelijke waarheid in zijn geest in te enten. En, helaas! zijne godsdienst, waaraan hij blindelings gehecht is, draagt het hare daartoe bij. Waarmede de heiligen zich al niet wreken, als hun dag niet gevierd wordt! En bij dat alles komen nog de boeijen, die de traditionele gewoonte der slavernij zijnen geest hebben aangelegd. Men ziet in hem, hoe bezwaarlijk een gansche volksstam zulke herinneringen van zich afschudt. Wel is de lijfeigenschap sedert meer dan honderd jaren afgeschaft; maar wat hem in de plaats gegeven werd, was weinig beter. Nog ziet de boer er gedrukt uit, en grijpt reeds van verre naar zijnen hoed bij elke équipage.
Dat men bij de lang verwachte reorganisatie der Donauvorstendommen ook de regten van den boerenstand zal moeten herzien, lijdt geen twijfel. Maar even zeker is het, dat men daarbij op zwarigheden stooten zal, daar de betrekking tusschen den heer en zijnen boer in den regel op eene billijke reciprociteit berust. De landheer is verpligt, om aan elken bewoner van het dorp die twee ossen rijk is, 2 bunders bouwland, anderhalf hooiland, en even zooveel weiland te geven. Hiervoor moet de boer jaarlijks eenigen bepaalden veldarbeid en andere diensten verrigten, die echter, het beginsel van gedwongen arbeid daargelaten, niets onregtvaardigs hebben.

{==711==} {>>pagina-aanduiding<<}
In geld berekend zou de afgestane grond jaarlijks gemiddeld f 54 waard zijn, terwijl de prijs van de daarvoor bepaalde diensten met den besten wil niet boven f 42 te berekenen zijn. Ook klaagt de boer hierover in geenen deele (voor zoo ver geen misbruik van die regten gemaakt wordt) en hij heeft nog tijd over, om bovendien voor loon te werken. Maar men weet dikwijls die wettelijke bepalingen verre te overschrijden, en het zou er dus maar op aan komen, om de onafhankelijkheid der dorpbewoners in diervoege te verhoogen, dat zulke onregtvaardigheden niet meer mogelijk waren. - Slechts voor de regering heeft de Moldavische boer eigenlijk gezegde gedwongen diensten te verrigten, en deze heeft dus wel het meest schuld, dat hij zijnen toestand niet verbeteren kan. Hij werkt zonder loon aan de groote wegen, waartoe hij juist in den besten tijd van den veldarbeid geprest wordt. Wel is waar moet ieder daarbij slechts drie dagen dienst doen, maar de reize heen en terug naar een punt, somtijds 10-12 mijlen ver, rooft den voetganger nog meer tijd; en als het meel opgebruikt is, dat hij voor zijne voeding bij zich draagt, dan blijft den armen drommel niets anders over dan bedelen, wil hij in 't leven blijven. Evenzoo is het niet beter dan gedwongen dienst, wanneer ten behoeve van de korentransporten de regering den prijs van het voer bepaalt, en dan den dorpsschout het geld op de tafel werpt, met het bevel, om voor de noodige voeren te zorgen. Voor dien prijs kan niemand het transport doen, maar de arme boeren steken de hoofden bij elkaâr en ieder legt zijn paar stuivers bij, om eene behoorlijke betaling tot stand te brengen. Vooral was dit nog in 't oog loopend in de laatste jaren van den afgetreden Hospodar gregorius ghika: de zoutgroeven te Okna waren verpacht met de voorwaarde, dat de regering voor het transport naar Galatz zou zorg dragen. De armste dorpen, die zelfs geen trek-os bezaten, werden niet
verschoond, en moesten verkoopen wat maar gemist kon worden, om ergens anders de opgelegde voeren voor het driedubbele der ontvangen betaling te huren.
In de verhouding van den boerenstand tot de regering zit de kwaal; en zal er iets van het land worden, dan moet die in den grond hervormd worden. Tot nog toe draagt de boer alle lasten. De krijgsdienst is nog wel te dragen: op 69 huisgezinnen valt één reeruut, die na zesjarigen diensttijd van zijn

{==712==} {>>pagina-aanduiding<<}
dorp een paar ossen en eene koe moet ontvangen en levenslang vrij van belasting is, terwijl de politieke toestand des lands hem het vooruitzigt op den heldendood nooit biedt. Maar de hoofdelijke belasting is de grootste last; deze wordt alle drie maanden zonder de minste verschooning ingevorderd, en kan niet anders dan te groot zijn, daar geen andere stand een cent opbrengt. De wijze, waarop in elk dorp die belasting bijeen gebragt wordt, is karakteristiek en eervol voor den Moldavischen boer. Alle zeven jaren wordt er eene volkstelling gehouden, en iedere gemeente moet per hoofd een ducaat ongeveer opbrengen. Maar een dorp, dat bij het ministerie van financiën voor 100 hoofden b.v. aangeschreven staat, kan in die zeven jaren aanmerkelijk in belastingschuldigen verminderd zijn. Bovendien komt er nog zoo veel bij, wat het alle drie maanden te betalen sommetje vergroot, - het salaris van den schout, en ten tijde van de bezetting door de Oostenrijkers het onderhouden der postverbindingen in een land, waar geene postwegen zijn, en dergelijke meer, - zoodat de arme man de belasting moeijelijk bij elkaâr kan brengen. De gemeente komt hierin te gemoet door eene soort van inkomenbelasting om de hoofdelijke te dekken, en, daar het vermogen naar het vee berekend wordt, is dit de grondslag der berekening. Vier stuks vee gelden zoo veel als één hoofd; elke koe en elke os wordt door den schout op zijn kerfstok aangeteekend, - varkens en schapen zijn vrij, daar gewoonlijk ook de armste die bezit. Op deze wijze krijgt men veel meer dan het bepaalde bedrag, en het overschot komt ten goede van den arme, die nu maar half zoo veel behoeft te geven, als de rijke, die met vier ossen ploegen kan. - Waarlijk, een schoone trek, vooral als men bedenkt, dat ook hier in de dorpen zoowel als in de steden de rijken de eerste rol spelen, en dus vrijwillig dit overgeërfde gebruik in stand houden.
De kronijken verhalen, dat de Rumaniër eens dapper het zwaard hanteerde tegen zijne krijgszuchtige naburen, en dikwijls uit ongelijken strijd de overwinning behaalde. Thans heeft de politieke nood dat heete bloed verkoeld; op het eerste gezigt maakt de boer niet den indruk van groote strijdlustigheid; maar bij nadere kennismaking is zijne afkomst van de legioenen van Keizer trajanus nog duidelijk te bemerken. De krachtige liederen van zijne eenvoudige zangers maken eenen

{==713==} {>>pagina-aanduiding<<}
eigenaardigen indruk op hem. Zijn oog schittert wanneer de zanger de avonturen der beroemde roovers bezingt, die den armen wèldeden en slechts den rijken van zijnen overvloed namen. Op de jagt treedt hij moedig den beer tegen, en nog wel met een geweer, dat wij naauwelijks zouden durven afvuren. Met onvermoeide volharding verdraagt hij allerlei bezwaren, en ook voor soldaat is hij zeer geschikt, als zijn tegenzin tegen de militie maar eerst overwonnen is.
De gestalte des Moldaviërs is krachtig en rijzig, en het is een lust om te zien, wanneer de knapen zich bij eene feestelijkheid ten dans vergaderen. Van onder den breed geranden hoed met bloemen en paauwenvederen versierd krult het kastanjebruine haar tot op de schouderen neder; het hemd hangt over den korten broek, en wordt door een breeden gordel om het lijf zamengehouden; een wit camisool met zwart katoen gebloemd is een artikel van weelde, wat niet ieder zich veroorloven kan. Hunne dansen zijn eenvoudig, maar levendig en vrolijk. Anders is opgewondenheid geen kenmerkende trek des Moldaviërs; alleen bij bruiloften, doop en andere festiviteiten komt hij los, in den regel is hij stil en ernstig. Hij verrigt zijn werk met eene soort van bewuste langzaamheid, waaruit de grondgedachte spreekt die door zijn geheele leven loopt: ‘Verder dan ik gekomen ben, kan ik toch niet komen, - waartoe zou ik mij dan haasten?’
Zijn eerbied voor elken rooden kraag is grenzenloos. En hij heeft gelijk in zijne vrees voor de roodgekraagden: van hen gaan de meeste kwellingen uit, die hij in het leven te dragen heeft. Vooral in dit opzigt valt er veel in het leven des dorpsbewoners te reorganiseren. De eerste instantie, de Dorpsschout of Vornik, heeft eigenlijk in het geheel geen gezag; hij is boer gelijk de andere, die hem zelf kiezen, en dient slechts om zich bij gelegenheid de bevelen der regering te laten voorlezen, de belastingen bijeen te gâren, en stokslagen te ontvangen, als deze te lang uitblijven. Wanneer een boer dus eene aanklagt heeft te doen, dan gaat hij naar den regter van zijn Kanton of Privigitor, een wezen wat een rooden kraag om den hals draagt, maar ondanks zijnen zeer uitgebreiden werkkring tot de zeer lage beambten gerekend wordt. Deze of zijn schrijver, die nog armzaliger is, behandelt de zaak met traagheid en nalatigheid en den boer met onbeschoftheid, en

{==714==} {>>pagina-aanduiding<<}
de man bemerkt te laat, dat hij zijn medegebragt geschenk beter had kunnen besteden; heeft hij echter het geluk, om tot het landgoed van een invloedrijken heer te behooren, dan verleent de Privigitor hem reeds eerder gehoor. Nadat hij lang genoeg te vergeefs op eene beslissing gewacht heeft, gaat hij eindelijk tot den chef van het distriet of Ispravnik. Nieuwe verdrietelijkheden! Halve dagen ziet men de arme drommels in kleine troepjes voor de Ispravnitschie staan, met hun verzoekschrift in de hand. En zijn zij eindelijk zoo gelukkig eene resolutie te krijgen, dan bestaat die gewoonlijk in de woorden: ‘De aangelegenheid wordt den Privigitor aanbevolen, die over drie dagen advies moet geven.’ De smeekeling moet dus weder tot zijn eersten kleinen tyran terug, die de drie dagen zoo lang rekt als hij wil. Het gevolg is, dat de boer elk vergelijk, hoe onvoordeelig ook, boven een proees verkiest, waar hij van den eenen rooden kraag naar den anderen wordt gestuurd; - is zijn heer niet al te kwaad, dan is deze zijn regter, en hij onderwerpt zich zonder morren aan diens uitspraak.
Nog een paar woorden over de gewigtigste momenten zijns levens, zijn bruiloft en zijne begrafenis, en wij zullen deze schets, zoo al niet voor volkomen, toch voor voleindigd houden. - Bij de huwelijksverbindtenissen wordt het hart niet altijd om raad gevraagd; grootendeels wordt de zaak onder de ouders afgehandeld. Bij het doen van het aanzoek ten minste is de jongeling niet de handelende persoon; de vader noodigt een paar vrienden uit, om hem te begeleiden, zij trekken hunne beste schapenpelzen aan en treden het huis der bruid binnen. ‘Tot mijne vreugde zijt gij gekomen,’ klinkt de welkomstgroet. - ‘Tot onze vreugde hebben wij u gevonden,’ luidt het antwoord van de gasten, die zich op den bank nederzetten, met de handen op den stok en de kin op de handen geleund. Na eenige oogenblikken zwijgens komt men met de zaak voor den dag. Is de jongeling eene aannemelijke partij, dan is de zaak spoedig klaar; heeft echter de vader van het meisje bezwaren, dan kleedt hij die gewoonlijk in den beleefden vorm: ‘Mijne dochter is nog niet klaar,’ wat zooveel zeggen wil als: de uitzet is nog niet in orde, het linnen moet nog geweven worden, het vee is nog niet gekocht, enz. Zulk een antwoord is ontmoedigend voor hen, die het aanzoek

{==715==} {>>pagina-aanduiding<<}
doen; maar blijven alle tegenvoorstellingen vruchteloos, dan staat hun nog één weg open, om hun doel te bereiken: ‘Wilt gij de bruid niet goedschiks geven,’ - zeggen zij, - ‘dan zal de vrijer u haar ontstelen.’ - Zulk een roof is hier niets zeldzaams, en niemand vindt er iets bijzonder merkwaardigs in. Natuurlijk moet het meisje zich laten stelen, anders zou bij de stevige vuisten, waarmede de Hemel de Rumanische maagd begiftigd heeft, de onderneming nog al kritiek zijn. Gelukt het den verliefden om zich een geheele nacht aan de vervolgingen des vertoornden vaders te onttrekken, dan beschijnt de opgaande zon gewoonlijk eene scène van verzoening; de magt van het fait accompli verlamt allen tegenstand, men gaat zoo spoedig mogelijk tot de bruiloft over, en alles is vergeten. Daarom is het niet te verwonderen, dat op zulk eene bedreiging in den regel het jawoord volgt. De bruiloft zelve bestaat uit een reeks van feesten gedurende eenige dagen, met een vast programma van maaltijden, festiviteiten, solennele gezegden en half symbolische handelingen. Zoo menigeen kent de boerenbruiloften in zijn eigen land niet, dat wij maar niet uitvoeriger hem aangaande die gebruiken aan het oostelijk eind van Europa zullen inlichten. Eten is de hoofdzaak, de brandewijn wordt ook niet vergeten, en men is vrolijk en welgemoed. Op den laatsten maaltijd van den laatsten dag worden de grootste heldenstukken met mes en vork en glas en flesch bedreven, en het grootste getal helden uitgenoodigd. Want hierbij is het gebruik, dat ieder eenig geld bijdraagt, wat dikwijls nog een aardig sommetje opbrengt om het huishouden mede op te zetten. Eindelijk zinkt de een na den andere àf en uitgeput in morpheus' armen; de jonge vrouw of bruid trekt den man de laarzen uit ten teeken van onderwerping, en het feest is ten einde.
Nog veel kostbaarder zijn de gebruiken bij een sterfgeval. Ieder in het dorp, en vooral de vrouwen moeten medehelpen, om volgens het vaste formulier te weeklagen. De mannen verrigten weder andere diensten, timmeren de kist, graven de kuil, enz. Maar ieder wordt ook in het sterfhuis behoorlijk voorzien van de noodwendigheden des levens, en nog wat meer. Koken en bakken heeft geen eind in het klaaghuis, omdat de magen geen grond schijnen te hebben, en dat moet zoo voortduren, totdat de overledene naar zijne laatste woning is geleid,

{==716==} {>>pagina-aanduiding<<}
waar eten en drinken een einde heeft. Hiermede echter is alles nog niet afgeloopen: na negen dagen moeten de achtergeblevenen weder een gastmaal aanrigten, en na veertig dagen, den vermoedelijken tijd, dat de ziel in de gewesten der eeuwigheid heeft kunnen aankomen, nog een. De geestelijken mogen natuurlijk bij de maaltijden niet ontbreken, en de telkens herhaalde gebeden worden in klinkende munt betaald. En nòg hebben de ceremonieën geen eind; na verloop van het eerste jaar wordt de stervensdag op gelijke wijze gevierd, en na zeven jaren graaft men de dooden weder op! Een lange stoet gaat in processie naar de stille rustplaats der dooden, en zingt in slepende modulaties: ‘Komt, broeders en zusters! laat ons het gebeente onzer dooden zien.’ Is het lijk geheel vergaan, dan is alles goed; heeft het ligchaam echter nog niet volkomen tot stof willen wederkeeren, dan is dit een teeken van den goddelijken toorn over bedreven zonden, en alleen door (betaalde) gebeden is de vertoornde hemelsche Vader te verzoenen! Getafeld wordt hier natuurlijk ook.
Zulk eene begrafenis, met al wat er in den loop der zeven jaren op volgt, staat niet in verhouding tot de beperkte middelen der landlieden; maar het gebruik eischt nu eenmaal dat niets verzuimd worde, en ook de armste houdt het voor een heiligen pligt, om zijne dooden ‘fatsoenlijk te begraven.’ - Een oude boer zeide mij eens bij zulk eene gelegenheid: ‘Ja, Mijnheer! zoo lang als men leeft, kan men met weinig toe; maar als men dood is, heeft men veel noodig.’ - Men steekt zich dikwijls geheel in schulden, en moet zelfs het vee, den eenigen rijkdom verkoopen; en toch heeft men den moed niet, om zich van den tyrannieken last des gebruiks te ontheffen. Zeker, de huwelijks- en begrafenisplegtigheden zijn niet zoo geschikt, als men wel denkt, om zich van de zeden eens volks een goed denkbeeld te vormen. Want gebruik en fatsoen spelen daarbij, ook in de beschaafdste landen, en vooral bij de boeren en mindere klassen, hunnen grooten en als gewoonlijk bespottelijken rol; - maar zij geven toch altijd eenigen maatstaf. Het is te hopen, dat thans de tijd niet verre is, dat van de hoogere geestelijkheid, - die, gelijk men weet, tot de orthodox-Grieksche Kerk behoort, - de poging uitgaat, om de onwetenden beter te onderrigten.
Hoe onsystematisch deze losse schets ook zij, men ziet in

{==717==} {>>pagina-aanduiding<<}
allen gevalle, dat de Rumaniër niet zoo zeer ver beneden andere boeren staat. Is het in Polen, Rusland, Hongarijë, of in Ierland, en zelfs het Zuiden van Frankrijk, beter?
Maar misschien gelden de aanvallen der periodieke pers meer de andere rassen. Wij willen dan ook die met een vlugtigen blik beschouwen.

Zigeuners, vrije boeren, beambten.

De laagste klasse der Moldavische bevolking vormen de Zigeuners, - hier eene ware landplaag. Deze merkwaardige menschenstam bestaat nog uit drie bepaald onderscheidene klassen. De eerste, de Lajeschi of Tschetaschi genoemd, zijn de talrijkste en meest beruchte. Iets ruwers is in geheel Europa naauwelijks meer te vinden; het zijn allen dieven, sommigen bij gelegenheid ook moordenaars. Tot veldarbeid zijn zij noch door goedheid, noch door strengheid te bewegen. In lompen gehuld, dikwijls geheel naakt, zitten de donkerbruine gestalten des zomers onder tenten, des winters in onderaardsche hutten; altijd scharen zich verscheidene huisgezinnen bijeen, en de krijschende vrouwenstemmen verkondigen den reiziger reeds in de verte, waar zij hun leger opgeslagen hebben. Een optogt van zulke Zigeuners, die een nieuw winterkwartier gaan betrekken, is niet te beschrijven. Een moeijelijk te catalogiseren smerige inboedel, een tal van naakte kinderen, gestolen varkens, enz., het alles op een paar vreemdsoortige wagens geladen, of gedragen, gesleept en geduwd: half naakte mannen, of andere met een enkel meer schitterend kleedingstuk, behalve hunne lompen, gesierd, helpen de paarden in hun werk, of volgen den stoet, met draagbare benoodigdheden beladen. Eene enkele oude vrouw zit boven op den wagen, de andere vrouwen, die geene kinderen te dragen hebben, torschen mede. Het geheel heeft een wild, maar toch schilderachtig aanzien. De jonge vrouwen zijn meestal zeer schoon, met hare groote zwarte oogen; maar die schoonheid gaat voorbij met de frischheid der jeugd, en de oude zijn terugstootend.
Reeds onder de regering van vorst michaël sturdza begon men pogingen in het werk te stellen, om de lijfeigenschap der Zigeuners af te schaffen. Degenen, die aan de regering en de

{==718==} {>>pagina-aanduiding<<}
kloosters toebehoorden, werden dadelijk vrij verklaard, maar moesten eene hoofdelijke belasting opbrengen, die dienen zou, om de lijfeigenen der Bojaren los te koopen. Op deze wijze kwamen er vrij belangrijke sommen in; maar die werden zelden tot het bestemde doel gebruikt. Eindelijk ging de Hospodar gregorius ghika vóór een paar jaren tot een doortastenden maatregel over: de lijfeigenschap werd door een decreet geheel afgeschaft, en elken eigenaar van Zigeuners werd door de regering eene schadeloosstelling gewaarborgd. Van die schadeloosstelling werd zelfs door sommigen vrijwillig afstand gedaan; maar menige kleine Bojarenfamilie bezat geen ander vermogen, dan juist eenige Zigeuners, en van die kon men niet verlangen, dat zij ‘hunne gansche have’ zoo zonder vergoeding zouden afstaan.
Maar, lijfeigen of vrij, moet de Zigeuner nog altijd opbrengen en bovendien zijne gewoonlijk zeer talrijke nakomelingschap voeden. Waar zal hij dat van daan halen, die niets liever doet, dan half of geheel dronken in de zon te liggen? Hij kiest voor de leus het een of ander beroep: smid, schoenmaker, muziekant of beerenleider, drijft zijn handwerk te hooi en te gras over dag, en gaat 's nachts uit om te stelen. Zijne leerzame kinderen helpen hem hierin, en verstaan al zeer vroeg de industrie om den varkens een breitje van maïsmeel en brandewijn in te geven, die hen in een zoo dankbaren roes brengt, dat zij besluiten kunnen, om zonder muziek uit hun garnizoen uit te trekken, en den kleinen dief te volgen. Zij zijn echter meer listige dieven dan gevreesde roovers; voor eene wonde, die hen aan de policie kan verraden, zijn zij zeer bang; wanneer zij dus ook eens een enkelen keer eene équipage aanvallen, zijn zij toch zeer bereid, om bij den minsten tegenstand af te zakken. Tegen eene vaste woonplaats heeft de Zigeuner een principiëlen afkeer; tracht men hem er toe te dwingen, dan gaat hij met vrouw en kinderen door, want ‘onder een dak is het niet uit te houden van de vlooijen!’
Geen wonder, dat de regering bitter verlegen is met de vele duizenden van zulke Nomadische huishoudens. Tot nog toe heeft men uitsluitend zijne toevlugt genomen tot stokslagen, en wel in zeer aanzienlijke dosis toegepast. Maar het grenst aan het fabelachtige wat een Zigeuner aan stokslagen

{==719==} {>>pagina-aanduiding<<}
uithouden kan, zelfs al wordt het dikgevouwen laken, wat de delinquent voor alle mogelijke gevallen op de meest geexponeerde plaats onder zijn pantalon legt, ontdekt en verwijderd.
Iets beter zijn de Zigeuners van de andere klasse, de zoogenaamde Ligurari. Zij willen ten minste veldarbeid verrigten, en houden zich des winters bezig met het snijden van allerlei huisraad uit hout, - vooral lepels, van waar hun naam afstamt. De derde klasse, de Vatraschi, wonen reeds in huizen, en leveren dienstboden op voor de meeste Moldavische familiën. Sommige maken zelfs eene schitterende carrière, als zij met hun heer als kok of kamerdienaar eene reis naar Parijs hebben gemaakt, en terugkeerende Fransch kunnen spreken. - Alle drie klassen behooren tot de Grieksche Kerk, wat echter bij de eerste kwalijk te bespeuren is. Heidensche overblijfsels spelen nog eene groote rol in wat men bij hen godsdienst noemt, en zij hebben onder elkander ook eene afzonderlijke, bijna alleen uit keelklanken bestaande taal.
Na dit intermezzo over de Zigeuners knoopen wij aan den vroeger besproken boerenstand de klasse der Reseschen of vrije boeren. Deze zijn nog eene vrij treurige reliquie uit vroegere betere dagen, toen het land eigen vorsten had, en voor eigen liefhebberij met alle naburen kon vechten. Behalve het staande leger bestond toen de krijgsmagt voornamelijk uit dezulken, die voor den voorkomenden veldtogt de wapens opvatten, en dan weêr huiswaarts keerden. Wie zich dapper gedragen hadden, kregen dan aanzienlijke bezittingen in land als vrij eigendom; maar het vermeerderen der nakomelingschap versnipperde in gelijke mate den grond en dus ook hunnen welstand. De heerschappij der Turken deed het overige, en thans is een dorp van zulke kleine grondbezitters de plaats der bitterste armoede. De beroemdste drinkebroêrs zijn Reseschen. Zij doen veel minder aan hun land dan de gewone boeren, en laten zich veel meer ruïneren door korenkoopers en dergelijken, die in den winter contracten voor transporten met hen aangaan, welke zij des zomers òf niet kunnen houden, òf alleen tot groot nadeel van hunne eigene belangen. Op deze wijze gaan de vrije boeren meer en meer te gronde, en de Bojaren palmen langzamerhand hunne bezittingen in. Natuurlijk geschiedt dit voor een spotprijs; en nog

{==720==} {>>pagina-aanduiding<<}
vóór een paar jaren zagen wij een stuk land van een kwart bunder voor f 13.50 verkoopen. Overigens onderscheidt zich de Resesch van den gewonen boer noch door levenswijze, noch door meerdere ontwikkeling; alleen draagt hij gaarne het een of ander niet te determineren fragment aan zijne kleeding, wat aan een Bojaren-costuum herinnert. Het is te hopen, dat, bij de te verwachten veranderingen in de Vorstendommen, men middel zal weten te vinden, om de gewone boeren vrij te maken, zonder hen in zulke vrije boeren te herscheppen. Dit is zeker een zeer moeijelijk, maar een niet minder belangrijk punt bij die toekomstige inwendige reorganisatie.
De middelstand is in Moldavië niet scherp begrensd. In de eerste plaats rekenen wij hiertoe de pachters van landgoederen, eene vrij talrijke klasse. Heeft zich een vlijtig man een klein kapitaal verworven, dan zoekt hij het een of andere landgoed te huren, werkt met ijzeren vlijt, trotseert allerlei ontberingen, waarbij zijne vrouw hem trouw helpt, en weet zich somtijds tot welgesteldheid, zelfs tot rijkdom op te werken. Het eerste, wat hij dan doet, is trouwens naar een Bojarentitel te staan, eene kleine zwakheid, die men hem vergeven moet, daar, volgens de ingewortelde ideeën van het land, dit iemand eerst tot een ‘waar mensch’ maakt. Is de huisvader nu eenmaal met een titel versierd, dan doet hij wat hij kan om zijne huisgenooten te pousseren. Zijne zonen bezoeken de school, of hebben Fransche en Duitsche gouverneurs, of gaan zelfs naar Parijs en Berlijn. Wij willen niet beweren, dat zij daardoor altijd geleerd worden: dikwijls zonder alle opzigt in den maalstroom der steedsche vermaken geworpen, nemen deze veel tijd in beslag; maar zelden zal er een zoo weinig eergevoel bezitten, dat hij even dom terugkeert als hij gegaan was; zij brengen meest allen nog iets meer meê dan alleen het uitwendige vernis. Zulk een in den vreemde opgevoede Moldaviër is gewoonlijk een zeer aangenaam persoon; want met de beschaving des geestes heeft hij zijne natuurlijke bonhommie en die gemakkelijkheid van bewegingen behouden, welke slechts eene jeugd in veld en woud doorgebragt geven kan. Die jongelieden, welke in het land gebleven zijn, zijn meestal wat stijver; men kan het hun aanzien, dat zij hunne bereisde kameraden tot model kiezen; maar bij beiden gaat niets boven den stam der Rumanen. Zij behooren dan ook meest allen tot de vereenigings-partij.

{==721==} {>>pagina-aanduiding<<}

Deze klasse is niet altijd te onderscheiden van de klasse der beambten. De kleine landeigenaars en pachters verlaten den ploeg voor het administratie-bureau en keeren van hier weêr naar den ploeg terug, al naar dat het geluk hun gunstig is. De wet toch heeft de vrij zonderlinge bepaling, dat ieder die het geluk gehad heeft, om een post te krijgen, na drie jaren weêr voor een ander plaats moet maken. Daardoor ontstaat een eeuwigdurend vliegen en jagen naar een postje. En bovendien geschiedt het nog dikwijls, dat men niet eens dien driejarigen termijn uitdient; want ook de ministers wisselen dikwijls, en iedere nieuwe magthebbende zoekt zijne eigene creaturen op het kussen te brengen.
Aangaande den stand der beambten hebben wij vooral eene kwaal te bespreken, welke aan Moldavië voortdurend ten laste wordt gelegd: de verregaande omkoopbaarheid. Wij hebben volstrekt geen lust, om rozenrood te kleuren wat bepaald zwart is, en zeggen dus - ja, de omkoopbaarheid is groot. En, wat nog erger is: wie als eerlijk man in dienst treedt, moet al zeer vast in zijne schoenen staan, om het te blijven, want de publieke opinie helpt hem volstrekt niet, om aan zijne beginselen getrouw te blijven. A., die bij gelegenheid dukaten in zijn zak steekt, vindt evenveel handen die hem toegestoken en hoeden die voor hem afgenomen worden als b. die niet steelt. Het verschil is, dat a. paarden houdt en dus een groot man is, en b. niet. Het publiek is er zoo aan gewend, om den beambten elke kleine dienst in klinkende munt te vergoeden, dat het hun in het geheel niet in de gedachten komt, om de omkoopbaarheid te verachten. ‘De beambte heeft kinderen en wordt slecht betaald,’ zegt de Moldaviër in zijne goedmoedigheid. Eene karakteristieke anekdote, maar op waarheid gegrond, werd onlangs op het nationale tooneel te Jassy opgevoerd; wij willen die vermelden, als een bewijs hoe scherpzinnig de beambte dikwijls zijne inkomsten weet te vermeerderen. Een arme Ispravnik had geen vast vermogen, maar wel een roerend, in de gedaante van een kalkoenschen haan, die als célibatair eenzaam in den tuin leefde, maar dagelijks in de morgenuren zijnen heer de gewigtigste diensten bewees. Wie eenige klagt of verzoek had, zocht den magistraat gewoonlijk aan zijn huis op, in plaats van aan zijn bureau, omdat de gestrenge heer de gewoonte had van laat op te staan.

{==722==} {>>pagina-aanduiding<<}
Een goed gedresseerde Zigeunerknecht ontving hen in het voorvertrek, waar zij een voor een werden binnengelaten.
‘Wat wilt gij?’ was de gewone vraag.
‘Ik heb eene aanklagt te doen.’
‘Hebt gij dan volstrekt niets meêgebragt?’
‘Neen.’
‘Het is geen gebruik, om zoo met leêge handen te komen; weet ge wat, ik zal u een kalkoenschen haan verkoopen, dien kunt gij mijnheer dan aanbieden.’
De man krabde zich misschien wel achter de ooren, maar eindigde met het dier te koopen, en bragt het ter begeleiding van zijn verzoekschrift binnen, van waar de vogel oogenblikkelijk weêr tot den knecht terugkeerde, om in de handen van eenen nieuwen kooper te geraken. Deze handel kon wel tienof twintigmaal per dag herhaald worden, en men kan zich voorstellen welken omzet van kapitaal de wakkere Indiaan te weeg bragt. In het laatst was hij zoo aan zijn handwerk gewoon, dat hij ieder die binnenkwam, reeds uit eigen beweging met vluggen voet op den arm wipte.
Het is dus, helaas! niet te ontkennen - de omkoopbaarheid is groot in Moldavië. Maar wij durven gerust beweren, dat onder de tegenwoordige omstandigheden het kwaad moest binnensluipen. Men bedenke slechts, sedert hoe korten tijd de beschaving haren intogt in de Donauvorstendommen gehouden heeft. Een Ispravnik bewoont de hoofdstad van het district, is volgens de vroegere eenvoudige zeden des lands gehouden, om open hof te hebben voor bekenden en onbekenden, die dikwijls met paarden en dienstboden dagen lang bij hem doorbrengen; en bovendien is het personeel van zijn bureau niet talrijk genoeg, en moet hij uit eigen middelen nog verscheidene schrijvers onderhouden. En om aan al die uitgaven het hoofd te bieden, heeft hij een salaris van 1400 à 1600 gulden! Heeft de man dus geen eigen vermogen, dan blijft hem niets anders over dan de dienst te verlaten, of - tot den kalkoenschen haan zijne toevlugt te nemen, terwijl zijne schrijvers hetzelfde in het klein doen.
Bovendien is de wet met haren drie-jarigen diensttijd zeer geschikt om de deur voor dit gebrek open te zetten. Een man met een talrijk huisgezin zou misschien eerlijk kunnen blijven, als hij van zijn post voor zijn geheele leven zeker was;

{==723==} {>>pagina-aanduiding<<}
maar de aftreding zweeft hem als een dreigend spook voor oogen: hij moet vergaderen gedurende de drie vette jaren tegen de magere die misschien volgen; want zijne kinderen te zien hongerlijden is hard!
En de geschiedenis van Moldavië is daar om dit te bevestigen. Vóór anderhalve eeuw zag het er beter uit in het land. Afzonderlijke onderdrukkingen van den zwakkere kwamen wel voor, maar in het openbaar werd het regt op patriarchale wijze gehandhaafd, en den minderen standen bleef altijd nog de uitweg open, wanneer zij in hun regt waren gekrenkt, om zich onder het venster van den regerenden vorst te stellen en van hem regt en billijkheid af te smeeken. Sedert echter begon de démoralisatie. In plaats van de inlandsche vorsten bezette de Porte den troon met vreemde Phanarioten. Deze hadden niet zelden hun vermogen opgeofferd om tot die waardigheid te geraken, en waren ook niet in Moldavië gekomen, om per slot van rekening geen penning rijker te zijn. Het voorbeeld van boven vond navolgers, en zoo daalde de omkoopbaarheid van trap tot trap tot aan de laagste beambten af. Bedenkt men nu nog dat de Porte, zoo dikwijls als mogelijk was, eenen nieuwen vorst in het land zond, dan kan men zich duidelijk voorstellen, welke algemeene haast er bestond om zich te verrijken en hoe snel de kanker om zich henen greep.
(Wordt vervolgd.)

Adelaide Ristori.

Wie vóór eenige jaren in Amsterdam vertoefde, toen daar de eenige rachel was gekomen om ook in ons land eenige lauweren te verzamelen voor den eerekrans, die haar als de eerste tooneelspeelster van Europa, ja van de wereld sierde; wie toen ééne der voorstellingen mogt bijwonen, door haar in Neêrlands hoofdstad gegeven, die heeft zeker ingestemd met de loftuitingen, welke van alle kanten opgingen, en gedeeld in de bewondering voor het Jodinnetje, dat, als van de straat opgenomen, zich door de volhardende oefening en ontwikkeling van haar buitengewoon talent en hare zeldzame gaven tot zulk eene hoogte had weten te verheffen. Wie haar zag

{==724==} {>>pagina-aanduiding<<}
optreden en spelen dacht er niet aan, haar bij iemand anders te vergelijken; zonder eenige tegenspraak werd haar de eerepalm toegewezen in het perk der kunst, werd zij geroemd als de eerste ster aan den tooneelhemel. En ziet, weinige jaren zijn voorbijgegaan, en de naam rachel wordt niet dan zelden meer gehoord, hoogstens hoort men nog hier en daar een woord van beklag, dat zij zoo spoedig aan het einde is gekomen van hare glansrijke loopbaan en dat dat einde zoo treurig is. En toch is dit verschijnsel geen bewijs van een algemeen gebrek aan belangstelling in de schouwspeelkunst. Neen, de gedachtenis van rachel wordt verdrongen door het optreden van eene mededingster, die, zoo zij haar al niet overtreft, ten minste niet minder aanspraak heeft dan zij op de aandacht en de bewondering van allen, die de kunst liefhebben. Die mededingster is adelaide ristori, wier naam zeker onder de meest bekende en beroemde van onzen tijd moet worden geteld. - Het een en ander aangaande het leven en de opleiding dezer merkwaardige vrouw moge hier eene plaats vinden.
Adelaide ristori scheen door de natuur zelve bestemd te zijn om haar leven aan het tooneel te wijden, op het tooneel door te brengen. Hare ouders behoorden tot een troep reizende comedianten, die in Frioul rondtrok onder eenen directeur cavicchi, toen zij in het stadje Cividale geboren werd. Reeds twee maanden na de geboorte kwam zij op de planken, gedragen in een korf, om bij zeker kluchtspel te figureren. Van haar vijfde jaar af vervulde zij knapenrollen bij dezen troep en speelde toen reeds met hartstogtelijk vuur, begeerig naar eene grootere taak. Door de beloften van die wenschen te bevredigen, wist de directeur van een anderen reizenden troep, giuseppe moncalvo, het jonge meisje aan zijn gezelschap te verbinden. Hij droeg haar naïve meisjesrollen, op en vergunde haar nu en dan op haar verlangen om ook hare krachten te beproeven in enkele ernstige partijen. Doch in welk een kring leefde zij hier! Het leven der schouwspelers in Italië heeft nog veel overeenkomst met eene Zigeuner-huishouding. De comedianten zijn eene soort van kaste in de maatschappij. Hun handwerk erft van de ouders op de kinderen over. De meesten blijven verstoken van alle onderwijs, onbekend met de zeden en de leefwijze van den fatsoenlijken stand, daar zij uit noodzakelijkheid gedurig van de eene stad

{==725==} {>>pagina-aanduiding<<}
naar de andere trekken. Aan eene geregelde opvoeding kan niet gedacht worden, en inrigtingen tot oefening en voorbereiding voor hun beroep, b.v. conservatoires, bestaan in Italië niet. Bovendien, welk een tooneel, dat zij hier betrad! De gemeenste Italiaansche potsen werden hier opgevoerd. 't Was inderdaad een zegen voor haar, dat zij spoedig aan dezen ellendigen kring, waar haar natuurlijk kiesch gevoel en haar zuivere smaak op zoo velerlei wijze gekwetst en beleedigd werden, werd onttrokken. Dit geschiedde door een man, die haren uitstekenden aanleg had opgemerkt, en het plan opvatte om dien te ontwikkelen en dienstbaar te maken aan de bevordering der ware kunst.
Hij was gaetano bazzi, directeur van het Sardinische hoftooneel. Zijn gezelschap stond bekend als het beste van Italië. Onder de kunstenaars, die daartoe behoorden, muntten inzonderheid luigi vestri, onder de kunstenaressen rosina romagnoli en vooral carlotta marchioni uit. In dezen kring werd adelaide ristori opgenomen. Hier begon zij eigenlijk hare studiën. Carlotta marchioni werd haar voorbeeld en hare leermeesteres. Met deze speelde zij te zamen, zoo leerde zij op het tooneel en begreep, wat zij buiten het tooneel nog leeren moest. Ook daarin onderrigtte de ervarene kunstenares het aanvallige meisje, dat zich met kinderlijke vereering en dankbaarheid aan haar hechtte. Het gezelschap speelde zes maanden van het jaar te Turijn, den overigen tijd meestal te Milaan in het Teatro Re. Overal was het huis van mevrouw marchioni het middelpunt van een interessant verkeer. Daar verzamelden zich letterkundigen, dichters, kunstenaars, mannen uitmuntend in welsprekendheid, en adelaide ristori, die als een kind des huizes hier werd beschouwd en behandeld, moest in zulk een omgang een schat van kennis, eene zuivering van smaak verkrijgen, die zij uit boeken en aanschouwing van het tooneel alleen zich nooit had kunnen verwerven. Daarenboven was het een voordeel voor hare natuurlijke ontwikkeling, dat zij zelden anders dan in het blijspel, in vrolijke of naïve rollen optrad en minder blootstond voor de verzoeking van rollen in hooger stijl, die zoo ligt tot hoogdravend declameren en geaffecteerde houdingen verleiden.
Zij behield haar vak, zoolang zij aan het hoftooneel van Sardinië verbonden bleef. Zelfs nadat carlotta marchioni

{==726==} {>>pagina-aanduiding<<}
het tooneel had verlaten, nam zij de opengevallen plaats niet in, daar men aan het blijspel zijn krachtigsten steun niet wilde onttrekken. Doch een jaar nadat hare leermeesteres haar afscheid had genomen, in den herfst van 1841, gaf zij gehoor aan de uitnoodiging om tot een ander gezelschap, onder directie van romuald mascherpa, over te komen, en in Pavia trad zij als eerste actrice in de tragedie op met hetzelfde succes, dat zij tot hiertoe door haar bewonderenswaardig talent in het blijspel had behaald. De rollen, in welke carlotta marchioni had geschitterd, droegen nu den roem van hare leerlinge door geheel Italië. Te Rome, Florence, Modena, Livorno gelijkelijk gehuldigd, zette adelaide ristori eenige jaren lang hare loopbaan voort, tot dat eene hartstogtelijke liefde haar verbond met een aanzienlijk jongman, en de nieuwe stand, waarin zij na een moedigen strijd met aristokratische vooroordeelen erkend werd, haar voor langen tijd aan de kunst ontrukte. Evenwel zij verloochende deze niet ook als gemalin van den markies giuliano del grillo, ja het gelukte haar zelfs den adeltrots der familie, in welke zij was opgenomen, tot trots op deze kunst in haar te buigen. Eindelijk keerde zij tot de kunst terug, gedreven door een edel gevoel van weldadigheid. De verwijdering van het tooneel had geene afbreuk gedaan aan haar talent; integendeel, wat zij in die jaren had ondervonden en genoten, had aanschouwd en bijgewoond, was niet zonder invloed gebleven op hare ontwikkeling, zij was eene kunstenares geworden, die juist in tegenstelling met rachel de verwende Parijzenaars in verbazing zou brengen.
Het was in de dagen van de wereldtentoonstelling, toen Parijs den naam van wereldstad, waarop het zoo hoogmoedig aanspraak maakt, met nog grooter regt droeg. De schitterende rijkdom van buitenlandsche kunst en industrie bevorderde niet alleen eene levendiger deelneming in het vreemde, maar ook eene meer juiste waardering daarvan. In zoo verre had ristori het tijdstip voor haren eersten veroveringstogt zeer gelukkig gekozen. Ofschoon zij sedert lang zoowel in de kunstwereld als in de maatschappij van Italië eene uitstekende plaats bekleedde, was haar naam te Parijs zoo goed als onbekend. Een Italiaansch tooneel zou daar op elken anderen tijd het voorwerp van vlugtige nieuwsgierigheid, maar niet ligt van algemeene belangstelling zijn geweest. Thans was

{==727==} {>>pagina-aanduiding<<}
de openbare meening gunstig voor de vreemde kunst gestemd, en toen in Mei 1855 de leden van den koninklijken schouwburg van Turijn, met mevrouw ristori aan het hoofd, hunne Italiaansche voorstellingen openden, werd de Salle Ventadour opgevuld met toeschouwers, die niet enkel door nieuwsgierigheid, maar ook door waren zin voor kunst derwaarts geleid waren. Een enkele avond was genoeg om den naam van adelaide ristori onder de Parijzenaars zoo populair te maken als dien der grootste inlandsche kunstenares. Dat zij dien triomf zoo spoedig behaalde, had zij welligt ten deele aan de gunstige tijdsomstandigheden te danken; dat zij dien behalen kon bewijst echter de magt van haar talent, de volkomenheid van hare kunst. Het oordeel van Parijs over deze kunstenares is dat van bijna gansch Europa geworden. Hare kunstreis mag inderdaad een zegetogt heeten; waar zij ook optrad oogstte zij nieuwe lauweren. Brussel, Dresden, Berlijn, Weenen, Frankfort, Warschau, Madrid hebben even als Parijs de kunstenares gehuldigd, die alle beperkingen van nationaliteit zoo ver heeft overschreden als alleen 't ware genie vermag. Ook in Nederland heeft de faam haren roem verkondigd. Wij twijfelen niet of allen, die het voorregt zullen hebben haar te aanschouwen, haar spel te genieten, zullen gaarne betuigen, dat de faam ten haren opzigte niet heeft bedrogen.
Als eene proeve van den indruk, dien ristori op de toeschouwers weet te maken, diene de volgende kritiek van een bevoegden kunstregter, die haar in Dresden zag optreden in de ‘Maria Stuart’ van schiller, in het Italiaansch overgebragt door maffei:
‘Bij den eersten blik op ristori hadden wij een beeld van de ongelukkige Koningin van Schotland voor oogen, waarin al het tegenstrijdige verdwenen was van negentienjarige gevangenschap en ongebogen houding, tusschen den historischen ouderdom van maria en eene verschijning, die de opgewonden trouw van mortimer nog tot jeugdige hartstogtelijkheid kon doen stijgen. Het uiterlijk der kunstenares vereenigt alles, om ons de koninklijke gevangene van elisabeth met treffende waarheid voor den geest te stellen. De hooge, fijne gestalte; de slanke, bijna magere, maar edele en bevallige vormen; een gelaat, dat zich de welsprekendste gebaren zoowel in plegtige kalmte als bij heftige aandoeningen heeft eigen gemaakt;

{==728==} {>>pagina-aanduiding<<}
een oog, ten halve gesloten, wegens den wondervollen glans; waarmeê het verblinden en flikkeren moet, als het zich geheel opent; eene stem, eveneens ten halve gedekt, als verzachtte zij daarmeê de overweldigende kracht, gelijk ook inderdaad deze eenigzins gesmoorde stem nog bij den wildsten hartstogt de zuivere welluidendheid behoudt. Daarbij eene kunst in de bewegingen, die de schoonste producten der antieke beeldhouwkunst wandelend voor ons doet verschijnen; want men heeft haar te regt in iederen stand bij een volmaakt standbeeld vergeleken. Zoo deed adelaide ristori ons het geheele tableau van de laatste dagen van maria aanschouwen. In hare onderwerping zoowel als in haar tegenstand, in minnend vertrouwen en trotsch gevoel van eigenwaarde, in haar schuldbesef en de om wraak schreijende aanklagt tegen de vijandin, in hare laatste vruchtelooze verootmoediging en haar laatsten vruchteloozen strijd, in het ontwaken van aardschen hartstogt en in het vasthouden aan hemelsch geluk - in dat alles openbaarde zich eene kracht en schoonheid, zoo als zij ongedeerd door ouderdom en lijden had behouden. Wel is waar in sommige oogenblikken scheen de kracht ons toe de maat der schoonheid te overtreffen; maar alleen zoo lang wij niet den maatstaf der natuur, maar dien van onze tweede natuur gebruikten. Verwend door de verzwakking van iedere aandoening in salonbewegingen op het tooneel, verstomden sommigen, terwijl anderen schrikten, toen de onvervalschte stem eener vrouwelijke ziel hen trof. Men verklaarde b.v. de verpletterende uitdrukking der woede en het vreeselijk gebaar van afschuw tegenover Koningin elisabeth voor onnatuurlijk. Maar dan verklare men toch ook de gansche scène tusschen maria en elisabeth, in tegenwoordigheid van het koninklijk gevolg, voor even onnatuurlijk.
Op denzelfden avond zagen wij adelaide ristori in een klein blijspel: “I gelosi fortunati.” Zij overtrof alles, wat wij ons van veelzijdigheid in de kunst hadden verbeeld, en wij deelen in de verbazing harer landgenooten, hoe deze dartelende luim en rustelooze vlugheid in het comische genre zich vereenigen konden met de hoogste tragische verheffing.’


{==729==} {>>pagina-aanduiding<<}

Op- en aanmerkingen.

De wetenschap is niet altijd ondankbaar. - Het Engelsche volk is zeer ingenomen, en ook het overige Europa zal het met genoegen hooren, dat de grootste historicus onzer eeuw, Sir thomas babington macaulay, tot de waardigheid van Peer verheven is. Hij wordt nu ‘Baron of Rothley’, zijne geboorteplaats, en men verzuime nu voortaan niet hem Lord macaulay te noemen. Deze maatregel van de kroon, of van Lord palmerston, is in Engeland zeer populair; het is eene eer aan een man van letteren bewezen, waarvan maar een paar voorbeelden zijn. Men hoopt, dat hij in het Hoogerhuis zich meer onderscheiden zal en beter te huis gevoelen, dan in het Lagerhuis, voor welks drukke vergaderingen zijne gezondheid te zwak was. Als zijn hoofdwerk nu maar niet liggen blijft. Jammer, zegt men, dat de Peerage met hem zal uitsterven, daar de wetenschap zijne eenige liefde schijnt te zijn, en boeken zijne eenige nakomelingschap. Wanneer men zich echter herinneren wil, wat indertijd over de quaestie van het erfelijk of niet erfelijk Pairschap is voorgevallen, dan zou het niet te verwonderen zijn, dat juist deze omstandigheid op de keuze des Ministers niet zonder invloed is geweest.

Een huwelijk te paard. - Een dagblad van Texas verhaalt van twee gelieven, die te paard vlugtten, vergezeld door den geestelijke, die hen zou trouwen. De vader van het meisje jaagde haar achterna, en toen het bleek, dat hij hen in zou halen, riep zij haren geestelijken vriend toe: ‘Kunt gij ons niet trouwen onder het rijden?’ De geestelijke had liberaliteit (en adem) genoeg, om in dien geschokten toestand het formulier uit te spreken; en juist toen de vader der bruid de teugels van haar paard greep, waren de gelieven door den geestelijke tot man en vrouw verklaard. - Natuurlijk had de vader zoo veel genoegen in deze stoute daad, dat hij zijnen zegen er bijvoegde, - waarschijnlijk ook te paard. - Men roept zooveel, dat alles tegenwoordig ‘per stoom’ gaat, dat men deze goede lieden, die het nog met het oude transportmiddel afdoen, gerust voor vrij bedaard kan houden.

{==730==} {>>pagina-aanduiding<<}

Statistiek van zelfmoorden in Europa. - Over dit melancholische onderwerp is onlangs een werk verschenen van den Franschman lisle, waarin de schrijver tot de treurige erkentenis komen moest, dat Frankrijk in dit opzigt bovenaan staat onder de Europesche volken, en het min geachte Rusland onderaan. Dat de steden ook hiervoor verreweg de meeste slagtoffers leveren, behoeft geen betoog. In Londen komt gemiddeld één geval van zelfmoord voor op de 8250 zielen; in Parijs één op de 2221. Daardoor komt dan ook bijna de helft der gevallen in het geheele keizerrijk op rekening van het Noorden van Frankrijk. Het verschil tusschen Engeland en Frankrijk is echter niet groot: voor het eerste dooreen op de 15,900, voor het laatste op de 12,489 één geval. Ten onregte wil men aan het meer levendige, heftige karakter der Fransche natie deze treurige meerderheid toeschrijven. Immers de Oostersche volkeren, wier gestel zeker niet minder heftig is, staan in dit opzigt verre achter, - of zeggen wij liever boven de Westersche volken. Het is niet te ontkennen, de zelfmoord is de misdaad der beschaving. - Maar de luchtige Franschman bekommert zich niet veel om dit verschrikkelijke en onweêrsprekelijke feit. Ik herinner mij de aankondiging van dit boek in de ‘Revue de Paris’ gelezen te hebben, welke op deze wijze aanving: ‘La France s'ennuyait autrefois; je ne sais si elle s'amuse beaucoup aujourd'hui; toutefois il semble qu'elle se tue par instants, etc.’

Een nog weinig beploegd hoekje van de litteratuurgeschiedenis. - Deze geschiedenis bepaalde zich tot nog toe meest tot personen, en trachtte de waarde en het standpunt der letterkundige celebriteiten in het licht te stellen, in verband met hunnen tijd en den ontwikkelingsgang van hun volk. Maar men vergat daarbij eene instelling (of hoe men het anders noemen wil), die meer misschien dan boeken van individuën der volken denkbeelden beheerscht, en wederkeerig daarvan de uitdrukking is, - de periodieke pers. Of misschien men werd afgeschrikt door de groote moeijelijkheid, om de ontelbare gegevens, zoowel als de onbekende feiten, waaruit die geschiedenis zamengesteld zou moeten worden, tot een bruikbaar geheel om te scheppen. Zeker is het, dat geene letterkundige voortbrengselen beter geschikt zijn, om volkeren en

{==731==} {>>pagina-aanduiding<<}
tijden te beoordeelen en te leeren kennen dan juist de periodieke pers in den wijdsten zin genomen, en toch is nog nergens hare geschiedenis de industrio behandeld, gelijk die der andere geestesvruchten, welke het menschdom in den vorm van boeken oplevert. Het is dus niet te verwonderen, dat men meer en meer het gewigt van dezen hefboom der nieuwere maatschappijen begint in te zien, en door geschiedkundig onderzoek hare verschijnselen en werkingen tracht te kennen. Hiertoe is onlangs eene wèl gelukte proeve gedaan door den Franschman cucheval-clarigny, in zijn werk, getiteld: ‘Histoire de la presse en Angleterre et aux États-Unis.’ - Hij stelt zich wel in de eerste plaats de vraag: ‘waarom is de Fransche pers in vergelijking met de Engelsche in een staat van kwijning?’, maar beantwoordt die door juist het verschillend doel en den belangrijker werkkring der Engelsche uiteen te zetten. Zelf een man van het vak, maakt hij den lezer met merkwaardige bijzonderheden bekend, en zijn boek is uitnemend geschikt, om eene belangrijke zijde van het Engelsche en Amerikaansche leven te leeren kennen. Het is aan de eene zijde de geest van associatie, die sommige der Engelsche dagbladen en tijdschriften tot ondernemingen heeft gemaakt even uitgebreid als op het vasteland een spoorweg; de Direeteur van de Times b.v. heeft meer tractement, dan een Minister in Frankrijk. Aan de andere zijde hebben zij zich een debiet kunnen scheppen, aan die énorme uitgaven geëvenredigd, door maar één doel voor oogen te hebben: het publiek te dienen. Een Engelsch dagblad bestaat niet ter wille (en dan ook dikwijls op kosten) van de eene of andere partij of zelfs een bepaald persoon; maar bestaat voor het publiek, en geene opofferingen zijn te groot, om al dat te kunnen opnemen, waarvan de kennis op eenigerlei wijze nuttig en aangenaam wezen kan. Dit sluit natuurlijk niet uit, dat een
dagblad of tijdschrift daarom wel eene politieke rigting, of elk ander beginsel kan vertegenwoordigen, doch het staat niet onder, maar boven de partijen; het wordt niet door de politiek beheerscht, maar beheerscht zelve de politiek. In Frankrijk schijnt het omgekeerde nog het geval te wezen.
In Amerika scheen de pers in den aanvang eene schitterende loopbaan te zullen hebben, maar spoedig ging die luister onder door de namelooze verbrokkeling, en eindelooze personaliteiten.

{==732==} {>>pagina-aanduiding<<}

Doch wij willen geen résumé geven van het Fransche boek; het is ons genoeg op de verschijning er van opmerkzaam gemaakt te hebben. - Waarom heeft de Franschman niet, in plaats van bij anderen rond te zien, de fata der pers op eigen bodem beschreven? Er was misschien reden voor. - Maar zulke reden bestaat bij ons gelukkig niet, en ook het vaderland van eene der oudste couranten heeft zijne geschiedenis der pers, die niet onbelangrijk wezen zou. Ons geheele in- en uitwendig leven, met al zijne wisselingen en vallen, zou er zich op eigenaardige wijze in afspiegelen.

Het kamp van Châlons. - De Fransche dagbladen schijnen wel evenveel genoegen, als de Keizer zelf, te hebben in de groote en schitterende manoeuvres, die daar gehouden zijn. Vooral een der laatste dagen was een belangrijke dag: er zou naar het wit geschoten worden, en als prijzen waren voor ieder bataillon een gouden en een zilveren horologie gesteld, benevens twintig medailles. Zeker, de horologies zijn tegenwoordig nog al goedkoop; maar die prijzen bewijzen, dat de Keizer prijs stelt op de liefde zijner onderdanen - militaire wèl te verstaan. Die manoeuvres maken op mij denzelfden indruk als de verbeteringen in Parijs met zijne lange, breede, regte straten, - zeer schitterend, maar ook zeer doelmatig!

Dagbladen als paddestoelen! - Onwillekeurig komt ons die uitroep in den mond, als wij lezen, hoe rijk het jonge Australië reeds in dit opzigt is. Het getal dagbladen in de Engelsche Koloniën aldaar bedraagt 81. In Victoria komen er 6 dagelijks, en 38 wekelijks of om de 14 dagen uit; in Nieuw-Zuid-Wales 2 dagelijks en 18 wekelijks of om de 14 dagen; in Tasmania 5 dagelijks en 3 wekelijks of om de 3 weken; in Zuid-Australië 2 dagelijks en 3 wekelijks; en in West-Australië zijn vier wekelijksche dagbladen.
Doch het zal er wel gaan even als het in Noord-Amerika ging en nog gaat. Naauwelijks zijn eenige planterswoningen tot een dorp aangegroeid of er komt al spoedig een zwervende ridder der letterkunde met drukkersgereedschap, verzamelt en bespreekt wat plaatselijk nieuws en plaatselijke belangen, werpt zich als voorvechter van de eene of andere partij op, en - een dagblad is geboren. Een artikel even onmisbaar en gemakkelijk te krijgen, als voor onze dorpen een kroeg en een barbier. Maar een naburig dorp heeft óók nieuws, óók belangen en óók gevoelens, soms strijdig met die van het eerstgenoemde. Welnu! een tweede publicist zal niet lang op zich laten wachten, en de twee mededingers vinden stof en bezigheid in het verguizen van elkander en elkanders cliënten. - Misgunnen wij dus Australië dezen rijkdom van dagbladen niet, voor dat wij weten hoe ze zijn.





{==733==} {>>pagina-aanduiding<<}

Mengelwerk.

De almanak.

Door A.T. Reitsma.

Als ik mij in uwe plaats stel, geachte Lezer! en den titel las, die aan het hoofd van dit opstel staat, dan geloof ik, dat die titel mij nog vrij wat in de onzekerheid zoude laten aangaande den inhoud van dit stuk. De Almanak!..... Misschien eene verhandeling, waarin de sterrekundige gronden, waarop de tijdrekening van den almanak steunt, worden aangewezen, of de ietwat vreemde teekenen en kunsttermen, daarin voorkomende, worden verklaard? waarin over Zondagsletter en Zonnecirkel, over Guldengetal, Epacta en Romeinsche Indictie welligt een helder licht wordt verspreid? of een verdicht verhaal misschien? een novelletje of romannetje?....
Maar als gij in mijne plaats waart, waarde Lezer! met de gedachte in het hoofd en de pen in de hand en het papier op de schrijftafel voor u, zoudt gij niet in het onzekere zijn, wat dit opstel zal bevatten. Maar nu ik het weet, reken ik mij verpligt het terstond aan u mede te deelen, opdat gij ook van den beginne af weten moogt, wat gij hier te wachten hebt.
Verwacht dan eene..... lofrede op den Almanak!
Eene lofrede?..... Ik verzoek u niet te grooten nadruk te leggen op het laatste lid van dit woord. Want het kon wel zijn, dat dit opstel al zeer weinig beantwoordde aan het deftige idée, dat gij u van eene rede, meer nog van eene lofrede vormt.
Maar onder welke rubriek gij dit stuk ook moogt brengen, ik schroom niet, voor u de verklaring af te leggen, dat het mij daarbij volle ernst is. Ik ben diep doordrongen van de overtuiging, dat de almanak, hoe klein van omvang hij ook zij, een schat van waarheid en wijsheid bevat, die hem

{==734==} {>>pagina-aanduiding<<}
eenen eersten rang aanwijst onder de geestproducten, die de drukpers jaar op jaar in de groote zee van het publiek uitstort. En dan dat werk zoo weinig in zijne hooge waarde erkend, zoo smadelijk op den achtergrond geschoven te zien! - kan het u vreemd voorkomen, dat ik althans eene poging wil aanwenden, om het bij u de achting te verschaffen, waarop het zoo regtmatige aanspraak heeft. Ja! ik wil u prijzen, dierbaar boeksken! ik wil den diepen zin, die in u ligt opgesloten, in het licht stellen; ik wil voor u opkomen, arme verschoveling! ik wil u als een kostbaar, leerzaam, ja als een stichtelijk boeksken aan mijne geachte Lezers en Lezeressen aanbevelen.
Vooraf moet ik u verzoeken, om uit uwe voorstelling van den Almanak alles te verwijderen, wat niet in den eigenlijken zin tot den Almanak behoort. Ook onder almanakken bestaat een verbazend groot verschil van stand en rang. Daar zijn er, die met goud op sneê, sierlijk gebonden, door dichtkunst, graveerstift en muzijk vorstelijk zijn getooid. Er zijn er ook, die in hun geheel voorkomen het merkteeken van schamele soberheid dragen. - Er zijn vruchten, van welke het omhulsel, andere van welke de kern het beste en bruikbaarste deel is. Denkt maar eens aan den perzik, wiens saprijk, geurig vruchtomkleedsel ons zelfs in den winter kan doen watertanden, terwijl wij de pit in zijne steenharde schaal gaarne aan de liefhebbers overlaten. Denkt aan de noot, wier zoete melkachtige kern wij met smaak gebruiken, terwijl wij ons wel zullen wachten van haar wrang omkleedsel. - Tot die eerste soort van lettervruchten behooren onze hoog aanzienlijke gala-almanakken. De kern, dat is het dag en datum aanwijzende gedeelte, figureert daar als een allerootmoedigste kamerdienaar, die telken jare de lange rij van dichters en romanciers, van graveurs en toonkunstenaars in het groot salon van het lezend en zingend en musicerend publiek binnenleidt, en zich dan met nederige buiging verbergt achter de breede rij zijner gasten. Maar tot die lettervruchten bij welke pit en kern hoofdzaak is, behoort de almanak. zonder alle bijwerk en aanhangselen in zijne soberste gestalte; - en het is bij die lettervrucht, dat wij thans onze aandacht bepalen.

{==735==} {>>pagina-aanduiding<<}

De menschelijke geest heeft in den loop der eeuwen gewrochten aan het licht gebragt, waartoe het scherpzinnigst vernuft en het taaiste geduld met eene veelomvattende geleerdheid moesten zamenwerken; gewrochten, die ons verbaasd doen staan en met eerbiedige bewondering vervullen voor de magt van des menschen geest.
Onder die grootsche producten meen ik met volle regt den almanak eene eerste plaats te mogen aanwijzen.
Om de tijdrekening van den almanak op eenen vasten voet te brengen, moest men immers weten, hoe lang één jaar is. Maar is dat nu eene zoo groote kunst? Wel zeker! Men moet dan immers het spoor, dat de aarde in hare jaarlijksche omwenteling rondom de zon volgt, met wiskundige zekerheid afmeten, ten einde met juistheid te weten, in welk tijdsbestek zij die loopbaan volbrengt. Er werden eeuwen lang voortgezette waarnemingen toe vereischt om te weten, in hoe veel dagen en uren en minuten en sekonden de aarde haren jaarlijkschen omloop volbrengt - zoo eerst kon aan de tijdrekening des Almanaks die vastheid worden gegeven, welke zij thans bezit.
Hij doet nog meer. Niet slechts wijst hij ons op minuut en sekonde den tijd aan, waarop eene zons- en maansverduistering aanvangt, haar midden bereikt en een einde neemt; maar hij bakent met wiskundige zekerheid de schaduw af, welke bij eene zonsverduistering het ligchaam der maan op onze aarde werpt, en bij eene maansverduistering de schaduw, die de aarde over het maanligchaam verspreidt. - Voegt daar nog bij de juiste opgave van het op- en ondergaan der zon, van het wassen en afnemen der maan, en vraagt u zelven af: wat vooronderstelt dat alles? Niets minder dan de meest naauwkeurige kennis van de plaats, welke onze aarde in het planetenstelsel inneemt, en van de baan, die zij met de maan rondom de zon in de onmetelijke hemelruimte beschrijft.
Heft uwe oogen omhoog! ziet de zon des daags haren geregelden loop volbrengen, en de maan langs den met starren bezaaiden hemel op het haar voorgeschreven spoor statig voortdrijven! - dan vervult ons dat gezigt met eerbiedige bewondering voor de grootheid en majesteit van Hem, welke al die hemelligchamen volgens vaste en eeuwige wetten voortbeweegt op hunne banen. Maar als dan uw almanak u het

{==736==} {>>pagina-aanduiding<<}
bewijs in handen geeft, dat het den menschelijken geest gelukt is, die wetten en regelen den Almagtige af te zien en de beweging der hemelligchamen jaren, ja eeuwen vooruit met de hoogste juistheid te bepalen, dan staan wij verbaasd over de hoogte, tot welke de Almagtige den mensch vergund heeft met zijne gedachten op te klimmen.
Nederig boeksken! gij zijt ons een schitterend bewijs van wat het genie vermag op het gebied der verhevenste wetenschap. Als men menig voortbrengsel dier drukpers, dat met veel ophef en gedruisch en in sierlijk gewaad de wereld intreedt en door het lezend publiek met luide toejuiching wordt ontvangen, met u vergelijkt, hoe menig werk moet bij u achterstaan! Luchtige voortbrengsels eener spelende fantasie - verspreiden zij voor een oogenblik een schitterenden glans, maar lossen zich spoedig op in damp en nevel. Maar gij betreedt jaar op jaar uw vast en afgebakend spoor, daarin gelijk aan de aarde zelve, van welker loop gij het in letters en cijfers uitgedrukte afbeeldsel zijt. Wie nu nog boosaardig en vermetel de magt des geestes lastert, wij willen dien op u wijzen en hem den blos der schaamte op het aangezigt jagen. Want gij, nederig boeksken! zijt de schoonste lofrede op de hooge vlugt van het menschelijk genie, de welsprekendste getuige van de magt der wetenschap.

Komt! wij willen u opslaan en dieper in uwe geheimen trachten in te dringen.
Daar staan ze voor ons op eene lange rij - de drie-honderdvijf-en-zestig dagen des jaars. Elk van die dagen heeft veel gezien, veel ondervonden, is getuige geweest van groote dingen.
Onder die dagen is er één boven allen merkwaardig, de dag onzer geboorte. Die dag was eenmaal een dag van blijdschap voor vader en moeder, die ons, hulpelooze schepseltjes, met al de vervoering der ouderlijke liefde aanstaarden en al hunne wenschen en gebeden in ons als in één brandpunt vereenigden. En waarom lagen wij hun zoo na aan 't harte? Niet omdat zij zich met regt van ons veel levensgenot konden beloven: want wij zouden hun, in het eerst althans, veel zorg en kommer, veel nachtwaken en onrust aanbrengen. Ook niet, omdat zij in ons een voordeeligen aanleg of voortreffelijke

{==737==} {>>pagina-aanduiding<<}
eigenschappen opmerkten; want zij wisten nog niet, of zij zich over ons te verblijden zouden hebben, dan of zij over ons zouden zuchten hun leven lang. Maar waarom dan? Omdat zij ons lief hadden. Ja, liefde, liefde is het element, dat het kind bij zijne intrede omgeeft, de dampkring, dien het inademt, de levenszon, die het pas ontsproten plantje groei en wasdom geeft. Dag der geboorte! wij willen u merken in onzen almanak als een dag, die ons opleidt, om eene dankbare gedachte, vaak ook een weemoedigen traan te wijden aan hen, wier liefde ons het leven gaf en voedde, en wier mildheid dien dag voor ons zoo dikwijls tot eenen waren feestdag maakte.

Terug te zien op het verledene, heeft iets ongemeen aantrekkelijks. De reiziger, die lang en ver gereisd, veel gezien en ondervonden heeft, mag zoo gaarne op zijne reiskaart den weg, dien hij heeft afgelegd, nog eens met zijne herinneringen doorloopen. Onze levenskaart ligt daar voor ons. Op dien dag van die maand van dat jaar vingen wij onze levensreize aan. Aan dezen dag knoopt zich de herinnering van deze, aan genen wederom van eene andere voor ons belangrijke gebeurtenis. Ach! men vergeet te spoedig - dag en datum; anders zoude men aan elken dag een tafereel uit onze levensgeschiedenis kunnen ophangen. Verbeeldt u eene galerij van dergelijke tafereelen, schetsen en herinneringen uit ons leven: daaronder sommige, bij welke wij gaarne langer verwijlen, die wij met een innig welbehagen aanschouwen; maar ook andere, tot welke wij onze oogen niet dan met schaamte durven opslaan. En gij, nederig boeksken! gij gaat als een vriendelijke leidsman ons jaar op jaar rondleiden in die beeldengalerij onzer herinneringen; en als gij spreken kondet, gij zoudt, terwijl gij met uwen vinger op die tafereelen weest, ons telkens in het oor fluisteren: ‘denk daaraan; vergeet dat beeld toch niet: want die tafereelen zijn uwe bakens in zee, uwe handwijzers aan den weg, leidstarren op uwe reis van uw vadershuis hier beneden naar uw Vadershuis daar boven.’ Vriendelijke leidsman! ik danke u!

Aan één van die 365 dagen zal eens verbonden zijn de herinnering aan onzen dood. Aan welken?...... Hij, die de

{==738==} {>>pagina-aanduiding<<}
kunst mogt uitvinden, om hetzij dan uit de sterren des hemels, hetzij uit de lijnen en groeven onzer handen, of uit de hobbeligheden van onzen schedel met wiskundige zekerheid den dag te berekenen, waarop de klok zal ophouden voor ons te slaan, hij verdiende als de gevaarlijkste der menschen, met zijne gevaarlijke kunst, in den diepsten kerker te worden opgesloten, voor altijd verbannen uit de maatschappij. Want deed men het niet...... mij dunkt, ik zie menigeen, die over dag met zulke kunstenarijen den spot dreef, in het donkere van den nacht naar den geheimzinnigen kunstenaar henensluipen, om te vernemen, wat geen mensch vernemen mag. Ik zie daar eenen, die al te nieuwsgierig dat voorhangsel heeft opgeligt, verbleekt van schrik terugdeinzen: want hij ziet daar den gevreesden vriend digt voor zich staan. Hij gevoelt den killen adem, welke hem uit die ontvleeschte kaken tegenblaast, - de koude omarming van dat dorre geraamte - en de waanzin der vertwijfeling grijpt hem aan. - Ik zie ginds een ander op dat huiveringwekkend gezigt met krampachtige vingeren den bedwelmenden beker van wellust en zingenot aangrijpen en met ijlende haast aan de bleeke lippen zetten, om ook nog den laatsten teug gretig in te zwelgen..... wij wenden onze oogen af van dat afzigtelijk tooneel!
Maar er is dan toch één dag onder de drie-honderd-vijfen-zestig, aan welke eens de herinnering van onzen dood verbonden zal zijn. Doch, het zij tot onzen troost gezegd - eene herinnering niet voor ons, maar voor onze vrienden! Het is ons zoo eigen, nog voort te willen leven in het aandenken vooral van hen die wij lief hadden. O! vriendelijke leidsman! die ons op zekere dagen aan onze afgestorvene vrienden met ernstigen nadruk herinnert, herinner ook jaar op jaar de onzen aan ons, als wij er niet meer zijn. ‘Hecht ze aan u met banden der liefde’ - zoo hoor ik u spreken - ‘tracht hun door uwe goedheid en wijsheid onmisbaar te worden; - en uw naam zal met onuitwischbare letteren geschreven staan in hunne harten!’

Maar wij willen u meer geregeld volgen, en van het begin tot het einde, al is het dan ook maar met vlugtige gedachte, doorloopen.
Elke almanak begint zijn dag en datum aanwijzend gedeelte,

{==739==} {>>pagina-aanduiding<<}
elk jaar weder met dezelfde formule: eerste Januarij; Nieuwjaar. Het is een dag van vreugde! ‘Heil en zegen in het nieuwe jaar!’ is de toeroep, die ons van alle zijden tegenklinkt. Het is wel bij sommigen niet meer dan een bloote beleefdheidspligt, soms zelfs niet zonder baatzuchtige bijoogmerken verrigt. Maar het doet ons dan ook te meer goed, als die wensch ons althans hier of daar uit een warm vriendenhart tegenklinkt en door een hartelijken handdruk wordt bezegeld.
Nieuwjaarsdag! 't is als of op dien dag zich telken jare voor ons eene nieuwe toekomst ontsluit. Gelukkig hij, voor wien die dag een heerlijk vergezigt opent, al is het ook een landschap, door de winterzon beschenen, dat zich verliest in de schemerende verte!
O! dag van blijdschap en van schoone, liefelijke beelden in de verre, verre toekomst! Gij zijt mij het zinrijk beeld van den dag der geboorte. Vreugde boven alle beschrijving doorstroomt het vader- en moederhart. Wenschen van heil en geluk voor den jonggeborene lossen zich op in de vurigste gebeden tot Hem, van wien alle heil en geluk tot ons menschenkinderen afdaalt. Schoone verwachtingen, streelende vooruitzigten worden er gevormd. Hoe menig luchtkasteel is op eene kinderwieg gebouwd en - als een nieuwjaarsdroom vervlogen?
En de pas geboren wereldburger neemt in dit alles geen deel. In bewustelooze sluimering gedoken, gelijkt hij der natuur in het barre nieuwjaarsgetijde, die, met eene harde ijskorst overtogen, in zich zelve gekeerd, haar aanwezen voortsleept. Beeld van den wordenden mensch! Ja, krachten en vermogens zijn aanwezig, maar zij rusten, zij sluimeren, zich zelven onbewust. 't is als de kiem in den zaadkorrel, die rust, tot dat de voorjaarszonnestralen en lenteregendroppels haar levensbeginsel opwekken en tot ontwikkeling brengen. Maar mag men bij den zaadkorrel, wiens levenskiem onder den met sneeuw bedekten grond onbemerkt voortsluimert, op toekomenden groei hopen, waarom zou men dan niet bij de wieg van het sluimerende kind zich reeds verheugen in zijne aanstaande ontwikkeling? Een onderscheid bestaat er tusschen beiden. Scheurt het ontspruitend plantje uit den grond, het verdort en gaat verloren; rukt het pas ontloken menschenplantje van zijn stengel, het wordt overgeplant in 't hemelsch paradijs.

{==740==} {>>pagina-aanduiding<<}

De nieuwjaarsdag is voorbij. Weldra merkt men het verlengen der dagen. De eerste zonnestralen ontdooijen de hard gevrozen aardkorst. Het leven der natuur ontwaakt. Het is de opgaande tijd - een treffend zinnebeeld der vroegste kindsheid en jeugd.
Het is een regel in de natuur, dat al wat spoedig tot rijpheid komt, ook spoedig vergaat. Millioenen schepselen besluiten hun leven binnen de tijdruimte van éénen dag. Des morgens worden zij geboren, des middags paren zij, en des avonds is hunne taak volbragt; zij sterven. De eik heeft honderd jaren noodig tot volkomen wasdom; maar vele eeuwen stormen dan ook over zijn kruin. De mensch met zijne groote bestemming heeft eene zeer langzame ontwikkeling. Als het hulpbehoevendste wezen treedt hij het leven in. Eerst langzamerhand ontwaken zijne zintuigen uit hun sluimerleven. Het oog leert de voorwerpen onderscheiden, de hand ze aan te grijpen. De voet beweegt zich tot een wankelenden tred; de mond beproeft met stamelende klanken de inwendige gewaarwordingen en begeerten uit te drukken. Nu is de baan gebroken. Met de ontwikkeling van het spraakvermogen worden de voorstellingen menigvuldiger en bepaalder. De kring der ondervindingen verruimt zich met den dag. Het kind wordt een knaap, soms liefelijk als een zachte Februarij-dag, maar vaak ook buijig, onstuimig, veranderlijk als het Maartsche weder.

Zoo nadert het tijdstip, waarop de zon het punt der lentenachtevening bereikt. De lente vangt aan. Overal leven, groei, ontwikkeling. De plant spruit uit; de boom ontplooit het naauw omsloten blaadje. Tallooze insekten wemelen aan onze voeten, en de vogel daarboven zingt vrolijk zijn lentelied. 't Is ons het beeld der jongelingsjaren.
Het is nu de tijd van zaaijen en planten. Ouders! uwe zwaarste taak is begonnen. Waar in de lente niet wordt gezaaid, kan in den zomer niet gemaaid worden; maar, waar men zaait, goed en onbedorven zaad, in eene welbereide aarde, daar zal de Heer den wasdom geven; daar maait men dertig-, zestig-, honderdvoud.
Nog dreigt April met zijne buijen en Mei met zijne nachtvorsten. Menig veelbelovende bloesem kan nog verwelken,

{==741==} {>>pagina-aanduiding<<}
menige zaadkorrel nog verloren gaan. Want die lente des levens is een vollen stroom gelijk, die wel eens buiten de oevers treedt, en schutten en dammen doorbreekt; - een akker waar het woekerend onkruid voorkruipt en menig zaadje verstikt; - de plaats waar de levensweg zich in tweeën scheidt: - hier de breede weg van vermaak en zingenot en zonde, die ten verderve leidt - daar de smalle weg der pligtsbetrachting en der deugd, die veel inspanning en arbeid eischt, maar dan ook uitloopt op den heiligen tempel, door de eeuwige zon der waarheid beschenen. ‘Kiest u, welken weg gij betreden zult, maar let op het einde!’ zoo luidt het ernstig opschrift op den handwijzer aan dien weg. ‘Kiest dien effenen, vrolijken weg!’ spreekt de zinnelijke lust. ‘Kiest dat moeijelijker pad, dat u zweet en moeite kosten zal, maar u veilig huiswaarts leidt!’ zegt de goede geleigeest in het menschelijke hart. Welgelukzalig hij, die den raad van dezen gehoor geeft.

Ras snellen de lentedagen daarhenen en spoedig zijn wij door gras- en bloeimaand tot den langsten dag gekomen, waarop de zon haar hoogsten stand heeft bereikt. De zomer begint.
Nu staat het leven op zijne middaghoogte. Het ligchaam heeft zijn vollen wasdom gekregen, de geest is tot rijpe ontwikkeling gekomen. De zaai- en bloeitijd is voorbij; de vrucht begint te rijpen. De dwaasheden en buitensporigheden der jeugd zijn geweken, de zwakheden des ouderdoms nog niet gekomen. De drukten en zorgen zijn vermenigvuldigd: maar het is ook in het langst der dagen, waarin men veel verrigten kan. Zietdaar het leven in vollen, helderen middagglans!
Doch ook in den zomer zelven is het weder vaak zeer onbestendig. Warme en koude dagen wisselen elkander gedurig af. Zoo onbestendig, o mensch! is ook uw levensgeluk op aarde. Nu eens beschijnt u de zon des voorspoeds en der levensvreugde; maar plotseling betrekt daar de lucht met donkere wolken van zorg en kommer. De dampkring drukt zwoel en zwaar op uwe borst. Het heldere blaauw des hemels wordt met een donker wolkenfloers bedekt. Eene diepe stilte, die geen blad beweegt, en het ligt plooibare water spiegelglad effent, is de vrij zekere voorbode van een naderend onweêr. Daar schiet de bliksem zijne vurige pijlen door de

{==742==} {>>pagina-aanduiding<<}
lucht. De donder ratelt dof en hol door het wolkengevaarte. Het onweêr is boven onze hoofden losgebroken. Maar weldra stroomt de regen neder. De wind waait eene liefelijke koelte ons tegen. De wolken scheuren vaneen. De lucht is verfrischt, het aardrijk verkwikt, de zon breekt weder door, het onweêr is voorbij, en het vernieuwde leven der natuur prijst den Schepper, die onweders en stormen tot zijne dienaren heeft.
O gij, boven wier hoofden reeds menig onweêr is losgebarsten en menige storm heeft gewoed! zijn ze ons niet de treffende zinnebeelden van tegenspoed en rampen, die den al te weelderigen groei des voorspoeds temperen en de gezondheid en kracht van ons inwendig leven verhoogen, daarin aan geneesdranken gelijk, bitter op de tong, maar heilzaam in uitwerking. Wisselt dan vrij af, goede en kwade dagen in den almanak des levens! Wij willen de goede dankbaar genieten en de kwade lijdzaam en moedig verdragen, en van beide gelooven: die ze ons toeschikt, is wijs en goed. De naam des Heeren zij geloofd!

De dagen worden ongevoelig korter. De zon gaat in het teeken van de Weegschaal. De herfst is begonnen. Weldra vallen de bladeren van de boomen, de laatste bloemen verflensen, het frissche zomergroen verdwijnt voor de gele en bruine herfsttinten. 't Zijn alle voorteekenen des doods.
't Is het beeld des ouderdoms. De kwade dagen komen en de jaren naderen, van welke men zegt: ik heb geen lust in dezelve. Wat vroeger vermaak verschafte, doet zulks niet meer. Arbeid, dien men vroeger als een spel verrigtte, valt zwaar. Moeijelijkheden, die men in vroegere jaren ligt achtte, ja vaak over het hoofd zag, zijn nu onoverkomelijke bezwaren geworden. De zintuigen worden stomper en trager; de krachten van ligchaam en geest nemen ongevoelig af. Het gras verdort, de bloem valt af.
Maar de herfst heeft ook zijne schoone dagen, ja overschoon, als op zonnige dagen eene gematigde warmte ons verkwikt en het rijke kleurenspel, den herfst zoo eigen, het oog zoo liefelijk streelt. Of als de zon in de avondwolken wegzinkt en de starren beginnen te tintelen aan het gewelf des hemels, dan zeggen wij: de herfst heeft ook zijne schoone dagen. Die hebt gij ook, herfst des levens! Ja, het moet een heerlijk

{==743==} {>>pagina-aanduiding<<}
schoone herfstdag zijn, als de oude van dagen den tijd van zijne jeugd en mannelijke jaren rustig en kalm voor zijnen geest laat voorbijgaan; als hij zich omgeven ziet van kinderen, die hem dankbaar vereeren, en van kindskinderen, die aan zijne knieën dartelen, en hij zich in zijn nakroost verjongd en herboren gevoelt; als hij uit den rijken schat zijner ervaring lessen van levenswijsheid voor zich zelven verzamelt en aan anderen mededeelt; als hij bij het herdenken van genoten vreugde en van doorgestaan lijden van beiden getuigt: God heeft alles wèlgemaakt! Dat zijn voorwaar de schoonste herfstdagen. Mogt de herfst onzes levens ons vele zulke dagen aanbrengen!

De dagen krimpen en de nachten worden langer. Al trager en trager verrijst de zon boven de kimmen en beschrijft aan den hemel al kleiner en kleinere kringen. De zonnewarmte is naauwelijks merkbaar meer. Stormen en regenvlagen schudden het laatste groen van de boomen. Het gedierte verschuilt zich in zijne holen. Het gevogelte vlugt naar de oorden, waarover de zon hare warmte uitstort. De geheele natuur schijnt uitgestorven en met een sneenwkleed als met eene lijkwade overdekt. De winter heerscht.
Het is ons het beeld der grijsheid. Met moeite sleept de afgeleefde grijsaard zijne dagen voort. De laatste bloemen des levens zijn afgevallen en de sneeuw der grijsheid dekt zijn kruin. Alles roept hem toe: nog ééne ure! En gelukkig hij, als hij die roepstem verstaat, zijnen wandelstaf steeds in de hand houdt en zoo reisvaardig zijnen laatsten oudejaarsnacht verbeidt.

Wij zijn tot u gekomen, een-en-dertigste Decemberdag! Die laatste avond des jaars, hoe dikwijls ook door ons beleefd, blijft ons altijd een plegtige, een heilige avond. Het is ons, als of wij staan aan het sterfbed van eenen zieltogenden vriend, om zijnen laatsten polsslag te voelen kloppen en zijn laatsten ademtogt op te vangen. Wij tellen met een weemoedig gevoel die laatste uren, tot dat het wentelend rad des tijds het plegtige middernachtsuur aanslaat en doet weergalmen in het holle van den nacht. Het is eene ernstige taal, welke statig en plegtig in die middernachtsure ons in de ooren klinkt. 't Is

{==744==} {>>pagina-aanduiding<<}
eene stemme Gods, die ons toeroept: O mensch! gedenk, dat ook eens voor u de afscheidsure zal gekomen zijn. Want de laatste avond des jaars is voor u het beeld van den laatsten avond des levens.’
Het is eene hoogst gewigtige, maar ook zeer moeijelijke verpligting, waartoe de oudejaarsavond ons roept. De huisvader overziet den staat van zijne ontvangsten en uitgaven, en hij gevoelt zich gelukkig, als hij er in geslaagd is ze beiden in een betamelijk evenwigt te houden. De handelaar sluit zijne rekening af en verblijdt zich over de winst die hij behaalde, of overziet met zorg en kommer het verlies dat hij leed. Zoo roept elke oudejaarsavond ons met plegtigen nadruk toe: leg rekenschap af van uwe daden.
De ligtzinnige moge die verontrustende gedachten door luidruchtig vermaak trachten te versmooren, uwe stem, oudejaarsavond! is te magtig, te doordringend, te plegtig, dan dat zij niet in elk welgestemd menschenhart het voorgevoel zou wekken van het Godsgerigt dat ons wacht. Het is als of gij in de stilte van den nacht ons het oog opent om te zien. wat gij ons in geheimzinnige beeldspraak openbaart.
Ziet! ik zag hoog in den hemel den Engel des gerigts. Voor hem verschenen drie-honderd-vijf-en-zestig getuigen, de een na den ander; en zij gaven getuigenis aangaande de daden en handelingen der menschen; en het werd alles opgeschreven in het boek des gerigts. En toen de laatste getuige gesproken had, wendde de Engel des gerigts zijn gelaat af en wierp een dreigenden, maar toch medelijdenden blik op de bewoners dezer aarde. Eene wolk omhulde zijn glansrijk aangezigt en eene dikke akelige duisternis breidde zich uit over het gansche aardrijk. Eene duisternis, als die van 't graf, naar, vreeselijk, schrikwekkend. Eene doodsche, bange stilte heerschte alomme. De aarde zuchtte. Daar verrees een licht, als van den aanbrekenden dageraad, aan de oosterkimmen, en breidde zich van lieverlede met steeds toenemenden glans uit over hemel en aarde. Op de wolken des hemels verscheen de Zoon des menschen. Licht straalde uit van zijn aangezigt en van zijne lippen vloeide het liefelijk woord: genade! De duisternis verdween, de natuur herleefde; de menschheid was herboren. De aarde verheugde zich, en door de gewelven des hemels klonk het luide: Hallelu-jah!

{==745==} {>>pagina-aanduiding<<}

Ik sluit U, boeksken van diepen zin en heilige leering! Ik leg de pen neder met den wensch, voor mij en mijne lezers, dat wij steeds meer vatbaar worden om uit u de gedachten en gewaarwordingen te putten, die gij uit uwe rijke bronnen ruim en mild ons doet toevloeijen.




De laatste volkstellingen in Frankrijk. (*)

Een belangrijk verschijnsel op het veld der staathuishoudkunde, openbaar gemaakt door de officiële verslagen, heeft in den laatsten tijd de aandacht van het publiek in Frankrijk levendig getroffen: de twee laatste volkstellingen hebben uitgemaakt, dat sedert 10 jaren de jaarlijksche toeneming der bevolking niet meer den regel der noodzakelijke opklimming volgt. Want als men de telling van 1846 ten grondslag neemt, die trouwens de grootste vermeerdering in 5 jaren opleverde, dan verkrijgt men eenen achteruitgang in die vermeerdering, en wel voor het tijdvak van 1846 tot 51, van twee derden, en voor 1851 tot 56 zelfs van vier vijfden.
Wij laten hier een overzigt volgen van de eindresultaten der volkstellingen sedert 1821, benevens de aanwinst die iedere 5 jaren oplevert. Hooger op te klimmen is overbodig, en wij kunnen met enkele hoofdresultaten van vroegere tijden volstaan. Zoo is ons bekend de eerste schatting, gedaan door de Provinciale Intendanten in 1697, en drie jaren later door vauban herzien, volgens welke in 1700 de totale bevolking van het koninkrijk 19,094,164 zielen bedroeg. Ook hebben wij de telling opgemaakt in 1790 onder toezigt van de Assemblée Constituante, die een totaal gaf van 26,363,074 inwoners; die van 1800, beloopende 27,445,279, en die van 1805, volgens welke het geheele bedrag der bevolking voor het tegenwoordige grondgebied zou geweest zijn 29,107,425. Maar behalve dat men de telling van 1805 algemeen voor zeer abusief houdt, zijn al die opgaven van te ouden datum, om met vrucht geraadpleegd te kunnen worden in de waardeering van een hedendaagsch feit. Aangezien het eene kwestie van den dag is, zullen wij voor uitgangspunt de eerste telling nemen, die

{==746==} {>>pagina-aanduiding<<}
na den vrede van 1815 gedaan is, die van 1821, welke bovendien met alle mogelijke zorg opgemaakt schijnt.

	Aantal zielen.	Aanwinst in 5 jaren.
1821	30,461,875	Aanwinst in 5 jaren.
1826	30,858,937	397,062
1831	32,569,223	1,710,286
1836	33,540,910	971,687
1841	34,240,178	699,268
1846	35,400,486	1,160,308
1851	35,783,059	382,573
1856	36,039,364	256,205

Een paar opmerkingen echter over de cijfers achter de jaren 1826 en 1841. Het saldo van 1826 is niet verkregen ten gevolge van eene eigenlijk gezegde volkstelling, maar slechts van eene bloote schatting door de prefecten bewerkstelligd, en wel naar de registers van den burgerlijken stand, meestal vrij onnaauwkeurig opgemaakt. En wat de telling van 1841 betreft, zij werd ondernomen op een oogenblik, dat men van het gouvernement verhooging der personeele belasting verwachtte, en verscheidene gemeenten meenden er belang bij te hebben om opzettelijk een te laag getal inwoners op te geven. Wanneer men derhalve deze leemten in aanmerking neemt, moet men voor die beide tijdperken de aanwinst hooger stellen, waardoor zij tevens meer in overeenstemming wordt gebragt met die der volgende 5 jaren, welke zoo doende betrekkelijk te laag werd. En dan is dit tijdelijke verschil per slot van rekening maar van ondergeschikt belang. - Want de tellingen van 1821, 1846, 1851 en 1856 laten geenen twijfel aan hare juistheid over; - en zoo staat het vast, dat in het eerste tijdperk van 26 jaren van 1821 namelijk tot 1846, de bevolking met 4,778,302 (*) zielen toegenomen is. Dit geeft 183,781 per jaar, terwijl van 1846 tot 1851, de toename niet meer geweest is, dan 382,593 bewoners, of 76,515 per jaar, en gedurende de laatste 5 ja-
{==747==} {>>pagina-aanduiding<<}
ren, van 1851 tot 1856, gedaald is tot op 256,205, dat is slechts 51,241 jaarlijks. Met andere woorden, de toename der bevolking bedroeg voor het tijdperk van 1821 tot 1846 gemiddeld per jaar 0,62 procent, maar is in 1851 tot 0,22, en in 1856 zelfs tot
0,14 procent gedaald, dat is verreweg de geringste aanwas, die sedert eene halve eeuw is waargenomen.
Van waar nu deze vertraging, en ten laatste bijna geheele stilstand in den aanwas, vroeger zoo belangrijk? Zijn zij toe te schrijven aan materieele omstandigheden, of aan oorzaken van eenen anderen aard, geheel verschillende van die, welke men er voor heeft willen aanvoeren? - Men heeft er verscheidene voor bijgebragt. Vooreerst heeft men doen opmerken, dat in die streken, waar de sterkte der bevolking reeds tot eene betrekkelijk groote hoogte geklommen was, de getalsvermeerdering noodzakelijk moest achteruitgaan, reeds door het toenemende bezwaar om de middelen van bestaan in overeenstemming te houden met zulk een toevloed van verbruikers. Rekenkunstig is dat volkomen waar. Maar het komt er op aan, om te weten, of de individu's over het algemeen dat alles zoo narekenen, om er hunne maatregelen van voorzorg voor te nemen. Wij voor ons twijfelen daar grootelijks aan. Immers deze statistieke stelling werd al aanstonds wederlegd, of althans grootelijks verzwakt door het voorbeeld van de Iersche bevolking, die schijnt toe te nemen in omgekeerde verhouding van hare voedingsmiddelen; en bovendien blijkt hare onhoudbaarheid genoegzaam, uit de algemeen bekende omstandigheid, dat in alle landen het juist de armere klassen zijn, die het sterkst vermeerderen. Deze klasse, die toch verreweg het grootste deel der menschen uitmaakt, bekommert zich dus niet om hare voortplanting gelijken tred te doen houden met hare individueele middelen van bestaan, Hoe kan men dan verwachten, dat zij hunne getalsvermeerdering zullen regelen naar den algemeenen toestand der middelen van onderhoud? Daarenboven, al ging deze stelling door, zou men toch moeten erkennen, dat in Frankrijk, waar de digtheid der bevolking minder is dan in Engeland, België en Duitschland, de genoemde noodzakelijkheid zich nog niet krachtig genoeg moest doen gevoelen, om, al ware het maar ten deele, den achteruitgang te verklaren, waarvan hier sprake is.

{==748==} {>>pagina-aanduiding<<}

Van eene andere zijde heeft men aangemerkt, dat, sedert 1851 het cijfer der emigraties naar Amerika ongemeen hoog geklommen is, vooral in sommige der zuidelijke departementen. Het feit bestaat, maar daar toch de verhuizingen naar Amerika en overal elders te zamen, volgens de officieele lijsten der afgegeven paspoorten, in doorslag niet meer dan 10 of 12 duizend per jaar bedragen; - zoo wordt dit verlies ruimschoots weder vergoed door de aanwinst der vreemdelingen, die zich jaarlijks bij de staande bevolking komen voegen.
De verdere aangevoerde oorzaken laten zich tot deze drie terugbrengen; de buitengewone sterfte ten gevolge van de cholera, de toenemende duurte der levensmiddelen, en den oorlog, die in het tijdperk van 1851 tot 1856 valt. Wij willen kortelijk nagaan, wat hiervan zij.
De verwoestingen der cholera zijn maar al te bekend, en de nadeelige werking er van niet te loochenen. Maar wij kunnen volstaan met de opmerking, dat deze zelfde oorzaak van sterfte, en wel in niet minderen graad althans, voor het tijdperk van 1821 tot 1846 moet aangenomen worden. Wij behoeven deze dus niet in rekening te brengen bij de vergelijking der genoemde resultaten.
Wat de duurte der levensmiddelen betreft, die sedert eenige jaren op een groot deel der bevolking drukt, is het onbetwistbaar, dat zij opgewogen wordt in de bovenmatige opvoering van het loon. Misschien denkt men, dat dit alleen in de steden het geval is, vooral in de groote, waar de werklieden in massa henen gestroomd zijn, ten gevolge van de uitbreiding, die men in de laatste tijden aan sommige werkzaamheden gegeven heeft. Maar wij weten, dat het zich ook tot het land uitstrekt, en de nasporingen van twee landhuishoudkundigen, de Heeren behague en passy, tevens zelve landeigenaren, en dus geene bloote theoretiei, hebben uitgemaakt, dat de loonen tegenwoordig op het land in verhouding tot wat zij vóór 1850 waren, staan als 40 tot 12. Zelfs schijnt het dat de opslag van het brood in de stadsgemeenten voor een deel toegeschreven moet worden aan den meerderen welstand van sommige klassen op het land. Want men heeft berekend, dat er zooveel meer wittebrood wordt genuttigd, waar vroeger roggenbrood gebruikt werd, dat hierdoor de

{==749==} {>>pagina-aanduiding<<}
voorraad voor de steden disponibel met 15 tot 20 procent verminderd is. - Ten onregte dus zou men in de duurte der levensmiddelen een werkelijke reden zoeken voor den bestaanden achteruitgang.
Blijft dus alleen de oorlog over en het verlies van mannen in de kracht des levens, gedurende de twee jaren, dat zijne vernielingen onder de Europeesche legers gewoed hebben. Maar ééne opmerking brengt dit verlies tot nul terug: de sterfte van het leger van het Oosten gedurende die twee jaren was niet officieel bekend, toen de telling van 1856 geschiedde: in de officieele stukken heeft men die niet in aanmerking kunnen nemen, en de cijfers van de militaire bevolking in actieve dienst zijn er onder begrepen zonder buitengewone aftrekking, even als in de jaren van vrede.
Derhalve onder de verschillende algemeene oorzaken, die aangevoerd zijn, om de vertraging in den natuurlijken vooruitgang der bevolking gedurende de twee laatste vijfjarige tijdperken te verklaren, - is er geene, die eene genoegzaam geldende reden geeft.
Maar wij hebben nog de plaatselijke oorzaken na te gaan en de beweging der bevolking binnen de grenzen des rijks.
Wanneer men een blik slaat op de cijfers van het bedrag der bevolking in ieder departement afzonderlijk, - dan zal men zien, dat van 1821 tot 1846, de vermeerdering der bevolking zich over het geheele grondgebied verdeeld heeft, zoo al niet volkomen gelijkmatig, ten minste toch zoo, dat er elke keer in alle deelen vooruitgang is, op weinige uitzonderingen na. Alleen het departement de la Manche levert eene kleine vermindering op gedurende de 10 jaren van 1821 tot 1831, die trouwens slechts tijdelijk is, daar zij in de volgende 10 jaren weder verdwijnt. In dit tijdperk, van 1831 tot 41 namelijk, zijn het alleen de beide departementen du Cantal en du Gers, die achteruit zijn gegaan, maar nog zijn ook deze beide verminderingen, even als de zoo even genoemde, uiterst gering. Gelijksoortige gevallen doen zich voor in het tijdperk van 1841 tot 46.
Derhalve, in de lange tijdruimte van een vierde eeuw, levert de beweging der bevolking in Frankrijk het belangrijke verschijnsel op, dat de voortgang regelmatig volgens hare normale wetten gaat, en ieder gedeelte van het land heeft er

{==750==} {>>pagina-aanduiding<<}
deel aan, naarmate van zijnen rijkdom en zijne krachten. Maar het geval wordt geheel anders in de 10 daarop volgende jaren. Reeds bij de telling van 1851 brengen de officieele opgaven eene trapsgewijze verarming van sommige departementen aan het licht, terwijl andere rijker werden; en terwijl deze wanorde van jaar tot jaar erger wordt komt men aan de telling van 1856, die ons het grondgebied vertoont in twee ongelijke deelen verdeeld: het ééne bestaande uit 54 departementen, waar de bevolking is verminderd, het andere slechts uit 32 waar zij toegenomen is, door den dubbelen toevloed van hunne eigene natuurlijke aanwinst, en die uit de achteruitgaande departementen. Het totaal van de vermeerderingen is van 503,541 zielen, en dat van de verminderingen 247,336.
Deze ongelijkheden zijn niet moeijelijk te verklaren.
1e De schaarschte der levensmiddelen van 1846-47 en van 1853-54-55 heeft op vele plaatsen een onmiskenbaren invloed geoefend. Hierboven zeiden wij, dat deze schaarschte, wat de arbeidende klasse betreft, opgewogen werd door de hooge opvoering der dagloonen. Dit geldt in het algemeen, maar sluit niet buiten, dat onder de streken, die verloren hebben, vele, en vooral de armste, hunne bewoners hebben zien heentrekken, om in de meer bevoorregte departementen vastere middelen van bestaan te zoeken.
2e De omwenteling van 1848, wat men er ook van zegge, kan niet onder de voorname oorzaken van de afneming, zelfs niet van de locale, gerekend worden. De levensmiddelen waren te dier tijde genoegzaam voorhanden en niet duur. Het volk, in de volle uitoefening zijner regten getreden, had geene aanleiding, om zijne geboorteplaats te verlaten. Wel verre van daar, was de belangrijkheid van het kiesregt en zijne algemeenheid onder de verschillende trappen der maatschappij, voor de bevolking juist eene reden van gehechtheid aan hare woonplaats. Maar kort na de omwenteling hebben droevige gebeurtenissen den toestand van verscheidene departementen doen verachteren; de geregtelijke ontzettingen op groote schaal, uitgesproken in 1848 en 1851, kan men niet voorbijzien onder de oorzaken van plaatselijke ontvolking, nu het toch eenmaal erkende feiten zijn.
3e De ontzettende ontwikkeling der spoorwegen, die een geheel nieuw middel van vervoer in de plaats stellen voor de

{==751==} {>>pagina-aanduiding<<}
oude wegen en transportmiddelen, die de verschillende provinciën onderling verbonden, hebben onder den arbeidenden en handeldrijvenden stand eene verplaatsing veroorzaakt, waarbij vooral die departementen gewonnen hebben, waar de groote communicatielijnen zamenkomen of eindigen. Ten gevolge van deze beweging zijn er vele plaatsen, die sterk achteruitgaan, bij name de handelsteden van den tweeden rang, de transitoplaatsen, waar vroeger rustpunten waren van het vervoer te land en te water, en waar de omringende streken eene markt vonden die voorzien moest worden, maar welke nu naar meer verwijderde punten zich verplaatst heeft. Wanneer men op de lijsten naar die departementen ziet, die toe- en die afgenomen zijn, kan men zich hiervan overtuigen.
4e Eindelijk de uitgebreidheid, die aan de werken van nieuwen aanleg in verscheidene steden gegeven is, te Parijs, Lyon, Marseille, enz., heeft natuurlijk ten gevolge gehad, dat een gedeelte der plattelandsbevolking door het uitzigt op hooger en doorloopend loon daarhenen getrokken werd; dat wil zeggen, dat ten nadeele van het land, die opeenhoopingen nog vermeerderd werden, die al buitensporig genoeg waren. Daar nu, bij gevallen van groote sterfte, deze in zulke opeenhoopingen veel sterker woedt dan op het land en in kleinere plaatsen, volgen hier onvermijdelijk verliezen uit, die grootendeels ook nog voor rekening komen van de toch reeds achteruitgaande plaatsen.
Men ziet dus, dat van de vier hoofdzaken van verval, die op de binnenlandsche fluctuatie der bevolking gewerkt hebben, er twee zijn, die in de eerste en derde plaats genoemd, welke op het algeheele bedrag volstrekt geenen invloed oefenen; zoodat er slechts twee overblijven: de weede en derde, die zonder twijfel den numerieken vooruitgang van het geheel hebben vertraagd. Maar ieder zal moeten toestemmen, dat deze beide bij lange na niet het geheele deficit kunnen verklaren, en dat wij ze niet te laag aanslaan als wij slechts voor een vijfde, hoogstens een vierde gedeelte hieraan het ontbrekende toeschrijven.
Wanneer men dit aanneemt, is het dan niet klaarblijkelijk, dat buiten deze uitwendige oorzaken van zeer beperkt gewigt, er nog van geheel anderen aard moeten zijn, meer moreele en vrij wat krachtiger, en wel zulke, wier bestaan een toestand

{==752==} {>>pagina-aanduiding<<}
van lijden, eene inwendige kwaal verraadt, die reeds dreigend begint te worden?
Neen! de getalsverhouding eens volks is geen bloot materieel feit, onmiddellijk afhangende van de hoeveelheid der productie; het is de openbaring van den burgerlijken en moreelen toestand des lands. Met naauwen band hangt zij zamen met den loop der beschaving, en haar rijzen of dalen is een kenteeken voor den gezondheidstoestand der maatschappij. Al wat gewelddadig ingrijpt in den boezem van het maatschappelijke huishouden, al wat zijne zedelijke of verstandelijke krachten onderdrukt, werkt onvermijdelijk stremmend op dien vooruitgang der bevolking. Deze wet kan men naspeuren in alle wisselingen der hedendaagsche maatschappij, zoowel als in den loop der geschiedenis. Twee beroemde voorbeelden hebben wij hiervan uit de beide tegenovergestelde regeringsvormen: de jammerlijke ontvolking van Spanje, onder het drukkende bewind van het huis Habsburg, en de onophoudelijke vermeerdering en uitbreiding der britsche bevolking onder het liberale bestuur door de omwenteling van 1688 geschonken. - En ook wij Franschen, wij mogten sedert de onsterfelijke omwenteling van 1789 diezelfde beweging onzer bevolking eene vlugt zien nemen, door geene onophoudelijke oorlogen van eene halve eeuw te vertragen. Ondanks alle wisselingen van zegepraal en nederlaag, ging zij vooruit zonder eenigen stilstand, vergezeld en te weeg gebragt zoowel door den bloei in het moreele als in het intellectueele, onder vrije instellingen. Vooral van 1821 tot 1846 zien wij die instellingen hare vruchtbare kracht ontwikkelen. Maar ziet! toen die vooruitgang op het hoogst geklommen was, komt hij plotseling tot staan, op hetzelfde oogenblik, dat de moreele beschaving, de verspreiding van kundigheden, de voortgang van het intellectueele in hunnen loop worden gestuit. En sedert neemt men niet alleen stilstand waar, maar zelfs een begin van achteruitgang.
Maar wat jammerlijk schouwspel is het ook, wat die nieuwe periode ons oplevert. Zag men ooit alle beginselen van zedelijkheid zoo moedwillig vertrapt? ooit lager hartstogten zoo schaamteloos het hoofd opsteken, blazende vernieling en ontbinding? De gansche maatschappij schijnt maar ééne gedachte te hebben, zich te verrijken, maar één doelwit, het

{==753==} {>>pagina-aanduiding<<}
goud. Om dat te bereiken, dat beste aller goederen, is alles geoorloofd, niets te heilig. Laagheid en hebzucht zijn aan de orde van den dag. Wat bekommert men zich om de middelen, als zij maar tot rijkdom brengen? - En - uit het midden van die poel des verderfs, verheft zich met vrolijk gelaat, de aanstekende oorzaak, de Beurs, waar de obligatieregens der toenemende Staatsschuld, verzwaard door de kunstgrepen van het schijnkapitaal, onverzadelijke begeerten opwekken, gelijk zeepbellen voor de oogen der eenvoudige kinderen. Daar kan men al die duizenden van slagters en slagtoffers zien werken, woelen en worstelen, met onverschilligen voet den ongelukkige vertredende, die er onder raakt. En aan de andere zijde, uitgesloten van den rijken feestdisch des actiehandels, mogen de onterfde klassen toezien tot die jagt, zelve door zorgen gejaagd, met misdadige gedachten in het hoofd, als eenig middel, om op hunne beurt deel te hebben aan die weelderige vreugde.
En zegge men niet dat alleen menschenhaat onze pen bestuurt bij het ophangen van zulk een droevig tafereel. Ook is het niet alléén op ons land van toepassing: ga over de grenzen, over zeeëngten en zeeën, ook elders zal het oplettend oog dezelfde wanorden, dezelfde schandalen opmerken. Zóó groot is echter de algemeene verblinding, dat ook zij, wie hetzelfde in de eerste plaats bedreigt, de oogen sluiten voor eigen wonden, en slechts het lijden hunner naburen bespeuren. Helaas! als in Frankrijk de zedelijke verlaging een algemeen verval des volks voorspelt, - het zal niet alleen dit treurige lot ondergaan. Dezelfde verschijnselen, dezelfde sterksprekende feiten, welke wij in Frankrijk doen opmerken, zijn ook van Pruissen, Oostenrijk, van Rusland zelfs, en Polen bekend. Gelijk bij ons, heeft ook dáár de getalsvermeerdering der bevolking, steeds een waarborg van maatschappelijken vooruitgang, opgehouden; ook daar is die stroom teruggedrongen door de losbandigheid en pligtvergetenheid van de massa. En zoo wij geene redenen hadden, om spoedig een eind te maken aan een betoog, wat al te kiesch wordt om beter ontwikkeld te worden; wij zouden genoeg kunnen aantoonen, dat hetzelfde verschijnsel, overal uit gelijke bron voortkomende, ook overal gelijken uitslag hebben moet.

{==754==} {>>pagina-aanduiding<<}

Ja! de arme Revue de Paris, die reeds eenmaal in dit jaar geschorst is, mag niet verder gaan. Dit is al veel. Jammer, dat de Franschman niet meer in bijzonderheden treden kan, om den innigen zamenhang tusschen het verschijnsel, wat hij behandelt, en het aangestipte zedebederf te betoogen. Maar hij zou feiten moeten bijbrengen, hij zou het ronduit moeten uitspreken, wat nu alleen uit de gemaskerdheid zijner denkbeelden blijkt, dat de Fransche maatschappij krank is aan hoofd en leden.

d-d.




Schetsen uit Moldavië. II.

(Slot van bl. 723.)

Joden en andere vreemdelingen.

Nog vrij wat meer dan de Zigeuners zijn de Joden hier eene plaag voor het land.
Doodarm komen zij gewoonlijk over de grenzen, worden voortgeholpen door hunne geloofsgenooten, en beginnen hunne carrière meestal met sterken drank, tabak en dergelijke op het platteland te verkoopen. Wee den ligtzinnigen Moldaviër, zoo hij veel van een slokje houdt: zij weten zijnen dorst zoo schoon te exploiteren, dat de boer weldra zijn ganschen oogst aan den Jood schuldig is. Mozes of levi verdraagt de slagen en trappen, die hij óók wel eens oploopt, als de schaduwzijde van elk geluk hier beneden, en houdt het in zijn ellendig dorpskroegje zoo lang uit, totdat hij een klein kapitaaltje bijeen heeft geschraapt. Dan gaat hij zaken in 't groot doen, wordt winkelier in eene stad, of legt zich toe op den groothandel in koren of brandewijn; maar hoofdzaak blijft hem altijd de woeker. Tien percent wordt hier als wettige interest beschouwd; waarom die echter wettig heet, is een raadsel, daar niemand gemoeid of gestoord wordt, die meer neemt. Men mag een Jood nog wel bedanken, als hij op eerste hypotheek geld voor 18% voorschiet, en voor kleinere sommen, zijn 3, 4 en zelfs 5% in de maand niets vreemds. De gewone kunstjes echter maken eene kleinigheid weldra tot eene ontzettende schuld: want zoo lang de Jood begrijpt, dat er nog iets van zijn slagtoffer te halen is, heeft zijn geduld geen

{==755==} {>>pagina-aanduiding<<}
einde, en stelt hij zich alle 6 maanden met een nieuwen wissel tevreden. Menige Bojaar heeft aldus met eene aanvankelijk onbeduidende schuld den grond tot zijn ondergang gelegd.
Zoo wordt de Jood dikwijls in korten tijd een rijk man; en het is niet te verwonderen, dat het getal van deze parasietplanten op dien weligen bodem zoo ontzettend groot is. Voorzeker de ligtzinnigheid der Moldaviërs, vooral in geldzaken, heeft hieraan groote schuld, maar het meest ligt wel de oorzaak in den geheelen toestand des lands, in het gebrek aan wetten, die den eerlijken handel beschermen. Eenige vooruitgang is in dit opzigt echter reeds op te merken, sedert de oprigting van de Nationale Bank te Jassy, die de Bojaren althans uit de handen van Israël verlost. Ook zijn sedert eenige jaren enkele Grieken en Armeniërs begonnen, een meer geregelden handel in koren te drijven.
Behalve de Joden echter zijn er nog vele andere buitenlanders in Moldavië. Maar op enkele uitzonderingen na zijn het menschen, die te huis geen middel van bestaan konden vinden, en hopen dat in Moldavië de gebraden ganzen hun in den mond zullen vliegen. En als zij wilden werken, zou dat wel bijna het geval zijn; maar gewoonlijk leveren zij aan den Moldavischen boer het bewijs, dat de geciviliseerde mensch zeker niet minder spiritualiën noodig heeft dan hij zelf. - De meesten zoeken een postje als schrijvers of rentmeesters bij de eene of andere administratie of op de groote landgoederen, en wachten, zoo lang hun dit nog niet te beurt valt, in geduldigen lediggang. Ook de brandewijnstokers zijn bijna alle vreemdelingen, vooral Polen, die meest grooter snorrebaard dan distilleerkennis hebben. Anderen weten in den handel in korten tijd brillante zaken te maken, maar gaan naar hun geboorteland terug, zoodra zij rijk genoeg zijn, daar zij ‘niet bloot ter verandering van lucht in Moldavië zijn gekomen.’ Hinderlijk echter is het, te hooren, hoe die vreemdelingen steeds de gewoonte hebben, om heftig te smalen op het arme land, wat hen voedt, en wel in des te grover termen, naar mate de beurs ronder wordt; tot dat hun fortuin gemaakt is en een nieuwe hongerlijder in hunne plaats komt.
En, de eene kwaal brengt de andere mede. Oostenrijk, niet tevreden het uitschot zijner bevolking op de vorstendommen te lozen, heeft nog iets bedacht, wat den Moldaviër vrij wat

{==756==} {>>pagina-aanduiding<<}
last veroorzaakt. Om al zijne lieve kinderen op Rumaanschen bodem te beschermen, heeft het niet alleen een gewoon consulaat te Jassy, maar minstens in elk District nog een dergelijk iets met den titel van Starost, en het plaatselijke bestuur zal het niet wagen, buiten de vergunning van die Heeren, eenen Oostenrijkschen onderdaan moeite aan te doen, al wordt zulks ook nog zoo noodig. Wanneer men bedenkt, dat de meeste vreemdelingen, en ook de Joden voor een groot deel, van Oostenrijksche passen zijn voorzien, dan kan men zich een flaauw denkbeeld vormen van de onaangenaamheden, welke Moldavië zich van den Doppeladler moet getroosten: vooral daar van die kleine potentaatjes, behalve het bord boven hunne bescheidene huisdeur, dikwijls niet veel eervols te vermelden valt. Gelukkig, dat Pruissen maar weinig zulke Starosten hier onderhoudt. - De eenige soort vreemdelingen, waarvan men bepaald iets goeds kan zeggen, zijn de Doctoren en Apothekers, aangezien de wetten op de geneeskunst tegenwoordig in Moldavië vrij goed zijn. En hiermede stappen wij van hen af, na echter nog herinnerd te hebben, dat het geen verzuim van ons is, dat wij onder hen niet opzettelijk de Turken genoemd hebben. Men vergete niet, dat de Porte geen Souverein over de Donau-vorstendommen, maar slechts Suzerein is, en de Moslem heeft hier het minst van allen in te brengen. En waarlijk het is goed, ‘dat die er niet nog bij komt.’

Kloosters en geestelijkheid.

De nonnenkloosters, die wij hier in grooten getale hebben, zijn geheel iets anders, dan wat men zich gewoonlijk daaronder voorstelt. Het zijn uitgestrekte groepen van huizen en huisjes, met eene kerk in het midden, meest zeer lief gelegen aan den rand der Karpathen, net, zindelijk en sierlijk, kortom eene soort van vrouwen-koloniën. Alle denkbeeld van muren en tralies moet men laten varen, en reeds in de verte ziet men de dames wandelen, terwijl zij in zeer weinig kloosterachtige kleeding met het papiersigaartje in den mond, een luchtje scheppen. Het is haar altijd zeer aangenaam een bezoek te ontvangen, en hebt gij het geluk, door iemand begeleid te worden, die kennis in het klooster heeft, dan wordt

{==757==} {>>pagina-aanduiding<<}
gij feestelijk onthaald en geherbergd. Eene der meest gegoede nonnen noodigt het gezelschap in hare cel, zoo als zij haar huisje noemt, en daar vindt gij een vrolijk gezelschap, de sierlijkste meubelen, en wordt op kostelijke geregten onthaald. ‘Waarlijk, het is in een Moldavisch vrouwenklooster wel uit te houden!’ zoo denkt gij.
Maar het wordt geheel iets anders, wanneer men dieper doordringt in het bestaan dier vrouwen, welke men verkeerd zou doen alle over één kam te scheren. Er zijn drie categoriën van nonnen. Tot de eerste behooren, zonder onderscheid van stand, al diegenen, welke inderdaad uit innerlijke roeping den sluijer hebben aangenomen. Hieronder zijn vele achtenswaardige vrouwen, maar haar getal verzinkt onder de 6 tot 800 nonnen der groote kloosters. Dan zijn er in de tweede plaats de dochters der laagste standen, die in het klooster gaan, omdat het leven te huis haar te hard voorkomt. Het klooster is rijk, verschaft haar maïsmeel en brandhout, en tegen den hongerdood zijn zij gevrijwaard, al wilden zij niet werken. Maar overigens leven zij van spinnen en weven en haar bestaan verschilt weinig van dat des daglooners; ook hare godsdienst verzinkt bij hare volslagen onkunde in het slijk des bijgeloofs. - De derde klasse is die, waarvan wij in den aanvang spraken, en hiermede komt ook de vreemdeling alleen in aanraking. Zij bestaat uit de dochteren der hoogere standen; maar ondanks de vrolijke oppervlakte is de grond van haar bestaan namelooze ellende. Het is echter te hopen, dat in het vervolg van tijd deze soort niet meer bestaan zal; want de wijze, waarop zij in het klooster komen, strijdt te zeer tegen den geest onzes tijds. - Familiën, die meer dochters dan schatten hadden, bragten hare meisjes in den ouderdom van 10-12 jaren in het klooster. Met onbegrijpelijke gevoelloosheid wordt het arme kind uit het ouderlijke huis naar het klooster gebragt, en aan de leiding eener bekende non toevertrouwd. Van nu aan is de band verbroken, die haar aan de haren bond, en het moederlijke oog voor haar gesloten. Een harde tijd begint voor haar. Aan liefderijke zorgen en overvloedige bediening was het kind gewoon; nu wordt zij als leekezuster zelve eene geringe dienstmaagd. Karig van het noodige voorzien, moet zij zich zelve redden, en de meest
walgelijke diensten voor anderen verrigten - om

{==758==} {>>pagina-aanduiding<<}
Christelijken ootmoed te leeren. Zoo rijpt zij tot jonkvrouw; maar weinig Christelijk zijn de gedachten, die zulk eene onbillijke beproeving bij haar doet ontkiemen. Het kan niet anders of in haar hart zamelt zich bitterheid en gift, en niets is haar heilig, want het heiligste heeft haar gelogen - de moederliefde. Eindelijk wordt zij opgenomen onder de zusters en ontvangt den sluijer. Vader en moeder wonen met ontroering de heilige handeling bij, koopen haar eene cel of huisje, en geven der jonge non eene jaarwedde. - Nu begint een geheel ander leven; zij voegt zich bij de andere nonnen, die even weinig roeping hebben, als zij zelve, en een onbeteugeld jagen naar schadeloosstelling voor het doorgestane leed komt in de plaats van kastijdingen en gebeden. Zoo leiden deze nonnen het meest wereldlijke en woeste leven, en zijn de zoogenaamde kloosters de tooneelen van Bacchanaliën eener onbedwongen zinnelijkheid. Eerst de ouderdom dwingt haar om aan het koudere bloed meer rust te geven; maar dan is het harte leêg en eener woestenij gelijk, want niets verlicht den avond des levens, na de zoo misbruikte dagen der jeugd; geen troost der godsdienst, geen liefde der huisgenooten. Knorrig sukkelt de vergrijsde op haren stok geleund voort, ziet met nijdig oog op de jeugd, die nog met lust zondigen kan, en sterft eindelijk onbetreurd en onbeweend. Het is voorwaar meer dan tijd, dat de beschaving uit het Westen aan zulk eenen barbaarschen staat van zaken een einde maakt. - Van de mannenkloosters is dat van Niamzu het grootste en beroemdste. Het had een jaarlijksch inkomen van ver over de 300,000 gulden, en stond onder bijzondere Russische bescherming, maar bij de laatste krijgsaangelegenheden is het in zijne regten en vrijheden veel besnoeid, hoewel het met zijne 1200 monniken nog altijd eene grandiose inrigting is. De vreemdeling vindt er de meest gastvrije ontvangst en wordt ruimschoots van al het noodige voorzien,
zoolang het hem gelust te blijven; niemand wordt afgewezen, en laatstelijk, ten tijde der cholera, hebben een aantal familiën daar in de gezonde lucht der Karpathen eene schuilplaats gezocht. Maar men kan ook kwalijk berekenen wat er jaarlijks door de kloosters verbruikt wordt; gansche rijen van karren, door 6 ossen getrokken, ziet men de koloniale waren, en in den herfst den wijn-oogst naar de kloosterkelders brengen. Wij

{==759==} {>>pagina-aanduiding<<}
herinneren ons eenen herfst, dat de wijnbergen van het klooster Niamzu 17000 aam (of hoe men de Moldavische maat van 20 flesch noemen wil) hadden opgeleverd, en toch is er niet over geklaagd, dat er iets overgebleven is. In de heerlijke bosschen op het gebergte, waar de kloosters Slatina, Rischka, Niamzu en Seku liggen, hebben ook dikwijls groote jagtpartijen plaats, waarbij dan de geestelijke heeren goedmoedig toezien, hoe wereldlijk het in de heilige muren toegaat. Want de monnikenkloosters hebben bijna allen eenen afgesloten kloostertuin: maar ontelbare achterdeurtjes geven toegang naar buiten, en vele kleine huisjes door monniken bewoond, staan ook buiten de muren. Of er dus de ingetogenheid zoo veel naauwkeuriger wordt in acht genomen, dan in de nonnenkloosters, willen wij maar niet nader onderzoeken.
Wat de Rumanische geestelijkheid betreft, deze is in de laatste 15-20 jaren merkelijk vooruitgegaan. Van de vroegere ruwheid en onwetendheid vindt men slechts onder de dorpsgeestelijken nog talrijke voorbeelden, daar het niet mogelijk was, om voor alle kleine gemeenten zoo spoedig betere geestelijken te vormen.
Tot nog toe is dus de pastoor van het platteland aartsdom op het punt der godgeleerdheid. Hij leeft niet beter dan de welgestelde boer; de landheer moet hem ongeveer 7 morgen land geven, en deze bearbeidt hij met zijn huisgezin zoo goed hij kan, en wordt ook soms door de boeren bijgestaan. Men ziet hem in geestelijk gewaad zijn vee aan een touw naar de markt brengen, en dikwijls ook, bij een korentransport naar Galatz of de Oostenrijksche grenzen, naast zijne ossenkar gaan. De boeren zijn dit echter van hem gewoon, noemen er hem niet minder Parenti (Vader) om, kussen hem de hand, en vragen hem om zijnen zegen.
Groot is echter de afstand tusschen deze en de hoogere geestelijkheid. Hier vindt men slechts onder de ondsten nog bij uitzondering enkele onkundigen; het jongere geslacht heeft reeds in de Seminariën van het land zijne studiën volbragt, en bezit menig uitstekend hoofd. De opmerkzame beschouwer gevoelt bij deze menschen, die toch in den regel meer tot de eenvoudige klassen der maatschappij behooren, wat de Rumaniër eenmaal belooft te worden, wanneer zijne beschaving uit hare halfheid zal opgeheven zijn: zijne aangeborene goed-
{==760==} {>>pagina-aanduiding<<}
hartigheid, de levenslust die in hem vonkelt, het kinderlijke wat iederen natuurmensch aankleeft, - dat alles geeft den beschaafden geestelijke iets bijzonder innemends. Één ding slechts moeten wij tot hun nadeel zeggen: de Heeren spreken gaarne over geld, en bovenal ligt het hun na aan het harte, om op de trappen der Hiërarchie vooruit te komen. Maar ieder der drie bisdommen van het land brengt ook jaarlijks wel 25,000 tot 30,000 gulden op, en Bisschop of zelfs Metropoliet te worden is ieders grootste streven, waarvoor hij bij tijds opzamelt, zoo veel hij kan. Want de verkiezing tot zulk een post kost óók geld.
Dit is het voornaamste wat wij van de geestelijkheid vermelden willen, en wij gelooven niet, dat het zaak is, om hen aan eene scherpere kritiek te onderwerpen. De godsdienst staat overigens hier in groot aanzien, en zoo ook hare dienaren; maar in het familie-leven grijpen zij niet in, en hunne betrekking tot de leeken is over het algemeen eene geheel andere, dan die der Roomsche geestelijkheid.

De Bojaren.

Wij komen nu tot het moeijelijkste deel onzer schets, de Moldavische Bojaren. In de laatste 30 jaren echter zijn deze geheel iets anders geworden, dan zij vroeger waren. Toen leefde de Bojaar geheel afgezonderd van het overige Europa, knevelde zijne boeren en werd zelf door de Porte gekneveld, vertroetelde zijn verstand in kleingeestige intrigues aan het hof der Phanariotische vorsten, en zocht overal partij van te trekken, om aan het besnoeijen van zijne inkomsten door de Turken te gemoet te komen. In kostbare pelsen gewikkeld, de hooge muts of de roode Fez op den kalen kruin, zetelde hij dagen lang met de lange pijp in de hand op zijnen divan, en regeerde zijn huisgezin als een Oostersch despoot. Zoodra de baard zich aan den kin zijns zoons had vertoond, liet hij hem op een goeden morgen voor zich verschijnen, beval hem in de Turksche badkamer te gaan, den volgenden dag zijne beste kleederen aan te trekken en zich aldus voor te bereiden om in den echtelijken staat te treden. Zijne aanstaande deed hetzelfde en het huwelijk werd voltrokken, dikwijls zonder

{==761==} {>>pagina-aanduiding<<}
voorafgegane kennismaking. De vrouw bewoonde hare afzonderlijke vertrekken in de ruime woning en kwam weinig in de wereld. Van dagbladen wist men zooveel als niets, en eenige geringe kennis van klassische en nieuwe literatuur was eene groote zeldzaamheid, niettegenstaande er reeds sedert de Revolutie verscheidene beschaafde Franschen naar Moldavië waren gekomen. In 1826 kwam in Jassy de eerste courant uit.
Zoo zag het er in Moldavië uit bijna tot aan het begin van den Russisch-Turkschen oorlog van 1828. Maar, hoe weinig 30 jaren ook beteekenen in het leven van een volk, moet men toch verwonderd zijn over de groote verandering, welke sedert dien tijd heeft plaats gegrepen. Wie tegenwoordig te Jassy komt, bespeurt reeds bij den eersten aanblik, dat hij Europa niet verlaten heeft.
Wat echter politieke beschaving betreft, daarop valt nog niet veel te roemen; doch men moet erkennen, dat de omstandigheden der Rumanische landen voor de ontwikkeling van zelfstandige politieke denkbeelden nooit zeer gunstig zijn geweest. De Rumaniër had dan naar Constantinopel dan naar Petersburg dan naar Weenen het oog gerigt, maar overal werd hij te leur gesteld en bedrogen. Na de invoering van het organische Reglement verwachtte hij zijn heil van Rusland; maar sedert het vertrek van kisseleff werd het meer en meer duidelijk, dat het op den ondergang van het land werd toegelegd. Toen was zijne hoop op de Oostenrijkers gevestigd, voor hem de ‘vertegenwoordigers der beschaving van het Westen’. Maar sedert de eindelooze bezetting der Donau-vorstendommen leerde hij spoedig, ‘dat 100,000 Russen in het land nog beter was dan de 24,000 Oostenrijkers’. - Met Turkijë wist hij echter niet, hoe hij stond. Zijne afhankelijkheid van de Porte berust op een verdrag in de zestiende eeuw gesloten; maar van de zijde der Turken waren de voorwaarden daarvan meer dan op alle manieren geschonden. En nogtans werden de twijfelachtige regten der Porte door de Westersche diplomaten erkend; want onder grooten on se doit des égards, - et vive l'intégrité de l'empire Ottoman! Is het te verwonderen, dat de Moldaviër door al dat heen en weêr trekken en turen op verschillende punten in zijne politieke ideeën duizelig werd?

{==762==} {>>pagina-aanduiding<<}

Maar één gevoel, wat niet uitgedoofd kon worden, zijne vaderlandsliefde, toonde den Rumaniër toch ten slotte wat hij noodig had. Steller dezes bevond zich te Jassy, toen de bepalingen van den vrede van Parijs aldaar bekend werden. Op de openbare straat zag hij de menschen elkander omarmen met de woorden: ‘men heeft ook om ons gedacht!’ Zekere plegtige ernst maakte zich van de gemoederen meester, het geheele gewigt van het oogenblik stond ieder helder voor oogen. De regering vereenigde zich met de voornaamsten des lands en eenstemmig verklaarde alles zich vóór de vereeniging. In Walachije geschiedde zonder voorafgegaan overleg hetzelfde. Wel is waar bevond zich hier en daar een enkele, die dit plan weinig genegen was, maar van een bepaalde partij van antiunionisten hoorde men nergens.
Het meest hadden de Oostenrijkers tegen deze rigting. De Hospodar ghika zou eerst op den troon blijven tot dat de reorganisatie der Donauvorstendommen voleindigd zou zijn, maar hij werd plotseling verwijderd omdat hij aan het hoofd der Unionisten stond. Een nieuw ministerie werd geconstitueerd, hoe moeijelijk het ook viel, om onder de andersgezinden de elementen daartoe te vinden. Nu begon een jammerlijk systeem van willekeur en onderdrukking; menschen, die reeds aller vertrouwen hadden verbeurd, werden nu bij voorkeur aangesteld, en deze wisten ten gerieve van Oostenrijk en Turkije eenen chaotischen toestand van mystificatie en bedrog daar te stellen. Maar de echte Bojaren die hunne stem tegen de Unie verheffen, zijn op de vingers te tellen, hoewel zij zeer goed weten, welke offers zij daartoe zullen moeten brengen. Te bewonderen en te prijzen tevens is het geduld en de rustigheid, waarmede men de intrigues der antiunionistische partij verdraagt. Al wat mogelijk is wordt gedaan, om eenigen schijn van onlusten in het land te verwekken: de tegenstanders der vereeniging en Oostenrijk vooral zoude zoo gaarne zijne uniformen weder in het land vertoonen; - maar het komt tot geen oproer!
In één opzigt echter schijnt de Bojaar aan de pligten, die de vaderlandsliefde hem oplegt, ontrouw te wezen: in het slechte bestuur van zijn vermogen. Immers de ontwikkeling moet van de hoogere standen uitgaan, maar daartoe is eene zekere pecunieele onafhankelijkheid noodig, en de Bojaar zal

{==768==} {>>pagina-aanduiding<<}
het nog zoover eenmaal brengen, dat door zijne schuld de vooruitgang steken blijft. Wel is waar ontstaan er nieuwe Bojarenfamilieën, waar de oude verdwijnen, maar dezen zijn grootendeels een menschengeslacht ten achteren. Uit Patriotisme alleen moest hij zijne zaken beter besturen. De ligtzinnigheid in geldzaken ligt echter zoo diep in hun karakter, dat de oprigting van de nationale bank en de afschaffing van dien fabelachtigen interest nog niet genoeg helpen. De jonge Bojaar gaat op reis, en op de lijst van hetgeen hij weder mede naar huis brengt, staat bovenaan een behoorlijke schuldenlast. Wanneer hij dus in het bezit van zijn vermogen komt, rukken de schuldeischers op hem aan, en hij moet zijne inkomsten zien te vergrooten, hetzij door speculaties hetzij door de oprigting eener brandewijnstokerij. Om echter het geld hiertoe te vinden verkoopt hij den brandewijn reeds vóór er een steen van de fabriek gelegd is; het gebouw komt natuurlijk niet op den bepaalden tijd klaar, en de Jood wil den termijn van het contract wel verlengen, maar alleen tegen ongehoorde opoffering. Ondertusschen wordt van den hoogen boom af geleefd, en het komt tot een huwelijk. Is nu deze echt gelukkig, dan vinden de zaken zich wel: de man betaalt zijne schulden met het geld der vrouw, wat echter steeds haar eigendom blijft. Maar bevalt men elkander minder, dan komt het hier in de Donauvorstendommen al zeer vlot tot eene scheiding: er zijn gevallen van mannen en vrouwen die binnen weinige jaren twee tot driemaal gescheiden zijn. Het vermogen van den man echter krijgt daarbij een geweldigen stoot, daar hij alles moet teruggeven, wat op de lijst van het uitzet stond, al hebben mot en roest het al lang verteerd. Door dit alles zijn er tegenwoordig van de oude Bojarenfamilieën misschien nog maar zes tot acht, waarvan het vermogen geheel onaangetast is. Maar zij dragen hunnen schuldenlast met de allerliefste onverschilligheid.
Het tegenwoordige geslacht der Moldavische Bojaren is meestal òf in het buitenland opgevoed, òf heeft eene groote reis gemaakt, en spreekt Fransch en Duitsch. Wij willen het niet tegenspreken, dat zij in de behandeling van zaken zekere listigheid hebben, die niet altijd den toets kan doorstaan. Maar heeft men geene zaken met hen, dan zal men zich nergens aangenamer en meer te huis gevoelen, dan op

{==764==} {>>pagina-aanduiding<<}
een Bojaren landgoed, waar men den vreemdeling op de vriendelijkste wijze toont, hoe het woord comfort praktisch in het Moldavisch vertaald wordt. En toch komt men, bij alle welgemanierdheid en rijkdom, onder hen spoedig tot eene familiariteit, die ons in den vreemde dubbel welkom is. Alle stijfheid valt weg, en zelfs in gezelschap van dames heeft men al zeer spoedig de vrijheid, om zijn cigarette te draaijen; terwijl men in het Westen soms jaren lang met iemand op en neer kan gaan, zonder van zijne particuliere omstandigheden veel te weten, maakt de Bojaar daar zelden een geheim van.
Niet weinig draagt het schoone geslacht, wat hier dien naam werkelijk verdient, er toe bij, om den conversatietoon zoo bijzonder aangenaam te maken. In dit opzigt legt de vrouw de laatste hand aan de opvoeding des mans, en zij is hier meesteresse in de kunst, om aan de familiariteit hare juiste grenzen voor te schrijven. Men hoort in Duitschland dikwijls de meening uitspreken, dat de Moldavische dames het met de deugd zoo streng niet meenen. Dit mag echter vroeger het geval geweest zijn bij die huwelijken op het peremptorisch bevel der ouders, weinig geschikt om een band van rozen om het lieve paar te slaan; thans is het anders. Wij durven nu gerust beweeren, dat de Moldavische dameswereld de vergelijking met die van andere landen nog wel kan doorstaan, uitzonderingen uitgezonderd.
Waar een volk, en wel een krachtig volk zijne wedergeboorte te gemoet gaat, daar moet men niet zoo spoedig zich het verschiet te donker kleuren, als of alles te vergeefs en de overwinning onmogelijk ware. Moge zij niet nieuw zijn, nergens beter dan hier schijnt ons de volgende vergelijking te passen. Moldavië is een boom gelijk, door Gods hand in het vrije veld geplant, die echter door den hovenier met een houten schutting omgeven is. De boom wies op, de takken wilden zich uitspreiden, maar stootten tegen het onnatuurlijk beletsel, verarmden en groeiden in wonderlijke bogten. Maar nu heeft een magtig tooverwoord de omheining doen vallen - in het vrije staat de boom, doch heeft een treurig uitzigt, weinig gelijk aan de andere boomen des wouds, die sedert eeuwen in volle vrijheid en majestueuze pracht voortgroeiden. Maar geduld! de gezonde sappen leven nog in den wortel,

{==765==} {>>pagina-aanduiding<<}
laat slechts een tijdlang de vrije lucht door de bladeren waaijen en het snoeimes met verstand en bedachtzaamheid worden aangebragt. Weldra zullen jonge, frissche loten toonen, hoeveel natuurlijke kracht er in dien heerlijken stam nog leeft.





De Deenen in Sleeswijk.

De Sleeswijk-Holsteinsche kwestie heeft voor ons weinig uitlokkends, dat wij er ons in verdiepen zouden. Wij zullen ons het hoofd niet warm maken over de familieregten van de Deensche kroon of ons bloed vergieten voor de vrijheid van den Stammverwandt, noch ook van bewondering opgetogen zijn over de zelfopofferende liefde van des Deutschen Vaterland. Ronduit gezegd, onze sympathie is aan geen van de drie zijden. Of echter sommige (Fransche) bladen gelijk hebben, die aan de Holsteinsche stenden hunne oppositie hoog kwalijk nemen, weet ik nog niet. Audi et alteram partem! Ten minsten, naar de handelwijze der Deenen in het zuidelijke, duitschsprekende deel van Sleeswijk te oordeelen, kan men den Holsteiners zoo groot ongelijk niet geven, dat zij het den Scandinaviër lastig maken. Sleeswijk namelijk schijnt minder kans te hebben, om misschien met zijne Duitsche broederen eenmaal weder vereenigd te worden, en nu is het Deensche gouvernement ijverig in de weer, om daar het Germaansche element op alle mogelijke wijze te onderdrukken.
Van dat Daniseeringswerk willen wij een paar staaltjes mededeelen, zooals een correspondent van de Schlei ze aan een Duitsch tijdschrift berigt. Wij zullen er nog bovendien het genot bij smaken van te ontwaren, hoe het Nederduitsch, wat vroeger tot over de Elbe en Eider algemeen gesproken werd, zich daar op het platte land bewaard heeft.
De menschen hier (zoo wordt uit Angeln geschreven) zijn van taai hout gemaakt en bezitten een onverstoorbaren humor. Men weet, dat sedert den laatsten oorlog (in 1848 en volg) ook in dit gedeelte van Sleeswijk vele geestelijken werden afgezet, en het land met Deensche Predikanten overstroomd. Op een dorp in Noord-Angeln, wat twee leeraren had, mogt alleen de eerste predikant, een oud man, omdat hij onschadelijk was, zijn post behouden, en zijn collega werd door een

{==766==} {>>pagina-aanduiding<<}
Seelandschen kandidaat vervangen. De Duitscher en de Deen predikten nu voortaan om den anderen zondag, met dit gevolg echter, dat de eerste altijd eene volle kerk, de andere daarentegen maar twee bestendige toehoorders had, den koster en zijne vrouw. Een geruimen tijd ging dat goed, totdat er op eenmaal over de beurtverdeeling een strijd tusschen de beide leeraren ontstond. Sedert jaren namelijk was de dienst op Nieuwejaarsdag steeds door den oudsten predikant verrigt; maar deze keer trof het juist, dat het de beurt van den Deen was. De gemeente, in het denkbeeld, dat de oude gewoonte gevolgd zou worden, was in grooten getale opgekomen. Maar toen de oudste der leeraren den kansel wilde betreden, verzette de andere zich hiertegen, en er ontstond vóór den preekstoel een vrij heftige woordenwisseling. De Deen, hopende, dat nu de gansche gemeente genoodzaakt zou worden, om een uur lang naar een deensche preek te luisteren, verklaart ronduit, dat hij van zijn regt geen duimbreed zal afwijken en jaagt zijnen ouden collega schrik aan met de bedreiging, dat hij van zijn geheele gedrag berigt naar Kopenhagen zal zenden. De gemeente ziet den strijd rustig aan, toen echter eindelijk de Deen den kansel beklimt, staat er eene oude vrouw op, en roept met luider stemme haren man toe: ‘Du jörn! de Deen predigt; dat kunt wir nich verstahn, lat uns na huus gahn!’ Hierop staat niet alleen jörn, maar de geheele gemeente op, en door de algemeene beweging medegesleept, verlaten zelfs de koster en zijne vrouw óók de kerk.
In een ander dorp bij Bredstedt is het de gewoonte, dat bij het jaarlijksche vogelschieten de hoed van den Schützenkönig door de jonge meisjes met linten wordt versierd. Nu gebeurde het bij het voorlaatste feest, dat er alleen blaauwe, witte en roode linten hiertoe gegeven waren, en dus juist de Sleeswijk-Holsteinsche kleuren op het hoofd des konings prijkten. Vertoornd over deze demonstratie, daagt de Deensche overheid de vaders van de meisjes voor het geregt, en veroordeelt hen, om óf eene bepaalde som boete te betalen, óf hunne dochters in de gevangenis te laten gaan. Maar de boeren kiezen eenstemmig het laatste, en de meisjes gaan vrolijk en opgeruimd naar de gevangenis. Op den dag van hare vrijlating wordt de gezamenlijke jeugd uit de omstreek opontboden, de huizen worden versierd, en de ‘deerens’ wor-
{==767==} {>>pagina-aanduiding<<}
den op wagens met vier paarden in triumf onder gezang en muziek naar huis gebragt.
Niet iedereen echter verstaat de kunst, om eene zoo vrolijke wending aan de zaak te geven. De haat en wrok nemen met de onderdrukking dagelijks toe, en wanneer men ziet, hoe de ouders hunne kinderen na de bevestiging vóór de deuren van de kerk de plegtige belofte afnemen, om nooit weder een woord Deensch te spreken; - wanneer men hoort, hoe de vader zijnen zoon, die den militairen eed moet afleggen, bemoedigt met de woorden: ‘Een twungen eed deit Got leed, du brukst em nich te holen,’ - dan vermoedt men, dat het onder de asch gloeit, al ziet men ook geene vlam.
Nogtans hebben de meesten het vertrouwen op de regtvaardigheid hunner zaak en eene betere toekomst nog niet verloren. Dat vertrouwen maakte gedurende den krijg alle opofferingen ligt, en is thans eene opwekking tot steeds nicuwen, krachtigen wederstand. De oppositie in de stendenvergadering bestaat bijna alleen uit boeren; maar het zijn mannen, die hoofd en hart op de regte plaats hebben. Zij zijn van der jeugd af aan bekend met de geschiedkundige en natuurlijke regten van hun geboorteland, hebben altijd met eigen oogen en ooren opgemerkt, en zijn daardoor nu elk oogenblik tot den kamp bereid, wanneer het geldt, hunne landgenooten voor onregtvaardige belastingen te vrijwaren, of tegen nieuwe inbreuken der Deenen naar hun vermogen in bescherming te nemen. En zij vinden ondersteuning bij het volk.
Zooals bekend is weigerden de laatste Sleeswijksche stenden hunne toestemming aan de uitschrijving van zekere onregtvaardige belastingen. De regering ging echter tot de uitschrijving over, en de Landvoogd in Sleeswijk meende nu eens eene geschikte gelegenheid te hebben, om een titel van kamerheer of een ridderorde te verdienen. Hij riep al de stemgeregtigden en de rijkste boeren van zijn District bijeen, en trachtte hun te bewijzen, dat bovengenoemde weigering der stenden openbare rebellie was, en dat het de pligt van het volk was, om deze handeling van hunne representanten op de meest duidelijke wijze af te keuren. Daar nu ook de afgevaardigde van hun district, gelijk zij wisten, met de meerderheid gestemd had, eischte hij van hen, dat zij een adres aan het Ministerie onderteekenen zouden, waarin diens handel-
{==768==} {>>pagina-aanduiding<<}
wijze scherp berispt werd. ‘Deden zij dit niet, dan zou hij alles doen, wat in zijn vermogen stond, om het land afbreuk te doen; dan zou hij verhinderen dat zij de drie of vier honderd Thaler ontvingen, welke zij van de regering te goed hadden, en welke reeds ter uitbetaling gereed lagen.’ - De boeren waren overtuigd, dat de landvoogd zijne bedreigingen zoude ten uitvoer brengen, en het was voor hen, die reeds door den oorlog zoo veel geleden hadden, zeker geene kleinigheid, om de Deensche regering op nieuw tegen zich in te nemen. Maar de Sleeswijk-Holsteinsche trots werkte sterker, dan alle andere bedenkingen: zij verklaarden den decoratielustigen landvoogd, dat zijn verzoek niet in aanmerking kon genomen worden.
De regering laat zich door dezen tegenstand natuurlijk niet uit het veld slaan. Iemand, die vroeger wegens kwade praktijken van zijn ambt als regter was ontzet, en ook later uit de stendenvergadering was geweerd uithoofde van kuiperij, verscheen bij de laatste zitting weder met opgeheven hoofde in de zaal - als koninklijke commissaris. Andere niets beduidende beambten worden op hunnen post gelaten, omdat zij goed deenschgezind zijn, ofschoon zij wegens hunne nietigheid iedereen ten spot zijn; daarbij zijn de afzettingen van predikanten nog zeer menigvuldig. Zoo nog onlangs de predikant mathiesen in Klixbüll. Dit is eene gemeente in het stift Tondern, wier bewoners deels een sterk deenschgekleurd patois spreken, deels zich van de platduitsche en Friesche taal bedienen. Van oudsher was het Duitsch er ook de kerken schooltaal. In 1851 echter werd ook hier, gelijk op vele andere plaatsen, tegen den duidelijk uitgedrukten wil der gemeente de Deensche kerk- en schooltaal ingevoerd, en volgens de bepaling zou voortaan om den anderen Zondag de godsdienstoefening in het Deensch worden gehouden. Leeraar en koster verschenen ook daartoe in de kerk, de gemeente echter ontbrak, daar niemand lust had om de dienst bij te wonen, die in eene taal werd gehouden, welke de gemeente niet verstond. De Klixbüllers namelijk spreken wel is waar het genoemde patois, maar hunne gansche vorming is Duitsch, en de Deensche schrijftaal is hun geheel vreemd. Om één voorbeeld uit vele aan te halen, zoo weet hier iedereen zeer goed wat ‘Geweten,’ maar niet wat Samwittighed beteekent. Derhalve kon de Deensche dienst in Klixbüll niet gehouden

{==769==} {>>pagina-aanduiding<<}
worden uit gebrek aan toehoorders, en zulks is ook niet geschied, met uitzondering alleen van den dag, waarop de Bisschop in het jaar 1855 generale visitatie hield, en de leeraar geslaagd was om enkele leden met bidden en smeeken in de kerk te krijgen. Op de duitsche Zondagen echter was de kerk vol. Maar in October 1856 vond de Deensche regering aanleiding om den predikant, dien de gemeente zelf gekozen had, met een pensioen van f 675 emeritus te verklaren, en heeft nu voor de nieuwe keuze drie deensche kandidaten voorgesteld. Zoodra dit bekend werd, leverde de Kerkeraad een verzoek aan het ministerie in, dat het preken op beroep in de Duitsche taal zou geschieden, waarin zij verklaarden, dat, wanneer dit in het Deensch geschiedde zij genoodzaakt zouden zijn om met de geheele gemeente op den dag der keuze protest in te leveren, daar zij de preken niet verstaan en derhalve hunne stemmen niet uitbrengen konden. Zij wezen er verder op, dat het ontvangen schoolonderwijs in het Duitsch en hun gansche kerkelijke en godsdienstige leven hen noodzaakte, zich tot de Duitsche dienst te bepalen, en zij dus zeker moesten zijn, dat hun toekomstige leeraar in het Duitsch tot hunne harten kon spreken.
Op dit adres heeft het ministerie geantwoord, ‘dat er geen genoegzame grond voorhanden was, om de beroeppreken niet in de Deensche taal te doen houden.’ - Op deze wijze gaat men overal te werk. Regt is nergens te krijgen, waar het niet met de Deensche plannen strookt; en nu vragen wij: is er dan geen middel voor Duitschland om dezen jammerlijken toestand van zaken te verbeteren?
Tot zoover de Duitschgezinde Sleeswijker. Wanneer wij zoeken wilden, zouden wij in de Duitsche bladen ontelbaar vele bijzonderheden van gelijken aard kunnen opsporen. Het is waar, men doet de Duitschgezinde partij het verwijt, dat zij de grieven overdrijft, en de uitingen der pers òf onderdrukt, òf alleen dat aan het licht laat komen, wat tegen de Deenen pleit; doch, waar zij kunnen, doen deze op hunne beurt hetzelfde. Maar nogmaals, wij willen dat langwijlige proces niet voeren en hebben hier alleen een klein actestuk willen mededeelen, voor zooverre dat ook ons eenig belang kan inboezemen. Zijn de Duitschers ook al vervelend en lastig met hun Schleswig-Holstein, - de Deenen schijnen het er ook naar te maken.


{==770==} {>>pagina-aanduiding<<}

Op- en aanmerkingen.

Wonden verhelen in plaats van heelen, dat verstaat men zeer goed in Frankrijk. Na al wat er over den betrekkelijken achteruitgang der fransche bevolking gezegd is, waarvan in ditzelfde No. de verhandeling van noblet als proeve kan dienen, - is het duidelijk, dat men dit verschijnsel niet alleen aan uitwendige oorzaken kan toeschrijven. Maar toch stelt het Annuaire des deux Mondes het als eene uitgemaakte zaak voor, dat de oorzaak er van te zoeken is in de cholera, de schaarschte en den oorlog. Men weet het wel beter, maar men weet ook, wat gezegd, en wat niet gezegd mag worden. Frankrijk moet en zal nu eenmaal bloeijend heeten.

Een hevige aanval van menschlievendheid. - De arme Maleijers, die tot moord en brandstichting meenden gedrongen te zijn, heeft men beklaagd. Ik zeg, teregt! Men heeft sympathie voor hen gevoeld. Ik haal de schouders op. Maar wat moet ik zeggen van die edele dame die zoo plotseling door een vlaag van menschenliefde werd aangetast, dat ze een dier bruine broeders, daar hij ziek was, heeft getroeteld in haar eigen huis en bed, en begraven met haar eigen rijtuig? Heeft zij een hart, zoo oneindig rijk aan Christelijke liefde, dat het gewone veld wat voor de uitoefening van deze open staat, door haar reeds geheel afgeploegd is, dan zwijg ik. Zeker worden dan hare dienstknechten en dienstmaagden nooit door haar behandeld en beschouwd als menschen van lager soort, - ja als geen menschen. Immers, al zoo lief voor een vreemden Maleijer - hoe lief dan voor de huisgenooten!

Hatelijkheid van douglas jerrold. - De groote man van de Bedsermoenen, of de man van de groote Bedsermoenen - zoo als gij wilt - wordt ons door een Engelsch tijdschrift voorgesteld als een schraal, bleek, grijsoogig mannetje. In gezelschap nam hij zelden levendig aandeel aan het gesprek, maar wierp er slechts van tijd tot tijd een bon mot of hatelijkheid tusschen. Bij voorbeeld, een vervelend verhaler wijdde lang uit over den indruk, dien een zangstuk op hem gemaakt had, en eindigde met te zeggen, dat hij van opgetogenheid ‘geheel weg was.’ Dadelijk deed jerrold de lieve vraag aan het gezelschap, ‘of er dan ook iemand was, die dat stuk zingen kon.’
Op een anderen tijd werd er gesproken over het overlijden van een bekenden uitdrager en houder van publieke auctiën, en, voegde iemand er bij - ‘zijne zaak gaat natuurlijk ook naar den duivel.’ - ‘O! zeide jerrold, - dan kan hij ze weêr opvatten.’
Niet beter kwam een vriend er af, die verhaalde van de

{==771==} {>>pagina-aanduiding<<}
wonderen, die hij bij een diner genuttigd had, waaronder één soep, ‘gemaakt van kalf-staarten!’ - hij moest de eenvoudige aanmerking hooren: ‘les extrémités se touchent.’
Het was hem hierbij wel meer om de woordspelingen te doen, dan om te kwetsen, en hij zal zijn gezelschap wel in aanmerking genomen hebben. Want D.J. was algemeen bemind, getuige reeds de zorg der Engelschen voor zijne weduwe en dochters. Maar zoo gaat het als de roem een schrijver eenmaal tot publiek eigendom heeft gemaakt: de dagbladen beschouwen alles aan hem, ook zijne particuliere eigenschappen, als hunnen buit.
Onwillekeurig komt ons hierbij de klagte over de lasten der beroemdheid voor den geest, die van den onlangs overleden béranger bekend is. ‘Iedereen, - zegt hij, - eigent zich bij voorbeeld het regt toe, om uwe brieven te laten drukken, ook zonder uw verlof. Men maakt uw portret, goed of slecht, om het voor den neus der straatslijpers op te hangen.’ En hebt gij bij ongeluk een journalist tot vriend, dan ‘gebruikt hij u als stof voor het feuilleton, hij deelt u af in kolommen en verkoopt u per regel. Zoodat de geheele persoon van den armen schrijver, zijn bijzonder leven, zijne meest particuliere neigingen en gewoonten in korten tijd aan alle leêgloopers bekend worden.’

De hedendaagsche industrie door de oude teregtgewezen. Zoo ergens dan zou men toch wel zeggen, dat in het industriëele vak de 19e eeuw verre alle vroegere tijden vooruit is. Toch niet in alle opzigten. Nog onlangs heeft men in Frankrijk ondervonden, dat de practische geest der Romeinen der subtiele wetenschap onzes tijds de loef heeft afgestoken.
Rodez is de hoofdplaats van het Departement de l'Aveyron; een zeer oud stadje. Het is op eene hoogte gelegen, die zich ongeveer 120 Nedrl. ellen verheft boven de rivier de Aveyron, en had daardoor sedert onheugelijke tijden gebrek aan goed drinkwater. Wat was natuurlijker dan dat men in onze machinentijd een ingenieur te hulp riep? Deze, de Heer cordier, bragt dan ook een goed uitgewerkt plan te berde, om met stoom eene genoegzame hoeveelheid water naar de stad op te pompen. Toen echter dit plan reeds bijna definitief was aangenomen, kwam zekere Notaris lunet met geheel iets anders voor den dag. Hij had overblijfsels van eene oude Romeinsche waterleiding ontdekt, die het water van ongeveer 6 uren hoogerop zonder machinerie in de stad brengen zou, en stelde voor, om die te herstellen, of althans behoorlijk te onderzoeken, in hoeverre hiervan partij te trekken zou zijn.
‘Gekheid! dacht men, wat zouden die oude Romeinen?’ Maar gelukkig was de notaris een invloedrijk man, die nog andere middelen had, dan de deugdelijkheid zijner zaak, om zijn gevoelen te ondersteunen. Geruimen tijd werd over de

{==772==} {>>pagina-aanduiding<<}
zaak getwist, nieuwe ingenieurs er bij gehaald, die echter weer nieuwe plannen opperden, maar eindelijk kwam er ook een nieuwe gemeenteraad. Deze wendde zich tot een onpartijdig en algemeen als schrander erkend ingenieur, den Heer mary, en na naauwkeurig onderzoek bleek het, dat het beste zou zijn, om den weg in te slaan, door de Romeinen gewezen.
Verreweg het grootste gedeelte van de oude waterleiding kon men nog opgraven, en zeer veel was nog goed genoeg in stand gebleven om zóó gebruikt te worden. Door dalen en andere hindernissen heen had der Romeinen vernuft het water zijnen weg gewezen. Het oude is hersteld, slechts in bijzaken eenige verbeteringen der nieuwe industrie aangebragt, en den 3 Aug. dezes jaars heeft het feest der inauguratie van de groote fontein op de markt te Rodez plaats gehad. De Rodezianen kunnen nu een goed glas - water drinken door toedoen en op de gezondheid van de Romeinen.

De spoorwegen en de mijnen in Frankrijk. - Onder de nieuwe bezwaren, die de spoorwegen aan regtbanken en wetgevers berokkenen, komt in Frankrijk o.a. nog een, wat bij ons onbekend is. Dit ontstaat uit de collisie van regten tusschen de spoorwegen en de mijnen. Reeds had elke mijn twee soorten van buren, waarmede hij zich verstaan moest: bovenburen en nevenburen. De eerste zijn de eigenaars van den grond, waarop en waaronder de mijn aangelegd wordt, en tallooze bepalingen waren er reeds, om te zorgen dat de een den ander niet te kort doet. De nevenbuurman is elke andere mijn, die in de nabijheid aangelegd is, om van vijvers, kanalen en rivieren te zwijgen. Ook hier moest gezorgd worden, dat de concessionaris van de eene mijn niet op het terrein kwam, wat den anderen toekwam; dat bij verschil van diepte, of staking der werkzaamheden, het water van de eene groote onderaardsche woning het belendende pand niet benadeelde, enz. - Maar nu deed zich onlangs het geval voor, dat de spoorweg van Saint-Etiene naar Lyon door een terrein liep, waar aan alle zijden mijnontginningen waren. Dat was eene nieuwe buurman, waarop de wet nog niet gerekend had. Men heeft bepalingen moeten maken, dat de spoorweg eene schadeloosstelling moest geven voor het terrein, waarvan hij de exploitatie onmogelijk maakte, en dat de mijn den spoorweg niet ondermijnen mag.
Wanneer men bedenkt, dat 59 van de 86 departementen van Frankrijk met mijnen gezegend zijn, en er reeds in 1854, 606 verschillende concessien van mijnen (steenkolen-, ijzeren andere mijnen) waren, dan kan men zich een denkbeeld vormen van de moeijelijkheden, welke de collisieën van al die verschillende cigendomsregten opleveren.
De aangelegenheden van onze polders en veenderijen kunnen niet ingewikkelder zijn, en - c'est jurer gros!


(*) Wij hebben gemeend onzen geachten medearbeider v.h. zijne eigene spelling en interpunctie te moeten laten volgen, ofschoon die van onze gewone afwijken.

Red.

(1) Soortgelijke exegese (?) vindt men bl. 17, 34, 36, 59, 103, enz.

(1) 't Zal overbodig zijn op te merken, dat de vergelijking alleen de betoogvoering geldt. Wie haar verder mogt willen trekken, hij zou een werk van den booze doen.

(2) Tegen elke der daar gestelde vragen kan eene andere worden overgesteld, wier beandwoording hare holheid aanduidt.

Vr. ‘Wanneer eene slang of een ander uitwendig wezen de verleider ware geweest van den mensch, zou God dan den zondaar wel hebben kunnen straffen?’

Tegenvr. Kon, mogt, moest God josef niet hebben gestraft, wanneer hij zich door potifar's vrouw had laten verleiden? Kan, mag, moet God den landman niet straffen, die tot armoede vervallen, omdat een insect zijn oogst heeft vernield, door die armoede tot diefstal is geraakt?

Vr. ‘Ware God zelf dan niet in meerdere of mindere mate de oorzaak geweest van het kwaad? Ware de Heilige en Regtvaardige dan wel gansch en al te verontschuldigen geweest?’

Tegenvr. Als God den mensch zoo heeft geschapen, dat zijne zinnelijkheid hem tot zonde kan voeren, is Hij dan de oorzaak des kwaads? is er dan verontschuldiging voor Hem noodig?

Vr. ‘Waarom had dan de Almagtige dien uitwendigen verleider niet bedwongen, en hem van de nabijheid Zijner geliefde kinderen verbannen?’

Tegenvr. Waarom heeft God potifar's vrouw niet bedwongen? Waarom heeft Hij josef in het huis dier wellustige gebragt?

(*) Deze laatste opmerking, zoo argeloos daar neêrgeschreven, betreft schijnbaar eene kleinigheid; mogt deze of gene vragen: waarom schrapt de Redactie haar niet? 1o. Omdat de Redactie, zonder voorkennis van de schrijvers, niets schrapt, of verandert, of wijzigt. Het ingezondene en eens ter plaatsing aangenomene is haar heilig. 2o. Omdat die opmerking eene zaak aanwijst, waarop de aandacht wel eens mag vallen. 't Is jammerlijk om te zien, hoe slecht, hoe zorgeloos ingenaaid of ingebonden, al is 't in die bandjes naar de mode, tegenwoordig vele werken in 't licht verschijnen. Vergissing is verschoonlijk, maar zorgeloosheid bij 't vergâren of vouwen, slordigheid en ondegelijkheid bij 't vereenigen der losse bladen, kunnen niet genoeg gegispt worden, zoo lang een beoordeelaar nog iets met het uiterlijk van een werk te doen heeft.

Red.

(*) Frederik hendrik, maurits' broeder, voerde eerst in later tijd den titel van Zijne Hoogheid.

(*) Pieter peckius was Kanselier van Brabant; in 1621 was bij door de Aartshertogen naar den Haag gezonden, in 't belang van een plan tot vereeniging der Noordelijke en Zuidelijke Nederlanden.

(*) Zie: Hist. de la Belgique, van th. juste, 3me édition, Tome II, pag. 137.

(*) Schlosser's Weltgeschichte, Th. XIV, S. 17.

(*) Zie th. juste, Histoire de la Belgique. Tome II, p. 134.

(†) Wij staan voor de juistheid dezer namen niet in.

(†) Wij staan voor de juistheid dezer namen niet in.

(*) Vergelijk ook van wijn, Nalezingen op wagenaar, Deel II, bl. 17.

(†) Spinola overleed in Italië in 1630.

(*) Zie th. juste, Hist. de la Belgique, 3me édit., p. 135, 143, 146 et 147.

(†) Zijn jongste zoon, robert, was de stamvader van de Baronnen, later Prinsen van Barbançon. Tot dezen tak behoorde albert de ligne, Prince de Barbançon et d'Arenberg, die ook aan de ligue Wallone deel nam; maar die nooit als Heer van Aremberg, altijd als Prince de Barbançon voorkomt. Zio th. juste, Hist. de la Belg., p. 139, 147.).

(*) Zie ‘De opkomst van de Nederlandsche Republiek’, naar het Engelsch van motley, bl. 17.

(*) Van 17 Januarij 1857, No. 3.

(*) Behandeling van de Chinesche Igname (Dioscorea Batatas), medegedeeld door a. blaas, ez.n.; in Tuinbouw-Flora, enz., D. III, bl. 63 en volgg.

(*) ‘Der hervormde gemeente’ zegt de heer van iterson. Wanneer zal men toch eindelijk algemeen gelieven in te zien dat alle gereformeerden wel hervormden, maar alle hervormden geene gereformeerden zijn, en dat het dus eene usurpatie is wanneer de gereformeerde kerk de hervormde wordt geheeten?

(*) De spelling der woorden, ofschoon niet onverschillig, staat in uwe schatting, lezers! zeker beneden de keuze, en deze weder beneden den inhoud. Wat leest ge liever: deze beoordeeling, of eene die schoolmeesterachtig naauwkeurig gespeld is, doch dor en droog, zonder geest of leven? Wij volgen den
bepaalden wil des Recenseuts door het schrijven van aanfing.

Red.

(*) Onder de nietsbeduidende soort verdient eene eerste plaats het boekje: De Parapluie, of 31 redenen, waarom ik ter kerke ga, schoon het regent, waait of sneeuwt. Het verdient niet meer dan op eene wijs als deze gekwalificeerd, en - ad pios usus verwezen te worden.

(*) Tot voorkoming van wijdloopiger omschrijving worden de hoofdstukken van het eerste gedeelte door romeinsche, die van het tweede met arabische cijfers aangeduid.

(*) Een uitvoerig verslag van de verschillende in dezen bundel vervatte opstellen te geven, acht ik onnoodig - daar zij allen bij het publiek bekend en ook reeds vroeger afzonderlijk in druk zijn verschenen.

(*) Deze strofen zijn in het oorspronkelijk aangehaald: niet omdat de overzetter ze onvertaald heeft gelaten, maar wijl het oorspronkelijk de vertaling, bij alle zorg daaraan besteed, verre heneden zich laat. Hij die zich zelf ‘te zeer van zijne zwakheid ook in dezen bewust’ verklaart, ‘dan dat hij niet gaarne die verzen in het oorspronkelijke zou mededeclen,’ zal de laatste zijn om deze handelingen te wraken. Overigens is de lezer hem dank schuldig voor eene vertolking wier vlotheid en gemakkelijkheid alleen gewaardeerd kan worden door wie bunsens stroeve en duistere schrijfwijze kennen. Slechts een weinig meer correctheid, een weinig meer numerus, vaak zoo ligt aan te brengen door een kleine omzetting, en het ‘omne tulit punctum’, zou van hem die haar schonk, mogen worden getuigd.

(*) De Schrijver toont zich, wat ook van elders bekend is, ten sterkste ingenomen tegen den Raadpensionaris de witt en zijn regeringstelsel, dat zeker voor de mannen van adel en van den degen niet gunstig was. Nogtans verkreeg onder hem de zeemagt eene uitbreiding en glans, die zij vóór noch na dien tijd heeft bezeten, en het zou te bezien staan, of de oorlogen te land onder willem III, en de kostbare Spaansche Successie-oorlog minder schade hebben berokkend dan die ter zee tegen Engeland.

(*) Jaargang 1840, Mengelwerk, bl. 165 en volgg.

(*) Pompeïa. Décrite et dessinée par ernest breton, de la Soc. Impér. des Antiq. de France, etc. Suivie d'une notice sur Herculanum. Paris, gide et baudry. 1855. 2e Édit. 1 Vol. gr. in 8vo. 372 pag., planches et fig. 10 francs.

(*) Midsommar, de tijd van den zomer-zonnestilstand, wordt in Zweden ook kerkelijk gevierd. Vert.

(*) De door gustaaf III gestichte Akademie mag, volgens de statuten, uit niet meer dan achttien leden bestaan.

Vert.

(*) Ieder regterlijk arrondissement op het land (domsaga) bestaat uit één of meer ha̋rader, waarin de ha̋radshőfding, bijgestaan door twaalf boeren, wier stemmen te zamen tegen die van den ha̋radshőfding opwegen, regt spreekt; zijn de stemmen verdeeld, dan is de uitspraak des laatsten het vonnis. Vert.

(*) Dit stukje is ontleend aan andersen's jongste geschrift: Mit levs Eventyr, een werk, waarin hij zelf eene geschiedenis van zijn leven en van zijne ontwikkeling als dichter geeft, en ons in kennis brengt met de voornaamste vernuften van onze eeuw. Zijn bezoek in Nederland in den zomer van 1847 zal voor velen eene aangename herinnering zijn; maar ook anderen, die het genoegen zijner kennismaking misten, hoop ik geene ondienst bewezen te hebben met eene vertaling van hetgeen hij dienaangaande mededeelt. Ik heb getracht, die zoo getrouw mogelijk te doen zijn, zelfs met betrekking tot de verkeerde schrijfwijze van eigennamen en tot kleine onnaauwkeurigheden, die ligtelijk waren te verhelpen geweest.



Nijkerk, December 1856.

c. eykman.

(*) In het Amsterdamsche Handelsblad wordt in het verslag aangaande dit feest vermeld, dat er gezegd werd: ‘dat wanneer eenmaal die ridderorden op zijne lijkkist werden gelegd, de Koning der Koningen hem dan voor zijne godsdienstige en vrome sprookjes de schoonste orde zou schenken, de eerekroon des onsterfelijken levens.’ Dezelfde courant bewaart vele der namen der beroemdste kunstenaars, die daar, behalve degenen, welke ik reeds genoemd heb, tegenwoordig waren, als: verhulst, peeters, waldorph, bles, rockhussen, cornet, van dam van isselt, calisch, bosboom, bergh, enz. enz.

(*) Dit aloude Egyptische kruis, verbonden met eene menigte andere attributen van de wijd verspreide en hoog geschatte isis-dienst, heeft gewis veel bijgedragen tot de misvorming van de bij uitnemendheid geestelijke godsdienst onzes Heeren, in symbolieke en uiterlijke handelingen. Isis, b.v., werd dikwijls afgebeeld met haar zoon horus, als klein kind op den arm; hare priesters moesten de gelofte van kuischheid afleggen, en droegen steeds linnen kleederen en kaal geschoren hoofden. Welligt zou het de moeite loonen, wanneer men eens opzettelijk de isis-dienst vergeleek met de maria-dienst der Roomsche Kerk.

(*) Men weet, namelijk, uit onderscheidene Pompejische inscriptiën, dat er in de stad een tempel van mercurius was, en de bouwkundige vitruvius leert ons, dat de mercurius-tempels aan de stads-markten gebouwd werden. Van daar de benaming. Het verbrijzelde godsbeeld was onkenbaar.

(*) Zie; Oral. pro p. sulla, Cap. 21.

(*) Dit werktuig moet van denzelfden aard geweest zijn, als waarin de gevangenbewaarder te Philippi de voeten van paulus en silas besloot, Hand. xvi:24. Eerst nu weet men door de ontdekkingen te Pompeji van dien ‘stok’ iets te maken.

(*) Onder den titel Chemistry of common life heeft de Heer j.w.f. johnston, lid van de Koninklijke Maatschappij te Londen, schrijver van verscheidene geachte wetenschappelijke werken, een boek uitgegeven, waarvan het idée hoogst gelukkig is. Gelijk de titel het uitdrukt, wil dit werk bewijzen, dat de scheikunde regelregt in eenige zeer gewone stoffelijke werkzaamheden van het dierlijk leven toegepast wordt. Het is bestemd om aan te toonen, dat het grootste deel der meest prozaïsche werkzaamheden, die wij volbrengen, hare poëzij hebben, wanneer men ze onderzoekt in het licht der wetenschap. Het verklaart de beteekenis van dingen, waaraan men het minst waarde pleegt te hechten. Het boek, uitsluitend praktisch van karakter, is een treffend voorbeeld van de zich gedurig meer openbarende rigting der geleerden, om de nederigste mijnen der wetenschap op te delven, en de meest betreden paden des levens te onderzoeken, om er die wonderbare schoonheden te vinden en aan 't licht te brengen, welke tot dus verre als verborgen schatten verscholen lagen. Het Engelsch werk is versierd met houtsneê-platen, die de lezing veel gemakkelijker maken en vooral de chemische proeven grootelijks ophelderen. Met genoegen vernemen wij onder het afdrukken dezes dat Dr. gunning te Utrecht er eene Nederl. vertaling van bezorgt.

(*) Liebig neemt aan, dat een volwassen varken van 120 pond, 5,100 ponden aardappelen in een jaar verteert, en dat niettemin zijn gewigt aan het einde van dat tijdvak geen enkel ons kan vermeerderd zijn. Wat is er dan geworden van al dat voedsel? Indien het geheel vereenzelvigd was geworden met het ligchaam van het dier, dan zou het ruim 40 malen vernieuwd zijn geworden. Dat is, men zou 40 varkens in den tijd van 12 maanden gehad hebben, indien de desintegratie van zijn ligchaam volkomen gelijkmatig was. Maar een groot deel der opgenomen stoffen zijn niet vereenzelvigd met het ligchaam gedurende haren doortogt; zij worden op verschillende wijze verbruikt. Evenwel, ook na alle noodzakelijke aftrekkingen gemaakt te hebben, zal men zien, dat er nog een genoegzaam gewigt overblijft, om een kleinen troep varkens in het jaar te verkrijgen, al moge die troep niet anders vertegenwoordigd worden, dan door het eenige beest, waarvan sprake is.

(*) Tot een voorbeeld van de zeldzame leeringen, welke het boek van Prof. johnston bevat, ten opzigte van onderwerpen die ons geheel eigen en huiselijk zijn, zullen wij hier iets aanhalen, dat voor velen even nieuw als verrassend zijn zal. - Na verloop van eenige dagen verliest het brood zijne zachtheid en wordt, naar het schijnt, geheel droog. De meeste menschen, aan wie men de oorzaak dezer verandering zou vragen, zouden haar verklaren uit het verdwijnen van vocht. Maar het is zeker, dat oud brood volkomen dezelfde hoeveelheid water bevat als het versche. De verandering moet dan aan zeker verschijnsel worden toegeschreven, bestaande in de fijnste meeldeeltjes. Immers, wanneer men een oud brood, in eene luchtdigte blikken bus gesloten, gedurende een half uur of een uur aan eene warmte blootstelt, die niet hooger is dan kokend water, en men het vervolgens weder laat bekoelen, dan zal men bevinden, dat het zijne oorspronkelijke zachtheid en alle eigenschappen van versch brood herkregen heeft.

Een ander bijzonder verschijnsel is de ontwikkeling van alcohol in het meel, gedurende de omwerking zelve tot brood. De hartstogtelijke leden der afschaffings-maatschappij zullen in geene geringe mate verontrust zijn, wanneer zij vernemen, dat, op het oogenblik zelve dezer omwerking, het meel, 't welk zij beschouwen als het onschuldigste en matigste voedsel, inderdaad onder het juk doorgaat van hun doodelijksten vijand, van den alcohol. Gedurende de gisting, door het rijzen bewerkt, verandert een gedeelte stijfsel van het meel in suiker, en deze suiker weder in koolzuur en alcohol. Echte, opregte alcohol, wij herhalen het! Gelukkig, dat de indringer genoodzaakt wordt het veroverde gebied te ontruimen, zoodra het brood aan de hitte van den oven wordt blootgesteld, en het derhalve zelfs voor de zwakste hoofden onmogelijk wordt zich dronken te eten aan brood.

(*) In deze scherpe allegorie bragt swift de drie groote afdeelingen der Christenheid op het tooneel, en maakte Mijnheer peter, den vriend der drie broeders, tot vertegenwoordiger van het Roomsch-Katholicisme.

(†) In dien zin namelijk, dat de fibrine uit het brood kan worden getrokken door de chemische bewerking van digestie en assimilatie.

(*) Met de spelling van het Pompejische Latijn moet men het zoo naauw niet nemen.

(*) Dion. halic., X, 32.

(*) Van 1707 tot 1717 bedroeg het hoofdstuk der geheime uitgaven 277,444 £. Gedurende de 10 jaren van het ministerie walpole klom het tot 1,447,736 £.

(*) Dit werd geschreven in 1855. Die ‘doodelijkste vijand’ der beschaving is dus geen ander, dan Keizer nicolaas. Vert.

(*) Modderpoel.

Vert.

(*) Een lagman is hetzelfde over eene provincie, wat een ha̋radshőfding over een arrondissement is. Vert.

(*) Dit verhaal, dat vóór een veertig jaren de grootste sensatie in Europa verwekte, en in romans, dichtstukken, schilderijen, kinderboeken gevierd werd, moge in den vorm, waarin wij het den lezer aanbieden, zoo niet de volle waarheid zijn, toch zal het wel zeer nabij de waarheid komen. Immers, wanneer wij ons niet geheel bedriegen, is het origineel van bovenstaande vertaling, zijnde eene der schoonste vertellingen uit de werken van den Graaf xavier de maistre, juist dat stuk, hetwelk van het eene tot het andere einde van Europa weergalmde, en elk gevoelig gemoed schier even sympathetisch trillen deed als later ‘De Negerhut’. Behalve dit verhaal verdient de auteur zelf, met zijnen hem schier in niets gelijkenden broeder Graaf jozef de maistre, zoo wel wegens hunne lotgevallen, als hunne interessante geschriften, allezins de aandacht der hedendaagsche letterkundigen en der navorschers van den geest en de behoeften onzer eeuw. Vert.

(*) Wij haasten ons dit artikel over te nemen wegens het groot belang, dat bijzonder onze stamverwanten, de bewoners der Zuid-Afrikaansche en Oranje-republieken bij de ontdekking van het Ngami-meer en zijne stroomen hebben. De heer Dr. livingston, die na 16 jaren als zendeling in Zuid-Afrika te hebben rondgezworven, eindelijk met een door een leeuw verbrijzelden arm in zijn vaderland is teruggekeerd, heeft den 14 December 1856 de groote Victoria-medaille van de Londensche Maatschappij van Aardrijkskunde ontvangen wegens het groot belang zijner Afrikaansche ontdekkingen. Hij heeft de berigten van den heer anderson over het Ngami-meer bevestigd, hoewel hij verzekert, dat de groote rivier, die deze in de buurt van het meer geloofde te bestaan, en die men vroeger verwachtte, dat in den Limpopo, of grens-rivier der Zuid-Afrikaansche republiek moest uitloopen, geene andere is dan de Zambese. De wateren van het Ngami-meer vinden een doortogt door de watervallen van Lakaï, en stroomen vervolgens in den hoofdstroom van Portugeesch Zuid-Afrika, den Zambese.

(*) Toen in Zweden voor het eerst schatting betaald moest worden, bezat niemand meer land dan voor hem en de zijnen tot onderhoud toereikend was; ieder betaalde tol, een gelijk deel in de belasting, en de grond, dien ieder bezat, heette toen hemman. Vert.

(†) Een aan den hoofdpredikant van één of meer kersspelen ondergeschikte leeraar. Vert.

(§) Letterlijk woonstede is een meer of min uitgestrekt goed, dat een gedeelte van het inkomen van een rijks-ambtenaar uitmaakt. Vert.

(*) Bezitter van een bergwerk met daarbij behoorende smeltovens, fabrieken etc. vert.

(*) Zooveel als Gouverneur. Vert.

(†) Dit zijn posterijen, welke men op een afstand van 4 à 6 mijlen aantreft. De postmeester zorgt 2 tot 8 paarden, naar gelang van den grooteren of geringeren doortogt, langs den weg gereed te hebben. Tot het leveren der paarden zijn de boeren en landeigenaars bij beurten verpligt. Vert.

(*) De Bricolisten hebben hunnen naam naar het genootschap Par Bricole, waarvan de in zijne soort van poëzij eenige dichter bellman (geb. 4 Febr. 1740, † 10 Febr. 1795) het hoofd was.

(*) Hoe die ‘ontelbare menigte schuiten’ gepaard kan gaan met ‘de diepst mogelijke onderdrukking des lands,’ begrijpen wij niet wel. Doch het oorspronkelijk Fransche opstel is naar alle waarschijnlijkheid uit Engelsche bronnen geput, en het is bekend, hoe de Engelschen alle Indische landen, die de Britsche banier niet volgen, als afschuwelijk geregeerd weten voor te stellen. Vert.

(*) Ghoelab singh, vroeger Radjah of opperhoofd van Djummoh, een man van onmiskenbare talenten als staatsman en legerhoofd, had zich in den vreeselijken oorlog van 1845 en 1846 onzijdig weten te houden, en eindelijk de rol van bemiddelaar tusschen de Seiks en het Britsche Gouvernement te vervullen. Ter belooning zijner diensten werd de Provincie Kasjmîr bij zijne staten gevoegd en hij tot Mabaradjah of Koning verheven. Dit koningrijkje van omstreeks 1200 vierk. mijlen met anderhalf millioen inwoners is na het eenig zoogenaamd onaf hankelijk overschot van het groote magtige rijk van Lahore, 't welk in 1846 in het Britsch Indische gebied werd ingelijfd.



Vert.

(*) Thes. rer. publ., p. 816.

(*) Komt voor in: ‘Folkekalender for Danmark. 1856.’

c.e.

(*) Met de mededeeling van dit stukje wenscht de Vertaler den originelen dichtbundel, waaruit het genomen is: Hie Schwert des Herrn und Gideon. Gedichte von johann schiller. Neustadt a.d.H. (an der Hardt in Rhijn-Beijeren). 1856’, zijnen landgenooten aan te bevelen. De dichter is Evangelisch Predikant in de Paltz, en bekend wegens zijne hevige bestrijding der leerstellingen van robert blum, hecker c.s., waardoor hij in 1848 en 49 veel van de bitterheid der zoogenaamde ‘Freischaaren’ heeft moeten lijden.

(*) Mémoire de leibnitz à louis XIV sur la conquête de l'Égypte. Paris, 1840.

(*) Zoo wordt ten minste door sommigen beweerd. Volgens eene andere bron ligt juist de voornaamste moeijclijkheid in de ongunstige gesteldheid van de baai van Pelusium, want hier zou noch de haven, noch de ankerplaats geschikt zijn, omdat de zee zeer ondiep en haar bodem zandig en slijkerig is. Eerst op 4 zeemijlen (80 minuten gaans) van den oever is de zee diep genoeg voor schepen van de eerste grootte, en over de wijze om deze zwarigheden te boven te komen, schijnen de meeningen nog verdeeld. Dezelfde zwarigheid zou ook voor Suez gelden.

(*) Sir harford jones zegt echter met betrekking tot het Zuidelijk gedeelte van de Roode Zee: ‘Zes maanden in het jaar kan een zeilschip de Roode Zee niet binnenkomen, en de andere zes kan het er niet uit.’ Die opgave is stellig niet ver van de waarheid verwijderd, want volgens Kapitein rogers heeft men in het Zuidelijkste deel der Roode Zee van het begin van October tot het einde van April zoo goed als voortdurend Zuidewind, terwijl, volgens denzelfden, van Junij tot en met September onafgebroken Noordewind voorkomt.

(*) Naam voor het Noordsche hoogland.

Vert.

(*) Winterwegen noemt men in het Noorden zulke, die over het ijs voeren.

Vert.

(*) Ik wist geene betere vertaling voor dit woord te geven dan kolonist.

Vert.

(*) Door hemma verstaat men een stuk gronds van onbepaalde grootte, dat gewoonlijk het eigendom is van meerdere bezitters. Om de te groote versnippering te voorkomen, moet, volgens de bepalingen, een enkel aandeel, dat niet verbrokkeld mag worden, voldoende zijn om een huisgezin van drie volwassen leden te onderhouden, en een paard, een paar ossen, 3 à 4 koeijen en 5 à 6 schapen of geiten te voeden. Het is evenwel geene zeldzaamheid, dat een hemma in zooveel aandeelen gesplitst is, dat een boer zijn gedeelte voor een paar gulden verkoopt.

Vert.

(*) Volgens grimm, Die Staaten Central-Amerika's. Berlin, 1850.

(*) Le major a.c. pedrozo gamitto, o muata-cazembe e os povos Maraves, Chevas, Muizas, Muembas, Lundas e outros da Africa austral; diario da expediçaon Portugueza, etc. Lisbon. Imprensa nacional. 1854. In 8o.

(*) Dit Artikel is, gelijk men ziet, afkomstig van eene tegen walker zeer ingenomene hand. De strekking er van is om het gewigt zijner persoonlijkheid te verkleinen. Dit gewigt is echter niet zoo gering, wanneer men alleen maar let op de geografische ligging der landstreek, die door hem beheerscht wordt, en waarop de drie groote Zee-mogendheden, Engeland, Frankrijk en Amerika begeerige blikken slaan. Doch wij meenden dit Artikel vooral daarom te moeten overnemen, omdat wij er de meest uitvoerige en getrouwe voorstelling der gebeurtenissen in Midden-Amerika gedurende het jaar 1854 in gevonden hebben. Wij laten den lezer oordeelen over walker's persoonlijkheid; wij vermeten ons niet zelve daarin voor te gaan, en wachten op nieuwe feiten, die ons met dat karakter nader zullen bekend maken. Intusschen blijkt het gewigt van dezen avontuurlijken gelukzoeker ook vooral uit de hartstogtelijkheid, waarmede voor en tegen hem in de Oude en Nieuwe Wereld partij getrokken wordt, wat zelden mogelijk is bij een onbeduidend wezen. En nog meer uit de geheele zelfstandigheid zijner staatkunde, die genoegzaam bewijst, dat hij noch aan den leiband van het Kabinet van Washington wil loopen, noch het volk der Vereenigde Staten tot het uiterste vleijen wil, daar hij anders het presidentschap van Nicaragua wel zou hebben aangenomen, en zich met de Vereenigde Staten naauwer verbonden, of de deur ruimer opengesteld hebben voor den toevloed van landverhuizers. In allen gevalle, hij moge zijn wie hij wil, hij verdient als eene merkwaardige verschijning van onzen tijd allezins onze aandacht. Vert.

(†) De naam Flibustiër, verbonden met dien van Boekanier, was, als bekend is, in 't laatst der zeventiende eeuw, de schrik der Spaansche West-Indiën. Is de laatste naam afkomstig van het op de boekans (houten stellaadjes) gerookte vleesch, 't welk het voornaamste voedsel dier roovers was, de oorsprong van den eersten is zoo zeker niet, en heeft tot allerlei vreemde gissingen aanleiding gegeven. Onlangs las ik nog van Kaap Finisterre, van waar een zich daar ophoudende troep smokkelaars en kapers eerst Finibusters en vervolgens Filibusters geheeten zou zijn. Het schijnt echter wel zeker, dat de naam een Nederlandschen oorsprong heeft, en hetzij eene verbastering van het woord vrijbuiter is, hetzij, naar meer waarschijnlijkheid, ontleend aan de vliebooten der Watergenzen (Eng. flyboat, eene soort van fluit of galjoot), vaartuigen, die op Vlieland gebouwd werden, of den Vliestroom plagten uit te varen. Men zie over deze laatste Dr. j.p. arend, Algem. Gesch. des Vaderlands, IIe D., 3e Stuk, bl. 141 en volgg. Vert.

(*) Ook te Göttingen, volgens het Duitsche Tijdschrift die Gartenlaube.

Vert.

(*) De republiek Costa Rica, welke vóór weinige jaren een handelstractaat met onzen Staat gesloten heeft, is de belangrijkste der vijf Midden-Amerikaansche Staten, vooral wegens de meerderheid van het Europeesch element der bevolking. Guatemala, b.v., heeft tot bewoners 10,000 blanken, 450,000 Indianen en 140,000 van de kleur; Honduras 4000 blanken, 60,000 Indianen en 136,000 van de kleur; San Salvador 5000 blanken, 150,000 Indianen en 145,000 van de kleur; Nicaragua (1850) 6000 blanken, 130,000 Indianen en 164,000 van de kleur; Costa Rica daarentegen 75,000 blanken, 10,000 Indianen en 15,000 van de kleur. Bovendien moet het de best geordende, de rustigste en de bedrijvigste zijn niet alleen van alle Midden-Amerikaansche, maar van alle Amerikaansche republieken, die een Spaanschen oorsprong hebben, Chili alleen uitgezonderd. Elk ziet dus in, dat de tegenwoordige oorlog tusschen Costa Rica en Nicaragua niets anders is dan een kampstrijd tusschen het Angel-Saksisch en het Spaansch element van de bevolking der Nieuwe Wereld.

Vert.

(*) Sedert dit Artikel geschreven werd, heeft walker, in weerwil van den hopeloozen toestand, waarin men gedurig berigt dat hij verkeert, goede voortgangen gemaakt en belangrijke overwinningen behaald. Het getal zijner vijanden en benijders schijnt echter te vermeerderen met zijnen voorspoed, die zich bezwaarlijk zal kunnen staande houden, indien hij de belangen zijns vaderlands achter stelt bij zijne eigene, en liever eene eigene heerschappij vestigt, dan eene kolonie verovert voor den grooten Angelsaksischen Bondsstaat. Alleen dàn zou zijne gelukster duurzaam rijzen kunnen, indien hij als een tweede cesar in 't klein, een leger en eene bevolking om zich heen wist te vergaderen, die voor de grootheid van zijn persoon zich alle opofferingen en doodsgevaren getroosten wilden.

Vert.

(†) Eigenlijk ‘lezer’, zoo als men in Zweden dengene noemt, die zich uit de heerschende Luthersche Kerk verwijdert, om ongeveer dezelfde redenen, als waarom de Afgescheidenen hier te lande de Hervormde Kerk verlieten, om zich onder bijzondere voorgangers te vereenigen.

Vert.

(*) Stukken uit den eersten zang.

(*) Th. babington macaulay.

(*) Allgemeines Handwörterbuch der philosophischen Wissenschaften. Leipzig, 1833. II, S. 807.

(*) T. lucreth, De Rerum natura, III, 282-245.

(*) Physiologie des Sloffwechsels. Erlangen, 1851. 8o. Einleitung, S. xii.

(†) Handel. xxiii vs. 8.

(*) Schiller (Sämmtliche Werke, Stuttg. u. Tübingen, 1835. I, S. 468).

(*) Gibbon, Decline and Fall of the Roman Empire, Ch. xxi (ed. in 12 vol. So. III, p. 323).

(*) Elke nieuw aangelegde straat, die in het midden een brceden rijweg heeft, heet, naar het thans aangenomen spraakgebruik in Parijs, òf Avenue, als zij met twee rijen boomen bezet is, òf Boulevard, wanneer zij vier rijen boomen heeft.

(*) In sommige streken van ons Vaderland, vooral in Friesland, was het vroeger niet veel beter.

(*) Uit Die Grenzboten.

(*) De Bajecco geldt iets meer dan 2½ cent.

(*) Eerst na haren dood, insgelijks door smith. elder and co. uitgegeven, onder den titel: ‘The Professor, a tale b, currer bell. 2 voll. 1857.’

(*) Naar Die Grenzboten.

(*) Naar het Fransch van noblet, uit de Revue de Paris.

(*) Waarom niet 25 jaren, en 4,938,611 zielen, zooals men verkrijgt, wanneer men 30,461,875 van 35,400,486 aftrekt? Wij erkennen, niet zeker genoeg te weten, of hier werkelijk eene fout is, en wáár dan, om het te durven veranderen. In alle gevallen zou het verschil per jaar nog zoo groot niet zijn, en zelfs in het voordeel van de redeneering des schrijvers.

