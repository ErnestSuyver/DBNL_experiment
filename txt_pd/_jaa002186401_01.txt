


Jaarboek van de Maatschappij der Nederlandse Letterkunde, 1864 
		  logo_mnl__01 
		  GEBRUIKT EXEMPLAAR 
		  exemplaar universiteitsbibliotheek Leiden, signatuur: Tiele Bio 28 2600 
		    
		  ALGEMENE OPMERKINGEN 
		  Dit bestand biedt, behoudens een aantal hierna te noemen ingrepen, een diplomatische weergave van het Jaarboek van de Maatschappij der Nederlandse Letterkunde met de handelingen van de jaarlijkse vergadering, gehouden op ‘den 16den Juni 1864, in het gebouw der Maatschappij “tot Nut van 't Algemeen”’ te Leiden. 
		    	
		  REDACTIONELE INGREPEN 
		  De drukfouten die genoemd worden op pagina 396, zijn in de lopende tekst gecorrigeerd. 
		  Deel 1, p. 7: de kop ‘[Toespraak van de voorzitter, M. de Vries]’ is toegevoegd.
		  Deel 1, p. 95: Copes → Copes), ‘(ex mstis H. Copes).’
		  Deel 2, p. 42: 1822., Hij → 1822. Hij, ‘Maart 1822. Hij had voor het bewerken’
		    	
		  Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1, p. 2 en 4 en deel 2, p. 2)zijn niet opgenomen in de lopende tekst.
		    
		  [pagina ongenummerd (p. 1)]
		  Handelingen en mededeelingen van de Maatschappij der Nederlandsche Letterkunde te Leiden, over het jaar 1864. Leiden, E.J. Brill. 1864.
		    		  
		  [pagina ongenummerd (p. 162)]
		  Inhoud.
		    		  
		  Handelingen der Algemeene Vergadering.	Bl. 3.
Toespraak van den Voorzitter M. de Vries.	Bl. 5.
Verslag van den Secretaris.	Bl. 31.
Verslag van den Bibliothecaris.	Bl. 40.
Verslag van de Commissie van Taalkunde.	Bl. 52.
Verslag van de Commissie van Geschiedkunde.	Bl. 52.
Verdere Handelingen.	Bl. 59.

		    		  
		  Mededeelingen, gedaan in de Vergaderingen.	Bl. 67.
I. Fragmenten eener oude Kronijk, medegedeeld door Mr. L.Ph.C. van den Bergh.	Bl. 69.
II. Verslag betreffende een Nederduitsch HS. van reken- en meetkunstigen inhoud van Samuel Carolus Kechelius, door Dr. E. van der Ven.	Bl. 75.
III. Lijst van stukken betreffende Nieuw Nederland, verschenen in Amerikaansche Mengelwerken.	Bl. 83.

		    		  
		  [p. 163]
		  IV. Catalogus Librorum Manuscriptorum in Bibliotheca S. Salvatoris, quae fuit Bononiae; ex MStis H. Copes.	Bl. 95.
V. Het Gedenkteeken op het Huldtooneel, door Dr. L.J.F. Janssen.	Bl. 129.
VI. Iets over het Geboortejaar en den Geboortedag van Marcus Zuerius Boxhorn, door Mr. J. de Wal.	Bl. 134.
VII. Cartesius' Uiteinde, medegedeeld door Mr. J. de Wal.	Bl. 138.
VIII. Inventaris der Handschriften van Mr. S.C. Nederburgh, Commissaris Generaal van Nederlandsch-Indië, opgemaakt door Mr. J.P. de Fremery Jr.	Bl. 143.

		    		  
		  [pagina ongenummerd (p. 395)]
		  Lijst der Levensberigten.
		  Ds. J.F G. Brumund, door Prof. P.J. Veth.	Bl. 1.
Lijst der voornaamste geschriften van J.F.G. Brumund.	Bl. 29.
E. von Löben Sels, door W.J. Knoop.	Bl. 31.
Prof. W. Vrolik, door Prof. J. van der Hoeven.	Bl. 41.
Lijst der gedrukte geschriften van W. Vrolik.	Bl. 59.
Prof. F. Chr. de Greuve, door Dr. L.S.P. Meijboom.	Bl. 65.
Mr. A. Telting, door Mr. F. de Greve.	Bl. 76.
Lijst van hetgeen er van Mr. A. Telting gedrukt is.	Bl. 103.
Mr. I.A. Nijhoff, door P.C. Molhuijsen.	Bl. 107.
Opstellen van I.A. Nijhoff.	Bl. 121.
Mr. P. Buijskes, door Mr. D. Tieboel Siegenbeek.	Bl. 125.
Ds. A.P. van Groningen, door Prof. W. Moll.	Bl. 141.
L.J.E. Keuller, door Prof. P.O. van der Chijs.	Bl. 160.

		    
		  [p. 396]
		  Mr. W.J.C. van Hasselt, door Mr. J. Heemskerk Az.	Bl. 168.
Uitgegeven geschriften van Mr. W.J.C. van Hasselt.	Bl. 193.
G. Graaf Schimmelpenninck, door Mr. J.M. de Kempenaer.	Bl. 203.
Prof. H. Bouman, door Prof. J.J. van Oosterzee.	Bl. 261.
Uitgegeven geschriften van H. Bouman.	Bl. 323.
Mr. G.A. de Meester, door Prof. J. de Bosch Kemper.	Bl. 327.
Ds. B. te Gempt, door Ds. H. Fangman.	Bl. 339.
Mr. J.C. Faber van Riemsdijk, door Mr. J.L.G. Gregory.	Bl. 345.
Prof. J.M. Schrant, door Dr. J.T. Bergman.	Bl. 367.
Opgave van verspreide opstellen van J.M. Schrant.	Bl. 382.
J. Brester, door A.J. de Bull.	Bl. 386.
Jhr. C.D.P. Singendonck.	Bl. 391.

		    
		  Verbeteringen.
		   
		  Bl. 122, r. 9 v.b. molens lees: moles
		  Bl. 165, r. 13 v.b. afbeelding lees: afdeeling
		    		  
		 
		   
			 2004 dbnl 
			   
		   
		  _jaa002186401_01
		   
		 
		  Handelingen der jaarlijksche algemeene vergadering van de Maatschappij der Nederlandsche Letterkunde te Leiden, gehouden aldaar den 16den Juni 1864, in het gebouw der Maatschappij ‘tot Nut van 't Algemeen’. E.J. Brill, Leiden 1864 
 


DBNL-TEI 1



2004-10-14

MG

colofon toegevoegd


2004-12-07

MG

conversie van het bestand naar teixlite




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Handelingen der jaarlijksche algemeene vergadering van de Maatschappij der Nederlandsche Letterkunde te Leiden, gehouden aldaar den 16den Juni 1864, in het gebouw der Maatschappij ‘tot Nut van 't Algemeen’. E.J. Brill, Leiden 1864
 
Zie: https://www.dbnl.org/tekst/_jaa002186401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

 



{==3==} {>>pagina-aanduiding<<}

Handelingen der jaarlijksche algemeene vergadering van de Maatschappij der Nederlandsche Letterkunde te Leiden,

gehouden aldaar den 16den Juni 1864, in het gebouw der Maatschappij tot Nut van 't Algemeen.


{==5==} {>>pagina-aanduiding<<}

Tegenwoordig de Leden van het Bestuur: Prof. M. de Vries, Voorzitter; Prof. A. Kuenen; Prof. J.J. Prins; Prof. J. de Wal; Mr. J.T. Bodel Nijenhuis; Dr. W.N. du Rieu, Secretaris; B.W. Wttewaall, Penningmeester.
 
Uit de Leden: Ds. G.H.M. Delprat; Dr. J.T. Bergman; Prof. P.O. van der Chijs; Mr. D. Tieboel Siegenbeek; Mr. A.C.G. Alsche; Mr. L.Ph.C. van den Bergh; Ds. H. Frangman; Dr. G.D.J. Schotel; Dr. L.J.F. Janssen; Dr. C. Leemans; Dr. W.H.D. Suringar; Prof. A. Rutgers; W. Eekhoff; Prof. F.J. Domela Nieuwenhuis; Prof. J.H. Scholten; Ds. C. Krabbe; Prof. R.P.A. Dozy; Jkhr. W.I.C. Rammelman Elsevier; Mr. J.W. Tydeman; Ds. P. Leendertz Wz.; S.J. van den Bergh; S. van Deventer; Mr. D.H. Levyssohn Norman; Jkhr. Mr. J.G.H. van Tets van Goudriaan; Mr. G. de Vries Az.; Ds. F.H.G. van Iterson; Ds. J.H. Sonstral; Dr. L.A. Te Winkel; Mr. M.M. von Baumhauer; Prof. R.J. Fruin; W.L. de Sturler; Prof. S. Vissering; A. Elink Sterk Jr.; Prof. J.E. Goudsmit; Mr. J. Heemskerk Az.; Dr. A. Hirschig; Ds. J.E. Inckel; Mr. C.H.B. Boot; J.L. Cornet; Ds. H.M.C. van Oosterzee; Dr. K.A.X.G.F. Sicherer; Dr. E.M. Beima; Dr. J.J.F. Wap; Dr. W. Bisschop; P.A. Leupe; J.J. Cremer;

{==6==} {>>pagina-aanduiding<<}

Mr. A.J. Enschedé; Dr. F.W.B. van Bell; Dr. J.C. Drabbe; Prof. R.T.H.P.L.H. van Boneval Faure; Prof. J.A. Fruin; Dr. G.A. Schneither; J.A. Beyerinck; E. van der Maaten, Jkhr. J.P. Six van Hillegom; Prof. L.W.E. Rauwenhoff; Ds. H.C. Rogge; Dr. P. de Jong; Mr. A.G. Kleyn; Dr. J.A. Lamping; Ds. L.J. van Rhijn; Dr. J. Ten Brink; J.A. van Dijk; Dr. H.G. Hagen; S. Gille Heringa; A.L.H. Ising; Mr. F.B. Coninck Liefsting; Ds. Herman de Ridder; Mr. J.G. de Sain; Ds. R. Koopmans van Boekeren; P. Bruyn; J.M.E. Dercksen; Dr. M.J. de Goeje; Dr. G. van Gorkom; J. Margadant.



{==7==} {>>pagina-aanduiding<<}




[Toespraak van de voorzitter, M. de Vries]

De Voorzitter, Prof. M. de Vries, opent de Vergadering met de volgende toespraak:
 
Mijne Heeren, Geachte Medeleden,
 
Wederom valt ons het voorrecht te beurt, het jaarfeest onzer Maatschappij te vieren. Van heinde en verre zijt gij te zamen gekomen, om door vruchtbare beraadslagingen haren bloei te helpen bevorderen, en straks, na verrichten arbeid, u naar oud-vaderlijke wijze broederlijk te vereenigen aan den gezelligen disch. De Leidsche leden verheugen zich u, die van elders komt, zoo talrijk vergaderd te zien. Als hun aller tolk heet ik u hartelijk welkom. Het bijeenzijn van zoovele mannen uit alle oorden des lands, die allen aan de uitbreiding der vaderlandsche wetenschap een werkzaam aandeel hebben genomen, verlevendigt bij ons de bewustheid, dat onze Leidsche Maatschappij niet beperkt is binnen de enge grenzen der stad, waarin zij haren hoofdzetel heeft gevestigd. Het herinnert ons, dat zij haren werkkring moet uitstrekken over het gansche vaderland, dat zij het brandpunt behoort te wezen van alle krachten, die zich toewijden aan de handhaving van hetgeen ons Nederlanders als een vrij volk bovenal ter harte gaat: onze taal, onze letteren, onze geschiedenis. Hoe meer zij aan

{==8==} {>>pagina-aanduiding<<}

die roeping voldoet, des te waardiger zal zij de eereplaats blijven bekleeden, die zij met recht verworven heeft. Nog twee jaren slechts, en zij zal haren eersten eeuwkring voltooid hebben. Achtbaar door haren ouderdom en rijk aan de edelste herinneringen van zooveel nut als zij voor het vaderland stichten mocht, blaakt zij nog altijd van jeugdig vuur en gaat met frissche levenskracht eene veelbelovende toekomst te gemoet. Zij weet, dat zij nog eene belangrijke taak te vervullen heeft; zij geeft zich rekenschap van de veranderde behoeften des tijds, en tracht aan die behoeften te voldoen zooveel zij op haar standpunt vermag. Gewis, hare pogingen zullen niet tekortschieten, indien zij voortdurend mag rekenen op de trouwe hulp van u allen, die zij als medewerkers aan zich verbonden heeft. Het nu verstreken jaar heeft op nieuw bewezen, dat het in haren kring niet aan ijver ontbreekt. Het was bijzonder rijk aan vruchten van onzen gemeenschappelijken arbeid; het heeft krachtig getuigd, dat onze Maatschappij geene verzwakking van den ouderdom ondervindt, maar jong en lustig en werkzaam blijft als in de bloeiendste dagen, die zij ooit beleefde. Was het toevallig, of heeft zij zelve begrepen, dat een jaar, zoo overvloeiende van uitingen eener voorbeeldelooze vaderlandsche geestdrift, ook de blijken vertoonen moest van den wakkeren geest eener Maatschappij van zoo bij uitstek vaderlandschen aard? Nog klopt ons de boezem van vreugde bij de herinnering aan het onvergetelijke feest, dat wij voor weinige maanden in dit gezegende land mochten vieren. Wij herdachten onze blijde verlossing van het juk des geweldenaars, die Europa met bloed en tranen drenkte en onzen bodem overstelpte met jammer en ellende. Wij verplaatsten ons in de dagen van ons herboren volksbe-
{==9==} {>>pagina-aanduiding<<}
staan, en riepen ons al de weldaden voor den geest, die uit die milde bron gedurende een tijdperk van vijftig jaren zijn voortgevloeid; wij deden ons te goed aan de groote voorrechten, ons boven anderen geschonken in het genot van vrede en eendracht, in onze verbeterde staatsinstellingen, in de ontwikkeling van al onze krachten, in klimmende welvaart en toenemenden bloei, in den onmiskenbaren vooruitgang op geestelijk zoowel als op stoffelijk gebied, in de gulden vrijheid vooral, die al dat goede kweekt en beschermt en als met een lichtkrans omstraalt, de vrijheid, die hier van ouds haren zetel heeft opgeslagen, en waarvan ons Nederland nu weder, ja meer nog dan voorheen, aan alle andere landen tot een toonbeeld verstrekt. Was het vreemd, dat wij bij onze feestvreugde in de eerste en voornaamste plaats lucht gaven aan onze dankbaarheid jegens het vorstelijk stamhuis, dat wij als het palladium onzer vrijheid eerbiedigen en liefhebben? Het herstel onzer onafhankelijkheid en de verheffing van den Prins van Oranje tot den koninklijken troon was één feit in de geschiedenis, en de gedachte aan al den zegen, dien wij sedert genoten, is voor ons gevoel onafscheidelijk verbonden aan den naam van zijn doorluchtig geslacht. Wel mocht het feest, dat wij in die heerlijke Novemberdagen vierden, in de kernachtige taal des volks het Oranjefeest heeten. De voor eeuwig gedenkwaardige dag, waarop onzen beminden Koning, door de keur der natie omstuwd, uit het diepst van aller gemoed zooveel welsprekende bewijzen toestroomden van de liefde en gehechtheid van zijn getrouw volk, heeft zeker bij allen, die getuigen waren van dat aandoenlijk schouwspel, een onuitwischbaren indruk achtergelaten. Ook onze Maatschappij mocht de eer genieten, door hare afgevaardig-
{==10==} {>>pagina-aanduiding<<}
den deel te nemen aan de hulde, haren Koninklijken Beschermheer toegebracht. Volgaarne gaf zij gehoor aan de uitnoodiging, die tot haar gericht werd; want zij zag daarin de erkenning, dat de vaderlandsche letteren, die zij vertegenwoordigt, een hoogstgewichtig bestanddeel van het volksleven uitmaken en eene der schoonste paarlen vlechten in de koninklijke kroon. Maar zij gevoelde dan ook dubbel de verantwoordelijkheid, die op haar rustte. Voor haar vooral moest de plechtigheid, die zij had bijgewoond, iets meer zijn dan een voorbijgaand feestgewoel: zij moest er opwekking en kracht aan ontleenen om met verhelderd besef en met verdubbelden ijver hare taak te hervatten, en daardoor het geestelijk welzijn des vaderlands naar haar beste vermogen te bevorderen. Wèl ons, dat het niet bij die goede voornemens gebleven is, maar dat zij tot daden geleid hebben, die ons veroorloven u thans in deze algemeene bijeenkomst zonder schaamte verslag te geven van hetgeen in den afgeloopen jaarkring verricht werd.
En waarlijk, wij mogen op die verrichtingen met tevredenheid terugzien. Moest mijn geachte voorganger verleden jaar openhartig verklaren, dat ‘de werkzaamheid onzer Maatschappij eer af- dan toenam,’ en sloot hij met den wensch, dat zijn opvolger ‘naar waarheid zou kunnen getuigen, dat zij eene schrede gevorderd was op den weg die tot haar doel geleidt:’ de vermaning, die in zijne woorden lag opgesloten, is niet vruchteloos gebleven; de wensch, dien hij uitsprak, is vervuld. Ik durf van de werkzaamheid onzer Maatschappij in dit afgeloopen jaar gunstig getuigen, zonder vrees dat mijne verzekering door de feiten zal worden gelogenstraft. Wel verre van zich in een otium cum dignitate

{==11==} {>>pagina-aanduiding<<}

behaaglijk te verlustigen, heeft zij onafgebroken gearbeid. Twaalf maanden lang hebben hare persen rusteloos gezweet. Niet minder dan 125 bladen druks zond zij in het licht. Drie groote werken, sedert jaren voorbereid en gedeeltelijk reeds vroeger ten uitvoer gebracht, werden geheel voltooid, terwijl de gewone bundel van levensberichten der afgestorvene leden een zoodanigen omvang verkreeg, dat het noodig was dien in twee afzonderlijke gedeelten te verzenden. De rijke bouwstof van wetenswaardige feiten, door de meest bevoegde getuigen opgeteekend, die in die verzameling ligt opgehoopt, mag buiten twijfel voor de geschiedenis onzer letterkunde eene onschatbare bijdrage heeten. Aan allen, die daartoe bereidwillig hunne vlijt en hun talent ten beste gaven, zij uit naam onzer Maatschappij de welverdiende dank aangeboden. In die onderlinge samenwerking tot een gemeenschappelijk doel is een der eigenaardigste kenmerken gelegen van eene vereeniging als deze, die toonen moet dat eendracht macht maakt, ook op wetenschappelijk gebied.
Van de grootere werken, die hunne voltooiing bereikten, mag ik in de eerste plaats de uitgave noemen van Maerlant's Spiegel Historiael. Meer dan zeven jaren lang is aan dien veelomvattenden arbeid een onverdroten ijver ten koste gelegd. Ieder jaar werd u medegedeeld, dat het werk goede vorderingen maakte. In het laatste jaar is het met verdubbelde inspanning voortgezet; drie afleveringen zagen het licht; de laatste, de 18de van het geheel, bevat de breedvoerige Inleiding, en daarmede is de gansche uitgave gelukkig ten einde gebracht. Is het voor de beide bewerkers een streelend denkbeeld, dat die drie dikke kwartijnen nu eindelijk kant en klaar zijn afgeleverd, en mogen zij uit de volheid des harten uit-
{==12==} {>>pagina-aanduiding<<}
roepen, . . . niet ‘Na gedaan werk is zoet rusten,’ maar ‘Jucundi sunt acti labores;’ ook onze Maatschappij, die het werk door hare geldmiddelen steunde en beschermde door haar gezag, mag op den voltooiden arbeid wijzen met billijke voldoening. Herinnert gij u nog, hoe voor eenige jaren klacht op klacht werd aangeheven over de nalatigheid van ons Noord-Nederlanders, die verzuimden van Maerlant's hoofdwerk eene critische uitgave te leveren en daarmede in eene der dringendste behoeften voor de kennis onzer middeleeuwsche letterkunde te voorzien? Staat het u nog voor, hoe onze Zuidelijke taalbroeders ons beschaamden door de uitgave der gansche reeks van Maerlant's overige geschriften moedig te ondernemen, en reeds op het punt stonden zich ook over den Spiegel Historiael te ontfermen, die toch in Nederland verwaarloosd ter neder lag? Zoo ja, dan zult gij wel willen toestemmen, dat onze Maatschappij een goed werk verricht heeft. Zij heeft verhoed, dat ons bij voortduring de smet werd aangewreven van lauwheid en onverschilligheid voor den letterschat onzer vaderen. Zij heeft getoond, dat Nederland in wetenschappelijken ijver op vaderlandsch gebied bij vreemden niet meer achterstaat. Eene gelukkige beschikking heeft hare edelmoedige zorgen boven verwachting bekroond. Nog juist bijtijds kwamen de merkwaardige Gentsche fragmenten uit hunnen schuilhoek te voorschijn, en maakten het mogelijk de nieuwe uitgave met een hoogstbelangrijk toevoegsel te verrijken, waardoor een aantal gewichtige vragen uit de geschiedenis onzer letterkunde eene even afdoende als verrassende oplossing vond. In hoeverre de nu volbrachte arbeid door innerlijke waarde beantwoordt aan het vereerende vertrouwen, door u in de beide uitgevers gesteld, staat

{==13==} {>>pagina-aanduiding<<}

allerminst aan mij te beoordeelen. Met mijnen geachten medewerker moet ik het oordeel van bevoegde rechters verbeiden. Maar hetgeen ik wel mag beoordeelen, hetgeen ik bij deze gelegenheid vooral niet nalaten mag in het openbaar te roemen, het is de verlichte belangstelling en onbekrompene medewerking, die de uitgave van den Spiegel Historiael zoowel van de Maandelijksche Vergadering als van mijne hooggeachte Medebestuurders tot het einde toe heeft mogen ondervinden. Zonder dien krachtdadigen bijstand zou het werk zeer zeker niet tot stand zijn gekomen: ons publiek houdt voor middeleeuwsche geleerdheid de beurs zorgvuldig gesloten. Het eenvoudige woord van dankzegging, door ons in de Inleiding gesproken, is slechts eene zwakke uiting van de erkentelijke hulde, die onzer Maatschappij toekomt voor de waardige wijze, waarop zij zich ook in deze zaak van hare verplichtingen jegens de Nederlandsche letterkunde heeft gekweten.
Niet minder ijverig heeft zij zich betoond in de behartiging eener andere onderneming, van uitstekend belang voor de studie onzer geschiedenis. Ik bedoel het Repertorium der verhandelingen en bijdragen, betreffende de geschiedenis des Vaderlands, die in mengelwerken en tijdschriften verspreid, tot op het jaar 1860 het licht hebben gezien. In onze vorige Algemeene Vergadering werd u het verschijnen der eerste aflevering aangekondigd: thans is het geheele werk voltooid en reeds het onmisbare vademecum geworden van elk, die zich met historische nasporingen onledig houdt. Een onschatbare dienst is door dit voortreffelijk register aan onze letterkunde bewezen: het is voor den beoefenaar der geschiedenis een zekere en gemakkelijke gids in den doolhof van al die tijdschriften en mengelwerken, waarin de

{==14==} {>>pagina-aanduiding<<}

bijdragen voor onze historie bij duizenden verstrooid liggen. Hoe dikwijls ontsnapten vroeger dergelijke kleinere mededeelingen zelfs aan het oog van den vlijtigsten navorscher. Nu is dat gevaar voor goed opgeheven; alles ligt open en bloot voor elk die het gebruiken wil; ook de geringste bijdrage zal niet onopgemerkt blijven, maar medewerken tot den opbouw der historische wetenschap. Eere aan de wakkere bewerkers, die zich een vermoeienden arbeid hebben getroost, om den arbeid van anderen vruchtbaar te maken. Eere aan onzen R. Fruin, den Voorzitter der Commissie voor Geschied- en Oudheidkunde, van wien het voorstel en eerste ontwerp is uitgegaan; maar tevens aan de overige leden dier Commissie, wier ijver het plan hielp volvoeren. Aan u, Bodel Nijenhuis, Rammelman Elsevier en de Wal, aan u vooral, Janssen en du Rieu, die u gewillig met het zware werk der redactie hebt willen belasten, betuig ik uit naam onzer Maatschappij haren diepgevoelden dank. Veel is zij ook in andere opzichten aan u allen verplicht: door het Repertorium hebt gij u een nieuwen lauwer verworven. De instelling der wetenschappelijke Commissiën, die indertijd zoo verschillend beoordeeld werd, hebt gij schitterend gerechtvaardigd. Gij hebt getoond wat zij vermogen, indien hare leden met ernst de handen ineenslaan. De geest, door u opgewekt, blijve steeds de beide Commissiën bezielen.
Het zal u niet onwelkom zijn, M.H., te vernemen, dat ook voor de geschiedenis onzer buitenlandsche Bezittingen een soortgelijk Repertorium eerlang tot stand zal komen. De bouwstoffen voor die verzameling waren reeds voor een goed deel door de Commissie bijeengebracht; maar zij achtte het raadzaam, dat de verdere bewerking door anderen mocht worden ondernomen, die

{==15==} {>>pagina-aanduiding<<}

meer bepaaldelijk van de land- en volkenkunde der overzeesche gewesten hunne studie hadden gemaakt. Het is ons aangenaam u te mogen berichten, dat een bekwaam ambtenaar aan het Departement van Koloniën, de Heer Hooykaas, die zich reeds lang met een soortgelijken arbeid had bezig gehouden, zich met de meeste heuschheid tot die taak bereid heeft verklaard. Aanstonds zijn hem door de Commissie de reeds verzamelde bouwstofstoffen medegedeeld. Wij mogen dus weldra voor de koloniale geschiedenis een even belangwekkend overzicht verwachten. Het zal de waardige wederhelft zijn van den arbeid, in welks bezit wij ons nu reeds verheugen. Beide gezamenlijk zullen een geheel uitmaken van onberekenbaar nut, dubbel te waardeeren in den tegenwoordigen tijd, waarin de band tusschen Nederland en zijne koloniën zooveel nauwer is vastgesnoerd.
Nog een derde werk heb ik te vermelden, dat in het afgeloopen jaar met alle kracht is voortgezet en gelukkig voltooid. Het is geen werk van wetenschappelijken aard, maar niettemin bestemd om voor den beoefenaar der wetenschap een onontbeerlijk handboek te wezen. Want de Catalogus van de Bibliotheek onzer Maatschappij moet door elkeen, die zich met de vaderlandsche letterkunde bezig houdt, dagelijks worden geraadpleegd. Met de grootste onbekrompenheid vergunt zij aan ieder, ook buiten hare leden, het gebruik van haren boekenschat; zij lokt er toe uit, door dien schat zoo volledig mogelijk te beschrijven. Reeds tweemalen verscheen een bijvoegsel op onzen Catalogus, waarin de aanwinsten over de jaren 1848-53 en 1853-57 vermeld stonden; doch onze verzameling was in de laatste jaren zoozeer verrijkt, dat een nieuw en nog uitgebreider toevoegsel noodzakelijk was geworden. Om nu het ongerief weg

{==16==} {>>pagina-aanduiding<<}

te nemen, dat het naslaan van al die afzonderlijke lijsten met zich brengt, werd het plan gevormd, de beide aanhangsels met alles wat sedert verzameld was in éénen bundel te vereenigen, die het derde Deel van den Catalogus zou uitmaken, en waaraan een register over de gezamenlijke drie deelen zou worden toegevoegd. Door den volhardenden ijver der Bibliotheeks-Commissie, bijgestaan door onzen wakkeren Secretaris, is dit plan met het beste gevolg ten uitvoer gebracht. De eerste helft van het werk is u reeds voor eenige maanden toegezonden; de andere ligt hier gereed vóór u; er ontbreekt niets meer aan dan het register, dat weldra volgen zal. Hooggeachte Bodel Nijenhuis, Bergman en du Rieu, ontvangt op nieuw de verzekering onzer erkentelijkheid. Gij houdt niet op, uwe belangstelling in onze Maatschappij met daden te betoonen. Om aan uwe medeleden nuttig te wezen, hebt gij niet teruggedeinsd voor een verdrietigen arbeid. Zoo dikwijls wij het onwaardeerbare gemak ondervinden, dat de nieuwe Catalogus ons waarborgt, zullen wij uwer dankbaar gedenken.
Gij ziet, M.H., dat het ons in het afgeloopen jaar aan bezigheid niet heeft ontbroken. Maar wij mogen niet blijven stilstaan bij hetgeen volbracht is, wij moeten nieuwe wegen opsporen om voortdurend bezig te blijven. De voltooiing van drie groote werken, die in het laatste jaar vooral zeer aanzienlijke uitgaven hebben gevorderd, stelt ons in staat voortaan weder over ruimere middelen te beschikken. Het Bestuur heeft rijpelijk de vraag overwogen, op welke wijze wij het meeste nut kunnen stichten in overeenstemming met de behoeften van den tegenwoordigen tijd. De ondervinding heeft voldingend bewezen, dat het uitgeven eener reeks van

{==17==} {>>pagina-aanduiding<<}

werken in lijvige boekdeelen, zooals dit vroeger placht te geschieden, niet meer aan de eischen onzer dagen beantwoordt. Onze tijd heeft behoefte aan spoedige mededeeling van hetgeen gevonden of opgemerkt wordt, om aanstonds aan allen de gelegenheid te geven er hun voordeel mede te doen, en door onderlinge wisseling van gedachten tot bepaalde uitkomsten te geraken. De uitgave van verhandelingen, in grootere bundels vereenigd, voldoet aan die behoefte niet. Menige bijdrage blijft maanden lang afgedrukt liggen, alvorens de geheele bundel voltooid en verspreid wordt; niet zelden mist zij daardoor het doel, dat zij bij eene snellere openbaarmaking had kunnen bereiken. Zoo verklaart zich de weerzin, die onmiskenbaar bij velen bestaat tegen de vroegere wijze van uitgeven; en het kan ons niet bevreemden, dat de oudere genootschapswerken, waarin nog zooveel goeds en bruikbaars te lezen staat, zoo onverdiend in vergetelheid zijn geraakt. Daarom zijn wij te rade geworden de bakens te verzetten, nu het tij verloopen is. Belast met de uitvoering onzer wet, die wijselijk den vorm onzer uitgaven niet aan onveranderlijke regels gebonden, maar aan de natuurlijke ontwikkeling der tijdsomstandigheden overgelaten heeft, meenden wij den vroegeren weg te moeten verlaten, die blijkbaar doelloos was geworden. Het voorstel van den hoogleeraar de Wal, waaraan de Maandelijksche Vergadering haar zegel hechtte, wees ons het pad aan dat wij behoorden in te slaan. Aan de jaarlijksche Handelingen onzer Maatschappij zal eene belangrijke uitbreiding gegeven worden door de toevoeging eener reeks van Mededeelingen, bestaande uit verspreide bijdragen tot de kennis onzer taal, letteren en geschiedenis. Berichten, fragmenten, opmerkingen, vragen, alles wat in het ruste-
{==18==} {>>pagina-aanduiding<<}
loos gewoel der wetenschappelijke beweging eene nuttige strekking heeft, zal daarin eene plaats kunnen vinden en spoedig ter kennis komen van hen, die er belang bij hebben. Nevens die Handelingen en Mededeelingen zullen dan de Levensberichten der gestorvene leden een afzonderlijken bundel vormen. En zoo dikwijls zich de gelegenheid mocht voordoen, door de uitgave van eenig geschrift van grooteren omvang aan de wetenschap een dienst te bewijzen, zal dat werk als een zelfstandig geheel in het licht verschijnen en in den handel worden gebracht, gelijk nu reeds met den Spiegel Historiael en met het Repertorium geschied is. Zoo zullen dergelijke werken veel beter bekend worden en aan hunne bestemming voldoen, dan wanneer zij in eene lange volgreeks van boekdeelen begraven liggen. Spoedige mededeeling van kleinere bijdragen, en afzonderlijke uitgave van grootere werken, ziedaar dan voortaan ons richtsnoer. Wij mogen ons verzekerd houden van uwe toestemming, dat die inrichting veel goeds belooft en de nadeelen kan verhoeden, die bij ervaring gebleken zijn. Doch wat baten alle ontwerpen zonder krachtige uitvoering? Daarom, M.H., onthoudt ons uwe medewerking niet. Draagt vooral vlijtig het uwe bij, om onze mededeelingen rijk, verscheiden, belangwekkend te maken. Ongetwijfeld zullen zij gunstig getuigen van het wetenschappelijk leven, dat onze Maatschappij bezielt, indien slechts elk lid doordrongen is van de overtuiging, dat ook op hem een deel der verantwoordelijkheid rust.
 
Ik mag niet te veel van uw geduld vergen, M.H. Bij den overvloed der stof, die ik te vermelden heb, moet ik mij dus het genoegen ontzeggen u eene schets te geven van onze Maandelijksche Vergaderingen, welke

{==19==} {>>pagina-aanduiding<<}

beraadslagingen daar werden gevoerd, welke voordrachten ons daar aangenaam en nuttig bezig hielden. Onze Secretaris zal u van dit alles in zijn uitvoerig verslag behoorlijk rekenschap geven, gelijk de verslagen der beide wetenschappelijke Commissiën u zullen inlichten omtrent hetgeen in die engere kringen behandeld werd. Gij zult daaruit zien, dat geene gelegenheid verzuimd werd, om de belangen onzer Maatschappij te behartigen. Heeft het somtijds vrij wat moeite gekost den schroom te overwinnen, die menigeen terughoudt in de Maandvergaderingen als spreker op te treden, toch werd onze billijke verwachting niet teleurgesteld, dank zij der bereidwilligheid onzer medeleden Prins, Bodel Nijenhuis, Janssen, Sepp, Bergman, Leemans en de Wal, terwijl een der elders woonachtige leden, mr. S.J.E. Rau, door het inzenden eener poëtische bijdrage, een navolgenswaardig voorbeeld gaf. Zoo bleven onze bijeenkomsten niet verstoken van leerrijk genot en gezellig onderhoud. Maar zij zouden ons die vereeniging van het utile en dulce in nog hoogere mate kunnen schenken, indien wij besluiten konden, ook in de werkzaamheden dezer gewone vergaderingen ons te ontdoen van verouderde en versletene vormen, om meer met de behoeften van onzen tijd te rade te gaan. Het Bestuur zal wèl doen, dit punt bij de aanstaande hervatting onzer samenkomsten in ernstige overweging te nemen.
 
Een der verblijdendste berichten in de jaarlijksche toespraak van den Voorzitter is doorgaans de vermelding van den staat onzer boekerij. Gij zijt gewoon te vernemen, dat zij steeds toeneemt in bloei. Ook in dit jaar heeft zij niet achtergestaan. Ondanks de aanmerkelijke kosten, door het voortdurend zwoegen der drukpers ge-
{==20==} {>>pagina-aanduiding<<}
vorderd, mochten wij toch voor den aankoop van boeken een niet onbeduidend bedrag afzonderen. De belangrijke veilingen, die in den laatsten tijd plaats hadden, boden eene uitlokkende gelegenheid om menige hinderlijke leemte aan te vullen. Inzonderheid onze verzameling van Nederlandsche dichters en stedenbeschrijvers is niet weinig verrijkt. Door de betrekkingen, die wij met talrijke buitenlandsche genootschappen hebben aangeknoopt en die ook in dit jaar op nieuw werden uitgebreid, ontvingen wij geregeld de geschriften, door deze vereenigingen in het licht gegeven. Wij kunnen niet te zeer uwe aandacht vestigen op den schat, die in al die bundels ligt uitgestort, en die te hoogere waarde heeft, naarmate die werken van vreemde genootschappen, vooral zoodra zij eenige jaren oud zijn geworden, moeilijker te verkrijgen zijn. Ook aan milde geschenken heeft het in dit jaar niet ontbroken. Toonden al sommigen onzer medeleden, dat zij het niet als eene zedelijke verplichting beschouwen, bij het uitgeven hunner lettervruchten aan onze boekerij te gedenken, die altijd gereed staat haren rijkdom voor hen te ontsluiten: de meesten hielden zich toch aan de loffelijke gewoonte, waarbij wij ons van ouds zoo wèl hebben bevonden. De aanwinsten, die onze verzameling door dit een en ander verkreeg, mogen inderdaad aanzienlijk heeten. De nieuwe Catalogus, die zoo pas van de pers komt, is al weder onvolledig geworden. Geen nood, hoe spoediger hij door een nieuwen moet worden vervangen, des te beter. En het laat zich voorzien, dat een volgende nog vrij wat rijker van inhoud zal zijn. Ziet het aan onze boekzaal hierboven, die den steeds wassenden overvloed niet meer bergen kan. Gelukkig dat wij in staat waren onze grenspalen uit te zetten. Met de beheerders van dit ge-
{==21==} {>>pagina-aanduiding<<}
bouw werd eene minlijke schikking getroffen, waarbij ons, tegen billijke voorwaarden, nevens de beide localen, die wij in gebruik hebben, een nieuw vertrek werd ingeruimd. In onzen tijd van wederrechtelijke aanhechting van grondgebied, is eene dergelijke vreedzame uitbreiding een troostrijk verschijnsel, voor vorsten en staatslieden een beschamend voorbeeld.
Het zou onbillijk zijn, van onze bibliotheek te gewagen, zonder nogmaals een woord van dank te spreken tot onzen onvermoeiden Secretaris. Tijd noch moeite heeft hij gespaard om hem, aan wien het beheer onzer boekerij is opgedragen, met raad en daad bij te staan; en toen eene langdurige ziekte onzen Bibliothecaris in de vervulling zijner ambtsplichten verhinderde, schroomde onze du Rieu niet zich vrijwillig met eene dubbele taak te belasten. Waardige opvolger van Bodel Nijenhuis - ik weet in uwe betrekking geen beteren eeretitel - gij hebt ook in dit jaar eene burgerkroon verdiend. En gij, waarde Bibliothecaris, nu wij u weder gezond in ons midden mogen zien, ontvang onzen groet en onzen gelukwensch. Gij vooral zijt onzen Secretaris dank verschuldigd. Gij zult dien weten te betalen door een edelen naijver in het behartigen van den schat, die aan uwe zorgen is toevertrouwd.
 
Tot hiertoe, M.H., heb ik u bijna niets dan goeds medegedeeld: een tafereeltje van werkzaamheid, voorspoed en bloei. Maar, helaas! ik moet ook aan treurige ervaringen gedenken. De onverbiddelijke dood heeft zware offers van ons geëischt. Niet minder dan twintig onzer medeleden zijn van ons weggenomen, en daaronder zoovelen die onze Maatschappij als hare sieraden roemde. Vergt niet dat ik u hunne verdiensten schetse. In de

{==22==} {>>pagina-aanduiding<<}

levensberichten, die ons van bevoegde handen zijn toegezegd, zal hun allen recht wedervaren. Wat zou eene korte lijkrede beteekenen, waar zulk een overvloed van herinneringen zich opdringt? Slechts een woord van weemoed en smart mag ik aan hunne nagedachtenis wijden.
Wèl hebben zij allen dat aan ons verdiend, dat wij treuren om hun verscheiden. Had al geen hunner met de vruchten van zijne geleerdheid en zijne talenten de werken onzer Maatschappij opgeluisterd, wij waardeeren die vruchten niet minder, omdat zij elders gekweekt waren. Wat voor de wetenschap en het vaderland gearbeid wordt, vindt steeds in onzen kring dankbare erkenning. Hoeveel te meer moet ons het gemis van zulke vlijtige arbeiders smarten, omdat wij hun niet alleen eerbied en achting, maar ook vriendschap en liefde toedroegen.
Wie gevoelde dat alles niet voor I.A. Nijhoff, Gelderlands voortreffelijken geschiedschrijver, een voorbeeld tevens van Geldersche trouwhartigheid en oprechtheid van zin? Nog nauwelijks waren wij van onze vorige vergadering huiswaarts gekeerd, of daar trof ons de treurmare van zijnen dood. In hem leed de historische wetenschap een onherstelbaar verlies. Aan zijne even uitgebreide als grondige kennis en schrandere opmerkingsgave paarde hij eene stalen vlijt, die voor geene beletselen zwichtte. Niet alleen het gewest zijner inwoning heeft aan hem verplichtingen, die het nimmer vergeten zal; maar ook het geheele vaderland zal steeds zijn naam in eere houden en zich verkwikken aan de rijke bron van leering, die hij voor tijdgenoot en nakomeling ontsloot. En wij, die het voorrecht hadden hem persoonlijk te kennen en in zijne vriendschap te deelen,

{==23==} {>>pagina-aanduiding<<}

wij zullen zijn beeld in ons hart bewaren met de zoete herinnering aan die rechtschapene inborst, aan dien zachtmoedigen geest, aan dien beminlijken eenvoud, die wij in hem hebben liefgehad.
Het afsterven van Nijhoff was niet het eenige verlies, dat onze geschiedkunde te betreuren had. Diep gevoelt zij het gemis van zoovele anderen, wier namen in hare gedenkrol met eere staan opgeteekend. Een staatsman als G. graaf Schimmelpenninck, de edele zoon van den edelen Raadpensionaris, die niet alleen de voetstappen van zijnen vader drukte door eene onverpoosde toewijding aan 's lands dienst in de hoogste betrekkingen, maar hem ook den tol der dankbaarheid betaalde door als geschiedschrijver hem een lauwer om de slapen te vlechten. Rechtsgeleerden als een Telting, een Meylink, een van Hasselt, een Keuller, mannen in verschillende werkkringen verdienstelijk, in geschied- en oudheidkunde doorkneed, door wier ijverige nasporingen zoo menig duister punt werd opgehelderd. Een legerhoofd als van Löben Sels, wiens historische en strategische kennis over de groote krijgsbedrijven, die den val van Napoleon voorafgingen, een nieuw licht ontstak. Eindelijk een hoogleeraar als Bouman, de Nestor der Utrechtsche Academie, de klassieke godgeleerde, wiens verbazende wetenschap schier alles scheen te omvatten, de ouderwetsche latinist, maar die zich toch door zijne Geschiedenis der Geldersche Hoogeschool ook in de moedertaal en op het gebied onzer letterkundige historie een blijvend gedenkteeken heeft opgericht.
De gedachte aan de verdiensten onzer dooden verleidt mij onwillekeurig om meer te zeggen dan mijn bestek gedoogt. Maar hun aantal is te groot en de herinnering, die zij nalieten, te rijk, om bij allen stil te staan. Daar

{==24==} {>>pagina-aanduiding<<}

zijn nog rechtsgeleerden als Faber van Riemsdijk, Evertsen de Jonge, Buyskes en de Meester, welbekende namen bij de balie, in de raadszaal of in de vertegenwoordiging des volks. Daar is een W. Vrolik, de veelzijdige en smaakvolle geleerde, de ziel der Koninklijke Academie. Een Clavareau, die de geurigste bloemen uit onzen dichthof op uitheemschen bodem overplantte en onzen letterroem handhaafde tegen de miskenning van vreemden. Een ervaren en volijverig kerkleeraar als te Gempt, een door wetenschap ontwikkeld krijgsman als Singendonck; een kunstkenner als onze Schinkel, de welwillende, hulpvaardige, belangelooze, die zijn leven en zijn vermogen dienstbaar maakte aan de bevordering van al wat goed en edel was, die zoo menigen beoefenaar der letterkunde duur aan zich verplichtte en zelf uit den schat zijner verzamelingen haar met keurige bijdragen verrijkte; Schinkel, de onvermoeide ijveraar voor de eer des vaderlands, waar het de handhaving gold van Haarlems wettige aanspraak op die schoonste aller uitvindingen, die ooit het geluk der menschheid verhoogden. Of denken wij aan de naburige Hoogeschool van het Sticht, wij deelen in haren dubbelen weemoed; want niet alleen een Bouman is haar ontvallen, maar ook het verlies van Karsten heeft haar in rouw gestort. Wat Karsten geweest is voor zijne leerlingen, voor zijne vrienden, voor allen die hij op zijnen levensweg ontmoette, dat hebben de tranen getuigd, die zijne grafplaats besproeiden; wat hij gewrocht heeft voor de Academie, wier roem hij was, voor de wetenschap, waarin hij een hoogen eerrang bekleedde, dat zal nog in latere jaren het rechtvaardige nakroost getuigen. Maar hetgeen het leed van Utrecht verzacht bij het herdenken aan Karsten, dat hij is weggenomen bij het naderen van den

{==25==} {>>pagina-aanduiding<<}

avond des levens, nadat hij op het veld zijner werkzaamheid een weligen oogst had zien rijpen; ach! die troost is ons Leiden niet gegund bij het smartelijk gemis van onzen beminden Schrant. In den eersten bloei des levens werd hij uit ons midden weggerukt. Schoone verwachtingen hadden wij van hem gekoesterd. Wat zou hij geworden zijn voor de wetenschap en de menschheid, indien hij tot op hoogen leeftijd had mogen woekeren met die uitstekende gaven van hoofd en hart! Ook onze Maatschappij mocht iets goeds van hem hopen; want in hem was letterkundige vorming met de strenge beoefening der geneeskunde zusterlijk vereenigd. Onze hoop werd verijdeld door Hoogeren wil. Toch danken wij voor zijn kortstondig bezit. Wie zóó leefde, al is hij ook vroeg gestorven, heeft toch niet vruchteloos geleefd.
 
Ziedaar, M.H., in vluchtige trekken een overzicht van hetgeen wij hebben verloren. Wèl zal de eerstvolgende bundel onzer levensberichten rijk en belangwekkend zijn: wij hadden dien zoo gaarne schraal en onbeduidend gewenscht! Maar éénen naam zult gij daar niet opgeteekend vinden, al is ook het lid, dat dien naam beroemd heeft gemaakt, mede in dit jaar ter ruste gegaan. Onze Maatschappij heeft zich tot regel gesteld, van buitenlandsche leden geene levensschetsen te geven, die men van elders vollediger en beter verwachten mag. Daarom zult gij ook geen levensbericht ontvangen van Jacob Grimm. Wie zou zich ook vermeten, dat leven, zoo beknopt als onze gewoonte medebrengt, eenigszins naar waarde te beschrijven?
Jacob Grimm! Hoe heeft die naam, nu juist een jaar geleden, op deze zelfde plaats waar wij heden bijeen-
{==26==} {>>pagina-aanduiding<<}
zijn, op aller tongen gezweefd! Eene halve eeuw lang was hij lid van onze Maatschappij geweest; door het overlijden onzer eereleden de Vries en Tijdeman was hij haar oudste lid geworden. Het Bestuur stelde u voor, hem het eerelidmaatschap op te dragen, de hoogste onderscheiding die wij kunnen verleenen. Met algemeene toejuiching werd dat voorstel begroet, en die toejuiching strekte onzer Maatschappij tot eer; want zij getuigde dat wij een man als Jacob Grimm wisten te waardeeren. De minzame grijsaard, sedert jaren met alle denkbare eerbewijzen overladen, stelde hoogen prijs op die hulde, hem in Nederland toegebracht; want hij had ons Nederland lief, hij verheugde zich in de geestdrift, die wij in dezen kring aankweeken voor onze Nederlandsche taal. Wèl ons, dat wij niet verzuimden hem deze hulde te betoonen: het laatste eereblijk dat wij hem konden geven. Drie maanden later werd hij met zijnen Wilhelm hereenigd: het broederpaar, waarvan de menschheid wellicht nooit de wedergade zag, was aan deze aarde onttogen. Gij eischt niet van mij, dat ik eene lofrede op den gestorvene houde: het is naar waarheid gezegd, dat men zulke mannen niet prijst, maar noemt. Den schepper der Duitsche taalwetenschap, den stichter der Duitsche rechtsgeschiedenis, den grondlegger der Duitsche mythologie; den ziener die de raadselen der dierensage ontsluierde en de geheimenissen van het veld- en woudleven der aloude Germanen aan de taal wist af te luisteren; den man, die schier in elk boek, dat van hem uitging, de baan eener nieuwe wetenschap ontsloot of den stoot gaf tot nieuwen vooruitgang; wiens wonderfijne scherpzinnigheid, door duizelingwekkende geleerdheid gesterkt, tot in de diepste diepten doordrong; en die te gelijk, dichter van natuur, over alles, wat hij

{==27==} {>>pagina-aanduiding<<}

met zijn tooverstaf aanraakte, den kleurigen lichtglans der poëzie verspreidde; den kloeken burger tevens, die, aan eed en geweten getrouw, de ongenade van een verbolgen dwingeland rustig braveerde; in één woord, den man die Jacob Grimm heette, wie zal hem eene eerezuil ontwerpen, grootscher en duurzamer dan die hij zich zelven gesticht heeft? Zoolang het Duitsche volk niet zal sterven en de Duitsche taal niet verstommen, zoolang zal de gedachtenis leven van een der grootste zonen, waarop Duitschland immer fier was. En die gedachtenis zal niet alleen bewondering wekken; zij zal, als een welluidende klank, het gemoed met de liefelijkste aandoeningen streelen. Want wie heeft ooit de liefde eener gansche natie in zulk eene mate verworven, als dezen gezegenden sterveling te beurt viel? In wien heeft ook ooit het Duitsche volkskarakter zich zóó sprekend en van de edelste zijde geopenbaard, als in hem, die een toonbeeld was van alle Duitsche deugden en geheel vrij van die gebreken, die de vreemdeling wel eens in den Duitschen landaard berispt? In waarheid, er was in dien man iets onbeschrijfelijk eigenaardigs. Groot was hij in de wetenschap, waarin misschien geen ander hem ooit evenaarde; en toch, niet daarom had Duitschland hem lief, omdat hij een groot man was, maar omdat hij was als de kinderen. Zooveel eenvoud bij zooveel grootheid, zooveel teederheid bij zooveel kracht, zooveel aanminnige onschuld bij zooveel diepte en scherpte van geest: het was eene geheel eenige verschijning, die u aangreep in het gemoed en onweerstaanbaar gekluisterd hield. Vergeeft mij, zoo mijn gevoel mij overmeestert en ik te verre word weggesleept bij het herdenken aan zulk een bekoorlijk beeld. Maar dankbaar, dat mij het voorrecht ten deel viel, dat

{==28==} {>>pagina-aanduiding<<}

beeld meer dan eenmaal van nabij te aanschouwen; nog vervuld van de heerlijke herinnering aan die genotrijke uren, die ik voor weinige maanden slechts in dien huiselijken kring mocht smaken, kon ik mij niet losrukken van hetgeen mijne ziel overstelpt. Ik weet het, gij zult het mij niet ten kwade duiden. Het is zoo zoet en zoo goed, zich in de gedachtenis van dien mensch te verlustigen. Aan Jacob Grimm kan men niet gedenken, zonder wijzer en beter te worden.
En wèl mocht ik zijn beeld u voor den geest roepen, hier waar wij in naam der Nederlandsche Letterkunde vergaderd zijn. Want welk Nederlander, na Lambert ten Kate, heeft ooit voor onze Nederlandsche taal zooveel gedaan als deze vreemdeling? Hij heeft de grondslagen gelegd, waarop wij trachten voort te bouwen; hij ons den weg gewezen, dien wij thans veilig betreden. Maar kostelijker nog dan al die rijkdom van wetenschap is een ander erfdeel, dat hij ons heeft achtergelaten. Krachtiger en welsprekender dan ooit iemand te voren heeft hij de volkeren geleerd, de wetenschap hunner taal en letteren en geschiedenis niet bij dorre bespiegelingen te beperken, maar te verheffen tot een levenwekkend roersel van nationaal bewustzijn, en dat vereenigde drietal te waardeeren als de dierbaarste panden der nationaliteit. Is niet Duitschland de herleving van zijnen volksgeest voor een goed deel aan Grimm verplicht? Ook voor ons ga die leer en dat voorbeeld niet verloren! In de tijden, die wij beleven, is het dubbel raadzaam elkander daartoe te vermanen. Meer dan ooit is het beginsel der nationaliteit eene zedelijke sterkte geworden. Er moge met dat woord niet zelden een bedrieglijk spel worden gespeeld; de overdrijving moge hier, gelijk overal el-
{==29==} {>>pagina-aanduiding<<}
ders, tot noodlottige gevolgen leiden; maar de bezielende levenskracht en het onbedwingbare recht eener tot bewustzijn ontwaakte nationaliteit doen zich meer en meer als een heiligdom gelden. Doch tegenover dit stijgend zelfgevoel staat voor de kleinere volken van Europa eene dreigende vijandelijke macht: de drang der grootere staten om zich door uitbreiding van hun grondgebied tot een afgerond geheel te versterken. Ziet het - om niet van het snood vertrapte Polen te gewagen - ziet het daar ginds in het Noorden, waar een edele broederstam, fier op zijne krachtig ontwikkelde vrijheid, door de legerbenden van een heerschzuchtigen nabuur en diens naijverigen bondgenoot schendig aangerand en door al zijne vrienden laaghartig verlaten, een wanhopenden strijd voor het behoud van zijn volksbestaan kloekmoedig verduurt tegen de overmacht van onrecht en geweld. Een kreet van deelneming is in ons Nederland opgegaan. Wij, wier voorvaderen eenmaal de vrijheid met hun bloed hebben veroverd, wij kennen de waarde van dat hoogste goed. Laat dat besef bij ons nimmer verflauwen. Rusten wij ons toe, om het ons aanbetrouwde pand met de zedelijke middelen, die in onze macht staan, te handhaven en te beschermen. Dat kunnen wij, door onze taal te ontwikkelen en te volmaken, door den bloei onzer letteren te verhoogen, door onze geschiedenis te maken tot eene levende kracht. Dat kunnen wij, door, op het voorbeeld van Grimm, voor deze drie kleinooden gezamenlijk die verstandige liefde te kweeken, die van een vrij volk het kenmerk en het sieraad is. Dat kunnen, dat willen, dat zullen wij, door het getrouw behartigen van de taak, waaraan onze Maatschappij is toegewijd. Zoo wacht haar ook voor de

{==30==} {>>pagina-aanduiding<<}

toekomst eene schoone bestemming. Zoo zal het eeuwfeest, dat zij weldra hoopt te vieren, haar ook in hoogeren zin een nieuw tijdperk openen, een tijdperk van leven en werkzaamheid, tot heil van het lieve vaderland.



{==31==} {>>pagina-aanduiding<<}


I.

Hierna leest de Secretaris het volgende


Verslag van de Handelingen der Maatschappij over 1863-1864.

Mijne Heeren,
 
Uw Secretaris verzoekt voor eenige oogenblikken gehoor voor zijn Verslag van de Handelingen onzer Maatschappij sedert de vorige Algemeene Vergadering.
 
Op uwe laatste bijeenkomst is Prof. de Vries in plaats van Prof. Fruin tot bestuurder door u gekozen; ik zal wel niet behoeven te zeggen, dat de Maandelijksche Vergadering hem tot onzen Voorzitter heeft benoemd. Reeds heeft hij als zoodanig u verwelkomd; reeds hebt gij uit zijnen mond de lange lijst moeten vernemen der 19 medeleden, die ons sedert onze vorige Vergadering ontvallen zijn. Het is aan mij, u te berigten, dat alle 21 nieuwbenoemde leden het lidmaatschap hebben aangenomen, even als Jacob Grimm het eerelidmaatschap,

{==32==} {>>pagina-aanduiding<<}

dat gij den Nestor der Hoogduitsche taalgeleerden hebt aangeboden, toen hij gedurende een halve eeuw lid was geweest van onze Maatschappij. Het diploma was evenwel nog niet vervaardigd, of reeds was de laatste ure van dat werkzaam leven geslagen. Maar al zijn de gebroeders Grimm niet meer, hun Deutsches Wörterbuch zal worden voortgezet en voltooid.
Ook Nederland zal zich in zijn Woordenboek mogen verheugen! Is in vroeger jaren gebleken dat de krachten van onze Maatschappij te kort schoten voor dat werk, thans is een gunstiger tijd aangebroken; heeft nog in later dagen het Bestuur zich meer dan eens laten gelden om de voorbereidende werkzaamheden te doen slagen, nu weet een ieder, dat het begin van dat nuttige boek ter perse is, en dat de inteekening op het Woordenboek alom is opengesteld. En toen die inteekenlijst u werd voorgelegd, zult gij daarin gezien hebben, dat op verzoek der heeren uitgevers de Maatschappij der Nederlandsche Letterkunde plechtig beloofd heeft zich de belangen van dat nationale werk te zullen aantrekken, bijaldien de heeren de Vries en te Winkel belet mochten worden hunne taak te voltooien; een besluit van dezelfde strekking heeft de Maandelijksche Vergadering genomen ten aanzien van het Middel-Nederlandsch Woordenboek van Prof. de Vries. Moge deze voorzorg onnoodig blijken te zijn! Mogen beiden heeren hunne grootsche taak voleindigen, even als voor weinige weken onze Voorzitter de laatste hand heeft gelegd aan Maerlant's Spiegel Historiael, waarvan de Maatschappij in 1857 aan hem in vereeniging met Dr. Verwijs de bewerking had opgedragen. Na 7 jaren arbeids is dus die volledige uitgaaf van het oud-Nederlandsche dichtwerk tot stand gekomen; alleen door de aanhoudende geldelijke ondersteuning van ons genoot-
{==33==} {>>pagina-aanduiding<<}
schap hebben die drie lijvige kwartijnen het licht kunnen zien.
Heeft onze Maatschappij voor die zaak hare stoffelijke hulp verleend, hare Commissie voor Geschied- en Oudheidkunde heeft met vereende krachten het Repertorium van al de Bijdragen voor onze Geschiedenis in Mengelwerken of Tijdschriften verscholen en verspreid, niet alleen ongestoord mogen samenstellen, maar in het afgeloopen jaar de uitgaaf daarvan geregeld kunnen vervolgen; de Maatschappij mag derhalve ook op dit voltooide boekwerk wijzen, want het gedeelte dat de geschiedenis der Koloniën betreft, zal door andere handen buiten de Commissie om worden bewerkt en uitgegeven; ik geloof de tolk der medewerkers te zijn, als ik den wensch uit, dat de Leden het dikwerf mogen raadplegen, en ik hun de verzekering geef, dat heusche mededeeling van fouten of overgeslagene titels steeds welkom zal zijn aan de heeren verzamelaars.
 
Wederom zijn met een zestal genootschappen betrekkingen aangeknoopt; vooreerst met de Vereeniging tot beoefening van Overijsselsch Regt en Geschiedenis, te Zwolle, door welke in weinige jaren tijds zulk een schoone reeks van merkwaardige geschiedbronnen is uitgegeven. Verder zag ik mijne pogingen, om de geschriften van nog meer Duitsche zustervereenigingen tegen onze Handelingen in ruil te ontvangen, weder met een goed gevolg bekroond; wij kregen de werken van de Oberlausitsche Gesellschaft te Görlitz, en van het Verein für Geschichte der Mark Brandenburg te Berlijn, van dat für Thüringische Geschichte te Jena, en van de Schlesische Gesellschaft für Vaterländische Cultur te Breslau, als ook

{==34==} {>>pagina-aanduiding<<}

van de Gesellschaft für Geschichte und Alterthumskunde der Ostseeprovinzen Russlands te Riga.
Op deze wijze komt dus onze Maatschappij zonder onkosten in 't bezit van talrijke werken van buitenlandsche genootschappen, welker waarde zoo belangrijk is, dat vele daarvan voor geen geld in Duitschland te koop zijn. Zoo groeit dus uwe boekenschat met den dag aan; wat de Leden aan de Bibliotheek der Maatschappij hebben afgestaan en welke belangrijke aankoopen plaats hadden, zal de Bibliothecaris u in zijn verslag melden; ik moet u het bericht mededeelen, dat uwe schoone verzameling in korten tijd zoo zeer is uitgebreid, dat de beschikbare ruimte nu reeds, dus veel vroeger dan ik voorspeld had, geheel is ingenomen. Het Bestuur heeft dus maatregelen moeten nemen om voor meerdere ruimte te zorgen, en hierin zijn wij naar wensch geslaagd. De Commissie van het Gebouw tot Nut van 't Algemeen was bereid het vertrek, dat aan onze leeskamer grenst, door middel van een deur met onze bibliotheek te verbinden, en geheel aan onze Maatschappij in huur af te staan, tot zoo lang als uwe schatten in dit gebouw volgens het bestaande contract zullen worden bewaard, dat is tot 1875. De Maandelijksche Vergadering heeft tot deze uitbreiding der bibliotheeklocalen besloten, en zoo zal dus onze Bibliothecaris in het aanschaffen van wat nuttig en goed is tot aanvulling onzer rijke verzameling door de beperkte ruimte van het vertrek niet belemmerd worden. - Moge de kas der Maatschappij, hoewel door aldus verhoogde huur bezwaard, het hem steeds toelaten!
Dit wat ons boekvertrek aangaat; onze Bibliotheek mag zich verder verheugen in den dezer dagen voltooiden Catalogus; de titels der handschriften en boeken tot

{==35==} {>>pagina-aanduiding<<}

aan de Algemeene Vergadering van 1862 ingekomen zijn gedrukt in wetenschappelijke orde, dank zij het beproefde geduld van Dr. Bergman en de onvermoeide zorg van Mr. Bodel Nijenhuis; zij hebben dit derde deel van ruim 600 bladzijden geheel op denzelfden voet als hun Catalogus van 1847 saamgesteld en laten afdrukken, maar niet zonder eindelooze correctie, waarbij ik telken male getuige was van de voorbeeldige volharding en prijzenswaardige nauwgezetheid van beide heeren bibliotheeksraden; zonder hen was die Catalogus niet aldus tot stand gekomen. Ik heb mijn best gedaan de boeken volgens den nieuwen Catalogus te nummeren, en ik hoop, dat onze Bibliothecaris steeds in de gelegenheid zal zijn om aan uwe aanvragen te voldoen, wanneer gij de boeken ter leen zult komen vragen, waarvan het overzicht u thans eerst gegund wordt.
Om den Catalogus behoorlijk te kunnen raadplegen is evenwel nog een alphabetisch Register noodig; wij zullen ons best doen dit in de vacantie gereed te maken.
Ten gerieve der Leden had het Bestuur in Maart besloten het toen afgedrukte gedeelte van den Catalogus te verzenden; het overige zal ik u binnen weinige dagen doen toekomen; even zoo zijn de Handelingen met de Levensberichten u in twee gedeelten geworden, toen de druk der Levensschetsen van zoo vele verdienstelijke leden zoo veel tijd kostte. Menige bijdrage voor onze Letterkundige Geschiedenis door den tijdgenoot opgeteekend staat in die beschrijvingen geboekt, welke allengs tot een schoone reeks aangroeiden; zeker zullen zij in later jaren niet vruchteloos geraadpleegd worden. Daarom heeft de Maandelijksche Vergadering besloten op deze wijze voort te gaan en de jaarlijksche bundel der Levensberichten in het vervolg afgescheiden van de Hande-
{==36==} {>>pagina-aanduiding<<}
lingen der Algemeene Vergadering te doen verschijnen, terwijl gij in de plaats daarvan onder den titel van: Handelingen en Mededeelingen zult ontvangen de Verslagen van het verhandelde op onze Jaarlijksche en Maandelijksche bijeenkomsten, met die der Commissie-Vergaderingen en de rapporten van den Bibliothecaris omtrent Handschriften enz.; daarachter zal gedrukt worden wat op de Vergaderingen is ter tafel gebracht, meer of min uitvoerig, al nadat de spreker het wenschen of het gesprokene het vorderen zal. Men heeft op deze wijze uitvoering willen geven aan de bepaling der wet, die ons toelaat ‘zoodanige mededeelingen van kleineren omvang, als voor de Werken der Maatschappij minder geschikt zijn, of wier waarde en inhoud afhankelijk zijn van eene tijdige openbaarmaking, afzonderlijk uit te geven.’ De reeks van Werken toch, welke de Maatschappij heeft uitgegeven, is feitelijk gesloten; prijsstoffen worden niet voorgesteld, en even min vragen uitgeschreven of antwoorden gedrukt; de uitnoodiging in den beschrijvingsbrief telken jare herhaald, om stukken voor de Werken in te zenden, blijft onbeantwoord, of het komt niet verder dan de toezegging. En toch kan het geval zich voordoen, dat men kleinigheden heeft, die men gaarne wil gedrukt zien voor de Leden van de Maatschappij van Letterkunde, en waarvoor in geen bestaand tijdschrift de juiste plaats kan zijn; meer dan ééne vergadering levert daartoe de geschikte stof, al is het daar gesprokene nog niet het laatste woord; voor zulke bijdragen zal voortaan de afdeeling Mededeelingen geopend zijn, zonder dat daardoor de gelegenheid ophoudt om een werk uit te geven met hulp of ondersteuning der Maatschappij, zoo als de Maerlant of het Repertorium het licht heeft gezien. Het eenige stukje, dat sedert jaren lag te

{==37==} {>>pagina-aanduiding<<}

wachten op het verschijnen van Deel XI onzer Werken, zal het Iste wezen dezer Mededeelingen; het is een middel-Nederlandsch Fragment, dat de heer L.Ph.C. van den Bergh voor onze Maatschappij had bewerkt. Het Bestuur heeft u reeds in den beschrijvingsbrief voor deze Vergadering bekend gemaakt met het aldus ingerichte orgaan onzer Maatschappij, en vleit zich, dat de Leden door het inzenden van bijdragen hiervoor zullen toonen, dat er behoefte bestond aan het in werking treden eener bestaande bepaling, hetgeen door de Maandelijksche Vergadering algemeen werd toegejuicht.
 
Er blijft mij nog over u mede te deelen waarover de 8 voordrachten in onze 7 bijeenkomsten liepen. In de October-Vergadering sprak Prof. Prins over het werk van Georgius Hornius, Kerkelijke Historie van de Schepping tot 1666, en het vervolg daarop tot 1684, dat van de hand van Balthasar Bekker is; hij toonde aan, dat bij het vele gebrekkige van de toenmaals gebruikelijke behandeling der Kerkgeschiedenis, Hornius een schrede voorwaarts deed door het eerst de geschiedenis in tijdvakken in te deelen.
De heer Bodel Nijenhuis las in November over Roger Williams, den Britschen kolonel in Nederlandsche dienst in de tweede helft der XVIde eeuw, vertrouweling van Willem I; hij schetste diens weinig bekend leven, en leverde eenige staaltjes uit diens hoogst zeldzame Engelsche Memoirs, naar eene onuitgegeven vertaling van zekeren J.W., vriend van Hooft, dat is Jacob Wijtz volgens eene gissing van Prof. Fruin, zoo als deze bij het gemeenschappelijk onderhoud aantoonde, waarbij tevens de betrekkelijke waarde van dat stuk van dien tijdgenoot werd afgemeten naar eenige onnauwkeurigheden

{==38==} {>>pagina-aanduiding<<}

in tijd en plaats van dien ooggetuige van den 80jarigen oorlog 1.
In de Vergadering van December had Dr. Janssen het woord gevraagd om eenige beschouwingen mede te deelen over de Huldiging der Hollandsche graven, naar aanleiding van zijne onderzoekingen 2 naar de geschiedenis van het Huldtooneel onder Heemskerk, genaamd de Schepelenberg.
Ds. Sepp heeft in onze bijeenkomst van Februari eene lezing gehouden, waarin hij de Letterkundige en Godgeleerde faculteiten aan de Leidsche Universiteit schetste, zoo als zij in de eerste helft der 18de eeuw waren saamgesteld.
In de Maart-Vergadering werd door Dr. Bergman een Levensschets voorgelezen van den Heer L.G.C. Ledeboer, gewezen predikant te Benthuizen. Daarna toonde Dr. Leemans aan de leden een keurig bewerkt Handschrift van meet- en rekenkundigen inhoud uit de 17de eeuw, door Samuel Carolus Kechelius van Hollenstein te Praag ten behoeve van zijn leerling Joost Crommeling Jbz. vervaardigd. Dr. van der Ven heeft dat handschrift nauwkeurig onderzocht, zoo als gij in Mededeeling No. II, zult kunnen lezen. Ten slotte las Prof. de Wal eene Bijdrage voor over de Rectorale Maaltijden gedurende de eerste eeuw van het bestaan der Leidsche Hoogeschool; vele wetenswaardige bijzonderheden omtrent het vieren van den 8sten Februari waren door hem tot dat einde uit de Acta Senatus verzameld.

{==39==} {>>pagina-aanduiding<<}

Kon ons medelid S.J.E. Rau te Lent door afwezigheid zijn onuitgegeven Drama getiteld Cedwalla niet in persoon komen voordragen op onze bijeenkomst in Mei, de Leden hebben toch met dit gedicht kennis mogen maken, daar onze Voorzitter ons den inhoud van dit tooneelspel heeft medegedeeld en drie bedrijven als proeve van deze dramatische poëzy heeft voorgedragen.
Mogen onze volgende Maandelijksche Vergaderingen even trouw bezocht worden, en aldaar menige Mededeeling worden gedaan omtrent onze Letterkunde en Geschiedenis.
 
Leiden, 16 Juni 1864.
W.N. du Rieu, Secretaris.




{==40==} {>>pagina-aanduiding<<}


II.

Vervolgens leest de Bibliothecaris, Dr. Bisschop, het hoofdzakelijke voor, uit zijn


Verslag van den Staat der Boek- en andere Verzamelingen, gedurende het verstreken maatschappelijke jaar 1863-1864.

Mijne Heeren,
 
Het afgeloopen jaar is in menig opzicht voor onze Bibliotheek belangrijk geweest. In de eerste plaats is door de onvermoeide pogingen der HH. Mr. Bodel Nijenhuis en Dr. Bergman, in dezen bijgestaan door den Secretaris Dr. du Rieu, het derde deel van den Catalogus, waarvan het eerste gedeelte u reeds toegezonden is, geheel ten einde gebracht. In de tweede plaats is onze verzameling boeken zeer vermeerderd, zoowel door geschenken, als door aankoop op de belangrijke auctie's, die in dit jaar hebben plaats gehad, met name op die van Dr. A. de Vries, waar wij door de mildheid van het Bestuur in staat gesteld zijn ons vele ons ontbrekende boeken aan te schaffen. Ook zijn wij voortgegaan met het verfraaijen van het uitwendig onzer boeken, daar ook nu weder een groot getal, deels opgeknapt, deels ingebonden, is. Vele leden en niet-leden hebben dit

{==41==} {>>pagina-aanduiding<<}

jaar van onze boekerij gebruik gemaakt, ofschoon hun getal beneden dat van het vorige jaar blijft. Zij is onder anderen bezocht door den Heer H. Michelant uit Parijs, die zijn Catalogue de la Bibliothèque de François I à Blois en 1518, Paris 1863, ten geschenke gaf.
Behalve dezen geleerde hebben ook de volgende HH. onze boekerij met hunne geestesvruchten begiftigd, als:
 
W.P. d'Auzon de Boisminart, Herinneringen van een oud Officier, 1793 tot 1815; J.J. Belinfante, Jerome de Vries, Extr. du Dict. Biogr. de Michaud; Dr. R. Bennink Janssonius, Beelden en Stemmen; Mr. W.B.S. Boeles, Een dagverhaal van het beleg van Groningen in 1594; Het leven en de verdiensten van E.E. Phebens; Het uiteinde van Dr. Augustino de Cazalla; Mr. W.B. Boer, Beleenbanken; Dr. J. Bosscha, Het grondwettig verbond; Mr. P. Bosscha, Hymne op het halve eeuwfeest van Deventers Verlossing; P. Bruyn, Lessing, Chateaubriand, overdrukjes uit de Tijdspiegel; J.H. van Dale, Het mislukte verraad, eene bladzijde uit de geschiedenis der stad Sluis; J. Decker Zimmerman, Eene kostschool in 1795; Mr. J. Dirks, Quelques notes sur des monnaies du 11e Siècle; Monnaies anciennes trouvées en Frise; Voorlezing over brieven van J. Hoppers aan W. Aytta, 1554-1561; Friesland voor vijf en vijftig jaren; Dr. W.N. du Rieu, De Bibliotheken en Letterkundige Genootschappen in Nederland; Nog iets over Rome; W. Eekhoff, Friesland in 1813; F.N.M. Eyck van Zuylichem, Le style ogival des églises du royaume des Pays-Bas depuis 1200-1550; A. Elink Sterk, Open brieven betreffende onze Indische belangen; Mr. Joh. Enschedé, Aanteekeningen van het gebeurde in de stad Haarlem van 15 Nov. tot 2 Dec. 1813; H. Frijlink, Het ontwerp der

{==42==} {>>pagina-aanduiding<<}

Spelling voor het aanstaande Nederlandsch Woordenboek; R. Fruin, Geheime Briefwisseling van Lieuwe van Aitzema; Willem de Zwijger; Jhr. Mr. W.T. Gevers Deynoot, Herinneringen eener reis naar Nederlandsch Indie in 1862; J. ter Gouw, De eerste April; Wapens; De oorsprong der Nederlandsche vlag; De prinselijke afkomst der Nederlandsche vlag gehandhaafd; De Feestplaat uitgegeven door het Nederl. Onderw. Gen. toegelicht; Oude Schoolboeken; Barbara Adriaensz., een schetsje uit het 17de eeuwsche Volksleven; S. Gille Heringa, Nederlandsch Jaarboekje der Posterijen, 1863; Dr. W.J.A. Huberts, Chronologische Handleiding tot de beoefening van de Geschied. der Nederl. Letterkunde; Gervinus' Levensschets naar F.C. Schlosser; Dr. S. Karsten, Het lied van Horatius ad Augustum, crit. en exegetisch toegelicht; J.P. de Keyser, De Zoon des Menschen; Beschouwingen over Christus en Christendom; J. Kneppelhout, Geschriften Dl. IX en X; J.H. Kramers, Herinnering aan Petrus de Raadt; Dr. A. Kuenen, Hist. krit. Onderzoek naar het ontstaan en de verzameling van de boeken des O.V., 2de deel; P.A. Leupe, Den overdruk van zeven stukjes door hem geplaatst in de Bijdragen tot Taal-, Land- en Volkenkunde van N.I.; B.F. Matthes, Eenige Makassaarsche en Boegineesche Legenden; Dr. L.S.P. Meyboom, Een teeken des tijds; De Openbaring, het laatste boek des Nieuwen Testaments; J.F.G. Meyer, Verslag omtrent de aanwinsten van het Kon. Penningkabinet te 's Gravenhage; Fr. Muller, Beredeneerde Beschrijving van Nederl. historieplaten, Afl. 1; Dr. F.J. Domela Nieuwenhuis, B.T. Lublink Weddik, als prediker beschouwd; J. Oomkens, Bouwstoffen tot eene geschiedenis van de boekdrukkunst en den boekhandel in Groningen; Dr. J.J. van Oosterzee, Historie of Roman? Het leven van

{==43==} {>>pagina-aanduiding<<}

Jezus door E. Renan, voorloopig toegelicht; De eerste Steen; G. van Reyn, Historische Herinneringen naar aanleiding van het gedenkfeest van Nederlands bevrijding; A.F. Sifflé, Den overdruk van stukjes door hem in de Dageraad geplaatst; J.H. Sonstral, De verlossing van Nederland in verband met den vrijheidstrijd der volken van Europa 1813-1815; Kaspar Peucer; Francesco Foscari; Het Dogaat te Venetie; J.W. Staats Evers, Arnhem in November 1813; Mr. J.H. de Stoppelaar, Willem III in Zeeland; Dr. G.C.B. Suringar, De Chemiatrische school van Silvius; Invloed der Cartesiaansche Wijsbegeerte op het Natuur- en Geneeskundig onderwijs aan de Leidsche Hoogeschool; S. Susan, Jan Klaassen; C.P. Tiele, De Godsdienst van Zarathustra bij de oude Perzen, Afl. 1-4; Mr. S. Vissering, Recensie van Dr. E. Laspeyres, Gesch. der volksw. Ansch. der Niederl. in nat. ökon. Gesetzgeb. Dr. J. van Vloten, Over eenige naamsverklaringen van Racer; J.J. Starter; Mr. G.W. Vreede, Inleiding tot eene Geschied. der Nederl. Diplom., Tijdperk der Bat. Rep. I; Mr. G. de Vries, De Zeeweringen en Waterschappen van Noord Holland; Dr. M. de Vries, Toespraak tot de Studenten der Leidsche Hoogeschool; Mr. J. de Wal, Herinnering aan Hendrik Nienhuis; T. van Westrheene, Jan Steen; C.G. Withuys, Verhalen, Romancen en Vertellingen; Dr. Zeeman, Levensberigt van J.M. Schrant.
 
Uit het buitenland hebben wij ten geschenke ontvangen, van
C.T. Beke, Views in Ethnography etc.; Who discovered the sources of the Nile; P.A.F. Gerard, Over de invoering des Christendoms in Belgie; C.J. Hansen, Over Reinaard den Vos in het Nederduitsch; E. Hiel, Gedichten; Prof. Hjört, Dertien stukjes op de Deensche quaes-
{==44==} {>>pagina-aanduiding<<}
tie betrekkelijk; E. Joly, Antiq. Celtiques trouvées sur le territoire de Frasnes-lez-Bussenal; W. Mantels, Lübeck und Marquard von Westensee; Der im Jahre 1367 zu Köln beschlossene zweite hanseatische Pfundzoll, Herr Thiedeman von Güstrow Burgermeister der stadt Lübeck im vierzehnt. Jahrh.; F. Nettesheim, Geschichte der Stadt und des Amtes Geldern; C. Stallaert, Jean Baptiste Houwaert, poète flamand du 16e siècle; F. van Warnstedt, Ueber Alterthums Gegenstände.
 
Eenige leden hebben onze boekerij verrijkt, door werken van anderen aan ons af te staan. Zoo ontvingen wij van Mr. Bodel Nijenhuis zes, van Prof. Fruin vier, van Prof. Vissering twee werken. Om de uitgebreidheid van de gift zij het mij vergund afzonderlijk melding te maken van het geschenk van Jhr. Mr. Gevers van Endegeest. Van dezen kregen wij eene bijna volledige verzameling der vele brochures, die in April en Mei 1853, voor en tegen de invoering der Roomsche Hierarchie hier te lande, verschenen zijn.
Ik zou u thans, volgens vroegere gewoonte moeten opgeven, welke genootschappen ons hunne werken geschonken hebben. Gij zult mij hiervan echter wel verschoonen, hoop ik, daar ze alle reeds in het 3de deel van van den Catalogus opgenoemd zijn. Slechts ten opzichte van ééne zustervereeniging moet ik hier eene uitzondering maken, daar wij hare werken eerst na het afdrukken van den Catalogus ontvangen hebben. Het is de Vereeniging tot beoefening van Overijsselsch Regt en Geschiedenis. Zij zond ons al hare verslagen en de boeken, door haar uitgegeven.
Gij ziet dus, M.H. dat wij ons, wat de geschenken betreft, niet te beklagen hebben. Te bejammeren ech-
{==45==} {>>pagina-aanduiding<<}
ter is het dat zoo vele leden, zelfs zij, die boeken in het licht geven, welke bepaaldelijk tot de vakken der Maatschappij behooren, ons geen exemplaar doen toekomen. Mogen in een volgend verslag de namen vermeld worden van velen, die wij er thans noode in missen.
 
Ik ga nu over tot de vermelding der door ons gekochte boeken. Het spreekt van zelf dat er vooral op Hollandsche Letterkunde en Geschiedenis gelet is; wat het laatste aangaat vooral op de bronnen, en op de stedenbeschrijvingen. Veel ben ik ook in dit opzicht aan de leden der Historische Commissie verschuldigd, die mij op menig boek opmerkzaam gemaakt hebben, dat voor ons onmisbaar was.
Ik zal bij het opnoemen, zoo veel mogelijk de orde volgen, die in den Catalogus is aangenomen.
 
C. Tuinman, De Oorsprong en Uitlegging van dagelijks gebruikte spreekwoorden. Middelb. 1762, 27. 2 dln. 4o.
C. de Vries en M. Siegenbeek, Bijvoegselen tot Weiland's Nederl. Taalk. Woordenb., uit den Letterbode 1799-1812.
Schatkamer der Nederl. Dichteren, geopend door een Genootschap van Dichtminnaeren, onder de spreuk Nut Vermaek. Leyden 1771. 2 dln.
Proeve van poëzy door 't Genootsch. Vlijt Volmaekt. Leyden, 1781.
O.Z. van Haren, Agon. Leeuw. 1769.
Nederl. Muzen Almanak, 1819-48. Rott. enz. 30 dln. 12o. en kl. 8o.
Gedichten van Jan Luiken, bevattende:
1. Geestelijke brieven. Amst. 1714.
2. Voncken der liefde Jesu. Amst. 1696.
3. Beschouwingen der Wereld. Amst. 1708.

{==46==} {>>pagina-aanduiding<<}

4. De onwaardige Wereld. Amst. 1710.
5. Jesus en de Ziel. Amst. 1696.
6. De Bijkorf des gemoeds. Amst. 1735.
7. Zedelijke en Stichtelijke Gezangen, en Lof en Oordeel van de werken der barmhartigheid. Amst. 1709.
8. Spiegel van het menschelijk bedrijf, vertoonende honderd verscheiden ambachten. Amst. 1749.
9. Het leerzaam huisraad. Amst. 1731.
10. Des menschen begin, midden en einde. Amst. 1749.
Vaderl. Dichtstukjes, van 1781-1842 door Bellamy, Feith, enz. 97 st.
W. Swanke, Stichtelijke Rijmoeffeningen. Middelb. 1729.
D. Onderwater, Ernstige satirique en democritische Letterarbeid. Leiden, 1832; Mengelingen 1804; de Jongste dag.
D.H. ten Kate van Loo, de Gardes d'Honneur, in vier Zangen. 's Gravenh. 1815.
Helmers, de Hollandsche Natie, 2e druk. 's Grav. 1814.
Helmers, Nagelaten Gedichten. Haarl. 1814. 2 dln.
Helmers, Gedichten. Amst. 1809, 10. 2 dln.
Helmers, Socrates. Amst. 1815.
Helmers, Nalezing van Gedichten. Amst. 1815.
Helmers, Duromache of de Verlossing van Athene, Treursp. Amst. 1798.
Hulde aan de Nagedachtenis van J.F. Helmers. Amst. 1815.
J. Messchert van Vollenhoven, Bundel van gewijde poëzy, 's Gravenh. 1814.
J. Messchert van Vollenhoven, Proeve eener vrije navolging van eenige stukken uit de werken van P. Ovidius Naso. Amst. 1809. 3 dln.
J. Messchert van Vollenhoven, Gedichten. Amst. 1808.
A.W. Engelen, Poëzy. Gron. 1829.

{==47==} {>>pagina-aanduiding<<}

F. Cordes, Gedichten. Amst. 1827.
Den Amsterdamschen Hermes, zijnde een hist. poët. en satyr. Verhaal van de zotheden der voorbijzijnde, der tegenwoordige en der toekomende eeuw. Amst. 1722. 2 dln. 8o.
Den ontleeder der Gebreeken, zijnde een aangenaam vertoog over de opperheerschende feilen dezer eeuw. Amst. 1724. 2 dln. 4o.
Justificatie des Magistraets tot Leyden, teghens de Calumnien ter saecken van de differenten tusschen henluyden ende eenighe vande Ghemeente aldaer. Leyden, 1597.
Smollet, De geestelijke Don Quichot, uit het Eng. vert. door E. Bekker, Wed. A. Wolff. 's Hage, 1798. 3 dln. 8o.
E. Bekker, Wed. Wolff en A. Deken, Geschrift eener bejaarde Vrouw. 's Hage, 1802. 2 dln. 8o.
Henry, uit het Eng. vertaald door E. Bekker, Wed. Wolff. Amst. 1800. 4 dln. 8o.
Pope, Proeve over den Mensch, vertaald door E. Bekker, Wed. Wolff. 's Hage, 1783. 8o.
E. Bekker, Wed. Wolff, de gevaaren van den laster. 's Gravenh. 1791. 8o.
J.L.E. de Pouilly, Theorie der aangename aandoeningen, vertaald door E. Bekker, Wed. Wolff. 's Gravenh. 1786. 8o.
De Genlis, Adele en Theodoor, vertaald door E. Bekker, Wed. Wolff. 's Gravenh. 1782. 3 dln. 8o.
A. Fokke Simonsz., Leven van Lucifer. Amst. 1799. met caric. pl.
A. Fokke Simonsz., De Moderne Helicon, Apollo Sergeant, de antieke Helicon. Haarl. 1802. met caric. pl.

{==48==} {>>pagina-aanduiding<<}

Dez. Spreekwoorden. Amst. 1810. met caric. pl.
Dez. Onderzoek naar den zetel des Characters in den Mensch. Amst. 1800.
Dez. De Amsterdamsche Kermis. Haarl. 1801.
Dez. Tijdperken des menschelijken Levens. Amst. 1786.
Dez. Verhandeling over de Fortuin. Amst. 1788.
Dez. Verhandeling over de Zeevaart. 's Hage.
Dez. Verhandeling over de Algem. Gelaatk. 1801.
Dez. Verhandeling over de Nul. Amst. 1801. met caric. pl.
Dez. Iets over Alles. Amst. 1805. 4 dln. 2 st. met titelpl.
Dez. Verlichting. Haarl. 1799. met caric. pl.
Dez. De Moderne Helicon. Amst. 1792.
Dez. Proeve van een Ironiesch Comiesch Woordenboek en Aanhangsel. Amst. 1797. 2 dln.
Dez. Phosphorides. Amst. 1801.
Dez. Historie van de Waag te Amsterdam. Amst. 1808. met platen.
Dez. Verhandeling over den Lach en het lachwekkende. Amst. 1788.
Dez. London in een boertigen stijl beschreeven. Haarl. 1798. met caric. pl. en een platten grond.
Vincentius Bellovacensis, Speculum historiale. Francof. 1592. 2 voll. folio.
J. Blomhert, Geschied. van Nederl. met vervolg. Utr. 1735. Amst. 1753. 2 dln.
H. Meijer, Nederl. Geschiedenissen. Gron. 1744.
F.M. Janiçon, De Republiek der Vereenigde Nederlanden. 's Gravenh. 1736. 4 dln.
B.H. Lulofs, Kort overzigt van de Geschiedenis der Nederlanden. Gron. 1835-37. 2 dln.
A. Thysii Historia Navalis, sive celeberrimorum prae-
{==49==} {>>pagina-aanduiding<<}
liorum descriptio. Lugd. Bat. 1657. 4o.
D. Gerdes, Origines Ecclesiarum in Belgio reformatarum sive Hist. Eccles. sec. 16 in Belgio. Gron. 1749. 4o.
Een corte confutatie oft wederlegghinge gheschreven teghen een ketters boecxken, ghen. Corte belijdinghe des Gheloofs, Loven, 1567. 8o.
Mr. J.N.G. Sassen, Inventaris der Archiven van de stad 's Hertogenbosch. 's Hertogenb. 1863. 8o.
J.L.A. Diegerick, Inventaire analytique et chronol. des Chartes et Doc. appart. aux Arch. de la Ville d'Ypres. Bruges, 1853. etc. 5 tom.
O. Dapper, Hist. beschr. van Amsterdam, 1663. folio.
A.L. de Fonseca, La Haye par un habitant. la Haye, 1853. 2 voll. 8o.
W.C. van Zijll Jz., Oudewater en omstrek. 1861. 8o.
Jan Fokke, Geschiedkundige beschrijving van het vermaarde Stadhuis van Amsterdam. Amst. 1808. met platen. 8o.
Is. Le Long, Histor. Beschrijving van de Reformatie der stad Amsterdam. Amst. 1729. folio.
B. van Geuns, Beschrijving van Zaandam (Holl. en Fr.) Amst. (1842). 8o.
H.A. Benit, Redev. over het tweehonderdjarig bestaan der Kolonie Wildervank. Wilderv. 1850.
N. van der Monde, Utrecht en derzelver fraaije omstreken. Utrecht, (1841) 8o.
A. Buchelii Descr. Urbis Rheno-Traj. ex ined. MS. (Traj. 1803). 8o.
J. van Schevichaven, Geschiedk. plaatsbeschr. van het rijk van Nymegen. Nym. 1846. 8o.
J. Ehrlich, Bijdrage tot de kennis van het ontstaan en den verderen aan was der stad Middelburg. Middelb. 1843. 8o.
C. Ekama, Chronol. overzigt van de belangrijkste ge-
{==50==} {>>pagina-aanduiding<<}
beurtenissen der stad Haarlem. Haarl. 1861. 8o.
F. Allan, Het eiland Texel. Amst. 1856.
F. Allan, Het eiland Vlieland. Amst. 1857.
F. Allan, Het eiland Schiermonnikoog. Amst. 1856.
F. Allan, Het eiland Urk. Amst. 1857.
F. Allan, Het eiland Wieringen. Amst. 1856.
F. Allan, Het eiland Marken. Amst. 1854.
allen 8o.
Kervyn de Lettenhove, Commentaires de Charles V. 1862. 8o.
J. Gysius, Oorsprong en voortg. der Nederl. beroerten. Delft, 1616. 4o. 1e druk, zeldz.
Verantwoordinge Didrichs Sonoy, op zekere beschuldiging des Graven van Hohenlo. Utrecht, 1588. 4o.
J. Orlers, Waarachtige Beschrijvinghe van alle de belegeringhen ende Victorien te Water en te Lande. Leyden, 1619. folio.
F. Stapleton, Apologia pro Philippo II Rege Hisp. contra varias et falsas accusationes Elisab. Angl. Reginae. (Lovan. 1592).
D. Souterius, Nederl. Victorien van Wesel en 's Hertogenbosch. Haarl. 1630. 4o.
W. Swinnas, Engelse, Nederlandse en Munsterse Krakkeelen. Rotterd. 1668. 3 dln. 8o.
D. Heinsius, Rer. ad Silvam Ducis atque alibi in Belgio aut a Belgis ao. 1629. gest. historia, Lugd. Bat. 1631. fol.
H. Grotii Grollae obsidio. Amst. 1629. fol.
H. Hugo, Obsidio Bredana. Antverp. 1629. fol.
Boxhorn, Hist. Obs. Bredae. Lugd. Bat. 1640. fol.
J. Dalrymple, Memoirs of Great Britain and Ireland. Lond. 1790. 3 voll. 8o.
E. Forstemann, Die deutschen Ortsnamen. Nordhausen, 1863. 8o.

{==51==} {>>pagina-aanduiding<<}

J. Kehren, Sammlung alt- und mitteldeutscher Wörter aus Lateinischen Urkunden. Nordhausen, 1863. 8o.
H. Grotii Epistt., cum (D. van Alphen) Clavi Epistt. Grotii. Amst. 1687, 1763. fol.
 
Junij 1864.
W. Bisschop, Bibliothecaris.




{==52==} {>>pagina-aanduiding<<}


III.

De Verslagen der beide Commissiën over 1863-1864 zijn van de volgenden inhoud:


Verslag der Commissie voor Taal- en Letterkunde over het jaar 1863-1864.

De vacature in dit jaar in de Commissie ontstaan, door het aftreden volgens de wet van Dr. Sicherer, is in October vervuld; de Maandelijksche Vergadering heeft namelijk uit het ingediende dubbeltal, bestaande uit de Heeren M. de Vries en J.A. van Dijk, den eerstgenoemde gekozen.
De Commissie bestond dus uit de HH. Prof. Rauwenhoff, Ds. van Iterson, Dr. te Winkel, Prof. de Vries, en haren Secretaris Dr. Bisschop.
Tot het houden van Vergaderingen is dit jaar geen aanleiding geweest.


Verslag van de Commissie voor Geschied- en Oudheidkunde over het jaar 1863-1864.

Mijne Heeren,
 
Tienmaal kwam de Commissie voor Geschied- en Oudheidkunde, sedert 1 Oct. 1863, bijeen. In hare eerste vergadering trad het lid en tevens Secretaris Mr. Bodel

{==53==} {>>pagina-aanduiding<<}

Nijenhuis af, in wiens plaats uit een door haar opgegeven tweetal, bestaande uit Dr. G.D.J. Schotel en Mr. B.W. Wttewaall, door de Maandelijksche Vergadering de eerstgemelde werd gekozen. Ook werden in dezelfde bijeenkomst de afgetreden Secretaris en Mr. J. de Wal tot toegevoegde leden benoemd, zoodat de Commissie thans bestaat uit de HH. Fruin, du Rieu, Elzevier, Janssen en Schotel, en uit de toegevoegde leden de Wal en Bodel Nijenhuis, uit welke Prof. Fruin tot Voorzitter en uw dienaar tot Secretaris zijn gekozen.
Van hare eerste tot hare laatste bijeenkomst hield zich de Commissie voornamelijk bezig met de voortzetting en voltooijing van het Repertorium, waarvan zij het genoegen heeft u de laatste aflevering aan te bieden.
Zij meent door dezen arbeid gedeeltelijk aan eene lang gevoelde, meermalen uitgesproken, doch nimmer vervulde behoefte voldaan te hebben. Ik herhaal gedeeltelijk, Mijne Heeren! want niemand dan de Commissie zelve kan meer overtuigd zijn van de waarheid van het woord van den ouden dichter:

Al wat des menschen handt volbrengt op deser aerde 
Is niet als stuckke-werck en van bepaelde waerde. 


Het Repertorium is de eerste poging tot het vervaardigen van een zoo volledig mogelijke lijst van hetgeen, sedert bijna twee eeuwen, in een reeks van Tijdschriften en Jaarboekjes over Nederlandsche Geschied-, Oudheid- en Letterkunde lag bedolven. Wie kan dan ook verwachten, dat alle diergelijke Geschriften der Commissie zouden ten dienste gestaan hebben, niet een enkel, vooral van vroegeren tijd, hare aandacht zou ontsnapt zijn?
Reeds zijn er in haar bezit, wier bestaan haar alleen bekend was, of ter harer kennisse gekomen, van wier aan-
{==54==} {>>pagina-aanduiding<<}
zijn zij geheel onbewust was. Van deze nieuw ontdekte bronnen hoopt zij gebruik te maken voor een Supplement, waarmede zij haren arbeid aan het Repertorium voltooid zal rekenen.
Daar de Commissie wist, dat er in Amerikaansche Tijdschriften eenige verhandelingen betreffende ons Vaderland waren verschenen, heeft zij zich in betrekking gesteld met ons Medelid H.C. Murphy te New-York, ten einde hieromtrent nader ingelicht te worden. Bij een vereerend schrijven uit Brooklyn voegde de heer Murphy niet alleen de opgaaf der Amerikaansche bijdragen voor ons Repertorium maar ook eene Lijst van Stukken betrekkelijk Nieuw-Nederland. Deze kwam aan de Commissie belangrijk genoeg voor om ze als Mededeeling No. III het licht te doen zien.
Te vergeefs zal de lezer echter de Nederlandsche Koloniën in het Repertorium zoeken. Reeds had de Commissie er een belangrijk apparaat voor gereed, en er eene plaats voor ingeruimd, toen de Heer J.C. Hooykaas, Commies aan het Historisch Bureau en de Bibliotheek van het Departement Koloniën, die, sedert geruimen tijd iets dergelijks ondernomen had, en wiens ontwerp in sommige opzigten nog ruimer dan het onze was, de Commissie verzocht hem de door haar vergaderde bouwstof te willen afstaan, waartoe zij gemeend heeft te moeten besluiten, zoo dat zij mag vertrouwen, dat ook die bijdrage voor de bibliographie onzer Koloniën spoedig het licht zal zien.
Terwijl de Commissie zich met het zamenstellen en voor de pers gereed maken van het Repertorium bezig hield, viel hare aandacht op de Dissertatiën, Oratiën en Lijkredenen, die aan de verschillende universiteiten, athenaeën en illustre scholen van ons vaderland verdedigd en uitgesproken zijn. Zij meende, dat ook deze wel-
{==55==} {>>pagina-aanduiding<<}
ligt bouwstoffen konden bevatten, voor den geschiedvorscher en oudheidkundige van waarde, en besloot, in belang der wetenschap, ook uit deze voorraadschuren op te rakelen hetgeen zij voor haar doel geschikt achtte. Met vereende krachten sloeg zij handen aan het werk en mogt zich welhaast in het bezit zien van eene verzameling van bouwstoffen, die niet onbelangrijk is.
Het was geen geringe moeite die stapels van kwartijnen en octaven te doorworstelen, maar niet minder kostte het ons in bezit er van te geraken. Vele waren er in de Bibliotheek onzer Hoogeschool en onzer Maatschappij voorhanden, niet onbelangrijk was de collectie van orationes funebres in de bijzondere verzameling van onzen Bibliothecaris; maar toch nog zeer groot het aantal dat ons ontbrak. Reeds zijn echter, dank zij de hulpvaardigheid van eenige onzer medeleden, vele dier ontbrekende, vooral Utrechtsche, Franekersche en Harderwijksche Dissertatiën en Oratiën (van de beide laatstgemelde hoogescholen zijn er slechts weinigen meer aanwezig) ons aangewezen of toegezonden. Nog missen wij die, welke tot de voormalige illustre scholen (zoo als te Middelburg en Dordrecht) en tot die akademiën, welke naauwelijks gesticht waren of reeds wederom vernietigd werden (zoo als te Breda en Nymegen), in betrekking staan; doch ook die hopen wij in te zien, indien deze of gene, met ons plan bekend en in bezit er van, ze ons daartoe wil afstaan, en alzoo zal ons tweede Repertorium des te vollediger en des te nuttiger kunnen worden voor den beoefenaar onzer Vaderlandsche Geschied-, Oudheid- en Letterkunde.
 
Behoeven wij u te zeggen, Mijne Heeren! dat deze arbeid bijna al den tijd vorderde, dien wij voor onze zamenkom-
{==56==} {>>pagina-aanduiding<<}
sten hadden bestemd, en toch vonden wij nog oogenblikken tot het onderling bespreken van nieuwe plannen, tot het mededeelen van merkwaardige bijzonderheden, die ons in den loop onzer letterkundige studiën waren voorgekomen, tot het inzien van handschriften en zeldzame boekwerken, en tot het houden van wetenschappelijke gesprekken.
Zoo vormden wij het plan tot het vervaardigen van eene Lijst van Schilderijen aan de vaderlandsche historie ontleend; een plan, ook na de uitgaaf van een dergelijke lijst door den Heer D. Franken te Amsterdam bewerkt en bij den Heer F. Muller te Amsterdam in 't licht verschenen, niet door ons opgegeven, wijl het bleek hoe onvolledig deze was. Voorts tot het aanleggen eener Verzameling van genealogiën van patricische familiën in Nederland, waaraan de beoefenaar der Geschied- en Letterkunde groote behoefte heeft; eindelijk tot uitbreiding der collectie van zegels aan de Maatschappij toebehoorende.
Wat de Memoria Copesiana van wijlen den Heer Ackersdijck betreft (zie Handd. 1843, bl. 57, 1861, bl. 61, 1863, bl. 45), heeft de Commissie besloten, dit geschrift niet uit te geven, daar het bij nader onderzoek gebleken was, dat de talrijke brieven van H. Copes en G. Cuper, te 's Gravenhage bewaard, niet voldoende waren geraadpleegd voor dat doel; daarentegen is wel het besluit genomen den Catalogus van de Bibliotheek van S. Salvatore te Bologna in onze Mededeelingen No. IV op te nemen, naar de lijst van Copes' hand onder diens papieren thans op de Bibliotheek der Maatschappij bewaard; ondanks herhaalde nasporingen 1 toch was het niet gebleken, dat de Catalogus van die beroemde boekerij ergens is gedrukt geworden.

{==57==} {>>pagina-aanduiding<<}

Dr. Janssen deelde bijzonderheden mede nopens het Huldtooneel te Nooddorp bij Castricum en het daar gestichte monument, zie Mededeeling No. V; Prof. de Wal, zijne aanteekeningen omtrent Nederlanders, die te Heidelberg gestudeerd hebben, aan de Mss. Acta Universitatis ontleend; omtrent de Nederlandsche Epistolographi, wier uitgegeven brieven zulke rijke en schier ongebruikte bronnen zijn voor de geschiedenis, literatuur, karakterkunde en de kennis der zeden; omtrent het geboortejaar van den Hoogleeraar Boxhorn, naar aanleiding eener fautieve opgave in het Biographisch Woordenboek van wijlen ons medelid van der Aa, zie Mededeeling No. VI; omtrent een belangrijken brief van J. van Wullen te Stockholm aan den Hoogleeraar Nethenus nopens den dood van Cartesius, later door Crenius, doch sine capite et cauda uitgegeven, zie Mededeeling No. VII; en maakte ons opmerkzaam op de afbeeldingen van Luther en Melanchton, reeds in 1559 afgedrukt op een antieken band, bevattende Tomus III Scriptorum publice propositorum Gubernatoribus studiorum in Academia Wittenbergensi.
Meermalen onthaalde ons Mr. Bodel Nijenhuis op voortbrengselen van vroegere en latere prentkunst uit zijne rijke verzameling. Zoo gaf hij op het eerste Stuk van de Nederlandsche Geschiedenis in platen van den Heer F. Muller, 1863, eene nalezing van 180 platen, deels bij hem zelven, deels bij het Academisch plaatkabinet hier ter stede voorhanden, allen vóór den jare 1625 verschenen; en bragt hij het een of ander handschrift ter tafel,

{==58==} {>>pagina-aanduiding<<}

dat tot wetenschappelijke gesprekken aanleiding gaf. Zoo bragt hij haar in kennis met den Inventaris der nagelatene Hss. van Mr. S.C. Nederburgh, in leven Commissaris Generaal van geheel Nederlandsch Indië, een inventaris, thans in bezit van zijn schoonzoon Mr. J.P. de Fremery, Oud-Burgemeester te 's Gravesande, en daar deze niet ongenegen is die collectie aan die er belang in mogt stellen te laten inzien, meende de Commissie dien inventaris te mogen bekend maken als Mededeeling No. VIII.
Onder de zeldzame handschriften en boeken, zoo door de leden als den Secretaris ter tafel gebragt, behooren de originele briefwisseling tusschen Koning Karel II van Engeland en Prins Willem III, van welke een gedeelte door Costerus in zijn Historisch Verhaal is overgenomen, welker authenticiteit echter door Mr. Groen van Prinsterer werd betwijfeld; een originele perkamenten brief van Graaf Dirk VII en vrouw Aleijdis, waarbij zij verklaren goed te keuren al de giften en geschenken door vrouw Petronella, Gravin van Holland aan de Kerk der H. Maagd te Rijnsburg in 1199 geschreven; een perkamenten stuk, behelzende een verzoek om voor den anderen te bidden en te participeren aan elkanders goede werken, van 1448; Ms. Beschrijving van het dorp Valkenburg bij Leyden, met eenige aanteekeningen van C. van Alkemade en P. van der Schelling; een Ms. behelzende de Algemeene Keure van Zeeland, gegeven bij Floris, Momber of Voogd van Holland, met aanteekeningen van dezelfde geleerden; de oudste en hoogst zeldzame uitgave der Opera Hroswite, illustris virginis et monialis Germane, gente Saxonica orte, nuper a Conrado Celte inventa. Norimbergae 1501 fol. (deze tooneelspeelster was weleer het onderwerp eener briefwisseling tusschen Prof. de Wal en Dr. Schotel); een bundel Latijnsche gedichten getiteld

{==59==} {>>pagina-aanduiding<<}

Solitudo sive vita solitaria laudata a Cornelio Musio Delpho Encomiaste. Amst. 1566. 4o.; een zeldzaam kaartspel door de Jansenisten uitgegeven onder den titel van Constitutie-kaart van 's Pausen onfeilbaarheid, uit den aanvang der 18de eeuw.
Uit dit alles, Mijne Heeren! kunt gij opmaken, dat de Commissie ook dit jaar wederom werkzaam is geweest, en de tegenwoordigheid van alle leden (zoo geen hoogere pligten of bestendige ongesteldheid ze elders riepen) in de vergaderingen was een blijk dat zij het werk met lust verrigtte, en, zeggen wij met den boven gemelden dichter,

Soo arbeydt lustigh is en lust in arbeydts taek, 
Is zeker arbeyds vrucht tot nut en geests vermaek. 


Mogt de vrucht van onzen arbeid zulks ook voor u zijn!
Leiden, Mei 1864.
G.D.J. Schotel, Secretaris.



IV.

Daarna doet de Penningmeester mededeeling van zijne Rekening, zoo als die in de Vergadering van Mei was nagezien en goedgekeurd.
Het batig slot van 1863 bedroeg	ƒ 1272.60
De ontvangst van 1863-1864 is geweest	ƒ 3258.93
	__________
	ƒ 4531.53
De uitgaven tot ultimo April 1864 beliepen	ƒ 4137.50 1/2
Het saldo in kas is	ƒ 394.02 1/2
	__________
	ƒ 4531.53




{==60==} {>>pagina-aanduiding<<}


V.

Uit de Lijst der Heeren voorgedragen voor het Lidmaatschap heeft de keuze plaats, en wel van 14 Leden uit de 38 Binnenlandsche Candidaten, en van 4 Buitenlandsche Leden uit 6 Candidaten.
De Voorzitter verzoekt de Heeren J.J. Prins, J.M.E. Dercksen, L.J. van Rhijn, S.G. Heringa en A. Ising de Commissie van stemopneming uit te maken, die zich daartoe bereid verklaren.
Het proces-verbaal der stemming, uitgebracht door Prof. Prins, hield in, dat de volgende Heeren benoemd zijn, als:


Binnenlandsche Leden:

Mr. T.M.C. Asser, hoogleeraar in de rechten te Amsterdam.
Dr. A.H. Blom, predikant te Dordrecht.
G.H.J. Elliot Boswel, te 's Gravenhage, hoofdcommies bij het departement van koloniën.
Dr. C.H.D. Buys Ballot, hoogleeraar in de wis- en natuurkunde te Utrecht.
Dr. C.M. Francken, hoogleeraar in de faculteit der bespiegelende wijsbegeerte en letteren te Groningen.
Mr. J.A. Grothe, secretaris van 't Historisch Genootschap te Utrecht.
Mr. B.T. Baron van Heemstra van Froma en Eibersburen, te Leiden.
Mr. J.N.J. Heerkens, lid van het Prov. Gerechtshof van Overijssel te Zwolle.
D.F. van Heyst, te Leiden.
N.G. Pierson, koopman te Amsterdam.

{==61==} {>>pagina-aanduiding<<}

Mr. J. Pringle, procureur-generaal bij het Prov. Gerechtshof van Gelderland te Arnhem.
H. de Veer, predikant te Delft.
Jkhr. B.H.C.K. van der Wijck, hoogleeraar in de faculteit der bespiegelende wijsbegeerte en letteren te Groningen.
Dr. J.A. Wijnne, rector van het Gymnasium te Groningen.


Buitenlandsche Leden:

Joh. Geffcken, theol. et phil. dr., Prediger zur St. Michael in Hamburg.
Dr. R. Hildebrand, te Leipzig.
Erik Jonsson, te Kopenhagen.
Karl Johan Schlyter, hoogleeraar te Lund.



VI.

Hierna komt ter tafel het voorstel van Dr. J. van Vloten, om artikel 5-15 der Wet aldus te veranderen:
Art. 5.
 
Tot leden zijn verkiesbaar allen, die gerekend kunnen worden voor het in art. 1 aangegeven doel der Maatschappij jaarlijks eenige penningen beschikbaar te hebben.
 
Art. 6 blijft.
 
Art. 7.
 
Elk lid is bevoegd anderen tot het lidmaatschap voor te dragen; hij zendt daartoe vóór den 1sten Mei van het loopende jaar de namen der voorgedragenen bij den algemeenen Secretaris in.

{==62==} {>>pagina-aanduiding<<}

Art. 8.
 
De Secretaris zendt, in den loop derzelfde maand, al de ingezonden namen, alfabetisch gesteld, bij den beschrijvingsbrief, aan de leden der Maatschappij, die nu 't zij persoonlijk op de vergadering, 't zij bij vrachtvrije terugzending van die alfabetische lijst hun stem voor of tegen kunnen uitbrengen. De stemopneming ter algemeene vergadering geschiedt door eene Commissie van drie leden, door den Voorzitter te benoemen.
 
Art. 9.
 
Als gekozen worden allen beschouwd, die niet meer dan de helft der stemmende leden tegen zich hebben; gelijke verhouding geldt voor de in art. 6 vermelde Leidsche leden, over wier aanneming op de eerstvolgende maandelijksche Vergadering, nadat zij bij den Secretaris zijn aangegeven, gestemd wordt.
 
Art. 10.
 
Wie niet aangenomen is, kan binnen 't jaar niet weder voorgesteld worden.
 
Art. 11.
 
In iedere gemeente, waar minstens twaalf leden der Maatschappij gevonden worden, kunnen deze eene op zich zelve werkzame afdeeling vestigen, gerechtigd verdere leden aan te nemen, op gelijken voet, als de Leidsche in de art. 6 en 9 vermeld, en die (zonder nadere bekrachtiging door de Algemeene Vergadering) als leden der Maatschappij zelve beschouwd worden.
 
Art. 12.
 
Dergelijke afdeelingen hebben het recht één vierde der jaarlijksche contributiën harer leden ten eigen nutte in te houden, en alleen de overige drie vierden aan den algemeenen Secretaris over te maken.
 
Art. 13 wordt het bestaande art. 14.

{==63==} {>>pagina-aanduiding<<}

Art. 14.
 
De benoeming aannemende, ontvangen zij het bewijs van lidmaatschap, benevens een exemplaar van de naamlijst der leden en des verkiezende van den catalogus der boek- en andere verzamelingen der Maatschappij, tegen betaling van vier gulden.
 
Art. 15.
 
Zoodra het getal leden dat van zevenhonderd overschrijdt, betalen zij eene jaarlijksche toelage van vier gulden; zoo zij daar beneden blijven, zes.
De Voorzitter brengt namens het Bestuur praeadvies uit, inhoudende dat het Bestuur het niet raadzaam acht dit voorstel aan te nemen, hetwelk eene algeheele verandering in den aard en het wezen onzer Maatschappij ten gevolge zou hebben. Daar niemand het woord verlangt om het voorstel te verdedigen, wordt het door den Voorzitter in stemming gebracht, en met algemeene stemmen verworpen.


VII.

Vervolgens komt in behandeling het voorstel van den Heer A. Elink Sterk Jr. tot verandering van art. 7 der wet:
Voorgesteld Art. 7.
 
Elk lid heeft de bevoegdheid ook anderen tot het lidmaatschap voor te dragen, mits daarvan voor niet meer dan voor twee te gegelijk gebruik makende.
Het Praeadvies van het Bestuur door den Voorzitter uitgebracht strekt tot afrading van het voorstel, daar men de noodzakelijkheid van deze wetsverandering niet in-
{==64==} {>>pagina-aanduiding<<}
ziet, omdat de Leden tot dus verre geen misbruik hebben gemaakt van het in art. 7 toegestane regt, en de voorgestelde wijziging altijd ontdoken zou kunnen worden. De Heer Elink Sterk trekt hierop zijn voorstel in.


VIII.

Hierna brengt de Voorzitter in beraadslaging het voorstel van Prof. R. Fruin, om aan den uitgever der Gedenkstukken van Oldenbarnevelt en zijn tijd, eene subsidie van ƒ 200 toe te staan, uit te betalen zoodra het Derde Deel van dit werk het licht zal zien, en deelt hij mede een schrijven van de Commissie van Geschied- en Oudheidkunde van den volgenden inhoud:
‘De Commissie ingenomen met het voorstel van Prof. Fruin, betwijfelt of het wenschelijk is zulke ondernemingen op de voorgestelde wijze te ondersteunen; zij heeft daarom besloten, ter voorkoming van discussiën over het al of niet subsidiëren van nuttige ondernemingen, of zoo dit onmogelijk mogt zijn, ter vermijding van uitgaven, tot dat einde uit de kas der Maatschappij de ƒ 200, welke zij voor de uitgaaf van haar Repertorium heeft ontvangen, ter beschikking van het Bestuur te stellen.’
Daarop licht Prof. Fruin zijn voorstel toe; hij wenscht aan den Heer M. Nijhoff, die, wegens beperkt debiet van Oldenbarnevelt's Gedenkstukken, de uitgaaf bij het Tweede deel gestaakt heeft, van wege onze Maatschappij ƒ 200 toe te zeggen, even als het Provinciaal Utrechtsch Genootschap en de Maatschappij van Fraaije Kunsten had gedaan; die ƒ 600 zou de uitgaaf van een Derde deel mogelijk maken. De Voorsteller begrijpt evenwel, dat

{==65==} {>>pagina-aanduiding<<}

er zwarigheden zijn tegen het verleenen van zulk eene toelage uit de kas der Maatschappij, daar wellicht art. 2 der Wet het aanwenden van het geld der Maatschappij voor dergelijke ondersteuning niet toelaat. Hij vereenigt zich dus met het aanbod van de Geschiedkundige Commissie, en wijzigt zijn voorstel in dier voege, dat de ƒ 200 door die Commissie ter beschikking van het Bestuur gesteld, tot dat doel zullen gebruikt worden.
 
De Voorzitter brengt daarop het aldus gewijzigde voorstel in rondvraag, dat met algemeene stemmen op ééne na wordt aangenomen.


IX.

In plaats van den in October e.k. aftredenden Bestuurder Prof. A. Kuenen wordt uit het voorgedragen dubbeltal, bestaande uit de Heeren Dr. L.J.F. Janssen en Ds. C. Sepp, eerstgenoemde gekozen.
 
Nadat aldus de Punten van den Beschrijvingsbrief zijn afgehandeld, vraagt de Heer W. Eekhoff het woord, en leest een Voorstel voor, strekkende om door de Maatschappij te doen vervaardigen eene Geschiedenis van de Nederlandsche Letterkunde, als voortzetting van die der Middel-Nederlandsche Letterkunde van Prof. Jonckbloet.
 
De Voorzitter geeft in bedenking dit voorstel tot inlichting en raad in handen van de Commissie voor Taal- en Letterkunde te stellen.
De Heer Eekhoff neemt hiermede genoegen.
 
De Heer Delprat zegt, namens de aanwezige leden,

{==66==} {>>pagina-aanduiding<<}

den Voorzitter dank voor de leiding der Vergadering, en noodigt hem uit, de sierlijke toespraak, door hem met zoo veel warmte voorgedragen, af te staan voor de Handelingen. De Voorzitter verklaart zich daartoe bereid.
 
Ten slotte vraagt de Heer J.W. Tijdeman inlichting omtrent het besluit der Maandelijksche Vergadering, dat met den Beschrijvingsbrief ter kennis van de leden was gebracht: ‘dat voortaan bij de Handelingen onzer Maatschappij zullen worden uitgegeven Mededeelingen, die in de Vergaderingen gehouden zijn, of die, tot de vakken van onze Maatschappij behoorende, door de Leden tot dat einde zullen worden ingezonden.’ Hij verlangt te weten, of die ingezonden Mededeelingen onder art. 101 der wet vallen, en aldus in handen der desbetreffende Commissiën zullen worden gesteld. De Voorzitter antwoordt, dat de Maandelijksche Vergadering in dien geest de noodige bepalingen gemaakt heeft.
 
(Was geteekend)
M. de Vries, Voorzitter.



{==67==} {>>pagina-aanduiding<<}


Mededeelingen gedaan in de vergaderingen van de Maatschappij der Nederlandsche Letterkunde te Leiden, 1863-1864.


{==69==} {>>pagina-aanduiding<<}




I. Fragmenten eener oude kronijk, medegedeeld door Mr. L.Ph.C. van den Bergh.

[Voorwoord].

Deze fragmenten eener oude kronijk zijn uit de bibliotheek van Thijsius te Leiden afkomstig, waar zij tot schutbladen van een oud boekwerk dienden. Het zijn twee perkamentbladen, quarto formaat, beschreven met eene grove letter uit de 15de eeuw.
Wie de auteur van dit werk was, blijkt niet; alleen ziet men, dat hij in de eerste helft der 14de eeuw leefde en in Vlaanderen woonde, zoodat het HS. geen autograaph kan zijn.
Het zijn grootendeels aanteekeningen over voorvallen, die Vlaanderen en Zeeland betreffen, in welke laatste provincie die kronijk in de 15de eeuw schijnt berust te hebben, blijkens eenige korte aanteekeningen zonder waarde op de laatste bladzijde, die Zeeuwsche personen

{==70==} {>>pagina-aanduiding<<}

betreffen, van welke wij er slechts ééne overnemen, van dezen inhoud; ‘... den XXIIIsten dach van october anno dusent IIII hondert staerf den edele hoech[ghebor]- en baroen ende ridder heer floriis van haemste van monteges ende van hantes ...... van LXIII.’ - Het schijnen de laatste bladen van het HS. geweest te zijn, en als bladvulling heeft de schrijver er de korte naamlijst der oudste Hollandsche graven bijgevoegd.
Soortgelijke korte kronijken bezat men in dien tijd veel, doch de meesten zijn in de 16de eeuw verscheurd. Zoover ik heb kunnen nagaan, is ons fragment nog nergens gedrukt.


Fragmenten eener kronijk.

..... bedi men wilse emmer doen singhen ende men liep vaste in die wapen .... liet cort luden ende singhen al Vlaendren dure wt ghesteken Ghent ende [Aude]naerde ende dat daer toe behoort 1. In Marien Magdalenen avonde ende ghedurde XXIII. weken int jaer .M.CCC. ende XXVIII.
Die maendach was te Brugghe .VIII. daghe int inganc van den oeste doe . . . sleghen Willem van Cokelare ende

{==71==} {>>pagina-aanduiding<<}

Jacob Breydel ende sijn gheselscap e[nde] vele vleeshouwers warer doe wt gheseit int jaer .M.CCC ende XXVIII 1.
Te Cassele was die grote wijch 2 in sente Bertelmeus avonde M.CCC ende X[XVIII].
Die van Ghent verberneden Dense 3 al met allen up den vierden dach (in) pietemaent 4 int jaer .M.CCC ende XXVIII.
Wy moesten bliven anden coninc ende an onsen grave mijn here Lodewike van [Nivers] van goede ja van al tal, ende die coninc adde Vc ghisele ute Brugghe ende [voe]ren wech in sente Mattheus avonde ende waren wech .XXXIII weken ende . . . . . grave haddere wt Brugghe .CCC. al sonder die ghene van den vrien dise(?) . . . . wech in sente Lucs daghe int jaer .M.CCC. ende XXVIII 5.

{==72==} {>>pagina-aanduiding<<}

Maes Dankaerd ende Jan Ackerman ende hare helpers 1 die beletten mijn h[ere] Philips van Axele scepenen te makene te Brugghe van mijns heren graven weghen int [jaer] .M.CCC ende .XXVIII.
Zegher Jans Zone 2 quam up bi Oestende des daghes na sente Pauwel[s daghe] in laumaent daer vele liede qualike an waren int jaer .M.CCC ende XX . . . ende up dat selve jaer dede men alden wet ende vonnesse dien van Bru[gghe] . . . dien van den . . . . . . . . . niet . . . . . . . . . . . die waren gheb . . . . . . .


b.

... Lode]wijch van Vlaendren onse jonghe grave die was gheboren te Malen [up sen]te Katelinen daghe int jaer M.CCC ende XXX.
..... g]rote vloet was dat alle die lande van Zeelant in ghinghen int jaer [M.C]CC ende XXXIIII in sente Katelinen nachte 3.
. . . . wijch was vor Arnemuden tusschen die Fransoyse ende die Inghelsche [int j]aer .M.CCC .XXXIX 4.

{==73==} {>>pagina-aanduiding<<}

. . . . grote wijch was vor Swin tusschen den coninc van Inghelant ende die [Frans]oyse up sente Jans nacht int jaer .M.CCC ende XL 1.
 
Diederic die Vrieze was die eerste grave van Hollant ende wart grave doe men screef VIIIc ende LXIII jaer.
[Died]eric sijn zone was die ander grave van Hollant ende starf als men [scree]f IXc jaer.
Dese Diederic ende sijn vader onder hem tween hilden [Holl]ant .C ende XXV jaer.
[Die] derde grave hiet Arnoud ende hi was grave .V. jaer ende hi was ghe[sleg]hen van den Vriezen int jaer IXc ende .V. Ende es begraven tEgmonde.
[Die] vierde grave hiet Diederic Arnouds zone ende was grave XLVI jaer ende [star]f als men screef .IXc ende .LV. jaer.
[Die] vichte grave hiet Diederic ende hi was grave .IX. jaer ende hi was ghesleghen [van] sinen vianden te Dordrecht doot int jaer IXc ende LX.
[Die] seste grave hiet Florens ende was grave .XIII. jaer ende bleef doot van sine . . . . . . .


Blad 2. a.

.... dach leecht messe 2 die doe was des donredaghes ende hi bleef daer in d ..... met sire vrouwe sire moeder

{==74==} {>>pagina-aanduiding<<}

die gherne adde ghesien dat die balling[he die] met hare uut waren in 't lant hadden moghen comen, dat si niet en [conste] ghecrighen 1; tote des palmesondaghes cam hi weder over met sire . . . . . . Machtilden 2 ende des dincsendaghes na palmedach broechtise in Midde[lburch] ende aldaer was hi met mire vrouwen tote des anderdaghes nativi[tatis .] . . . . voeren si tote Zerixxe int jaer M.CCC.LII.
 
L.Ph.C. van den Bergh.




{==75==} {>>pagina-aanduiding<<}





II. Verslag betreffende een Nederduitsch handschrift van reken- en meetkunstigen inhoud van Samuel Carolus Kechelius, door Dr. E. van der Ven.

In de Vergadering van de Maatschappij der Nederlandsche Letterkunde, die op den 4den Maart j.l. werd gehouden, bragt de Heer Dr. C. Leemans een Handschrift 1 ter tafel, toebehoorende aan en gekocht op eene boedel-verkooping in Noord-Brabant door eenen opzigter van de Waterstaat in het 2de arrondissement van die provincie. Daarbij voegde hij de volgende opgaven omtrent den Inhoud.


inhoud.

Portret in potlood op perkament, geteekend door D. Druijff, 1655. Daaronder geschreven op hetzelfde papier als het overige van het HS.:
‘Samuel Carolus Kechelius van Hollensteyn, geboren

{==76==} {>>pagina-aanduiding<<}

tot Praag, Magister in de Mathematische ende Astronomische konst. Ao. 1655 out 44 jaeren Residerende tot Leyden. In den Name Godes Amen.’
	blzz.
Beginsel der geometria of meetkunst. Haarlem den 28 Oct. 1655. blzz. 1-166.	166
Gemeene bekentenissen (axiomata).	
Theoremata. Generale propositien. Trigonometria.	
Practick van meeten, ende het gebruyck van verscheydene instrumenten soowel gemeen als constich.	
In plan brengen of kaarteren.	
Geodesie. blzz. 177-187.	21
(Meting van vlakken) 1 onbeschr. bladz.	1
Stereometria. blzz. 189-270.	82
(eerst theorie.	
dan praktijk.	
Snijden van ligchamen uit papier.	
Problemata van transmutatie der ligchamen.	
4 Spetiën der arithmetiek in ligchamen). onbeschreven blzz. 271-274.	4
Aenhangsel (hoogtemeting) blzz. 275-278.	4
onbeschreven blzz. 279-294.	16
(NB. Waarschijnlijk niet afgewerkt maar tot nadere bijwerking of bijschrijving opengelaten, wanneer het ‘aanhangsel’ moest worden uitgebreid.)	
Architectura militaris. blzz. 295-450.	156
onbeschreven blzz. 451-522.	72
Compendium arithmeticae practicae (in het Latijn) blzz. 523-568.	46
(Numeratio, additio, substractio.	
	____
Transporteren	568


{==77==} {>>pagina-aanduiding<<}

	blzz.
Transporteren	568
multiplicatio, divisio.	
fractiones.	
regula trium.	
regula aurea.	
regula proportionum.	
regula societatem (sic?)	
regula extractio radicis quadratae).	
Gnomonica, blzz. 569-700.	132
Lib. I (in het Latijn.)	
Dl. II (in het Nederl.) Van de Sonnewijsers.	
Dl. III (in het Nederl.) Van de Sonnewijsers.	
(Inschrijven van Ital. en Babilonse uren en alderh. wijsers).	
breekt af midden in het 2de probl.)	
onbeschreven blzz. 701-796.	96
Compendium perspectivae.	
(in het Latijn) blzz. 797-830.	34
Niet afgewerkt, ontbreken eenige figuren, waarvoor de plaats is opengelaten).	
onbeschreven blzz. 831-902.	72
	____
te zamen	902
	blzz.

Nog eenige onbeschreven blzz., zoodat het geheel bestaat uit 914 blzz.
Achteraan staat het portret op perkament met potlood (geteekend door D. Druijff, 1655) van ‘Joos Crommeling Jacobszoon geboren tot Leyden studiosus in de Mathezy, beschrijver des Boex (door de onderwijsinge van Samuel Kechelius), out zijnde Ao. 1655: 17 Jaeren: woonende tot Haarlem.’

{==78==} {>>pagina-aanduiding<<}

De reeds genoemde vergadering verzocht mij te willen nagaan, in hoe verre dit HS. kan strekken tot het geven van inlichting omtrent de wijze, waarop in ons vaderland de wiskunde beoefend en onderwezen werd in het midden van de 17de eeuw. Ten einde aan dit vereerend verzoek te voldoen, is door mij in de vergadering, die den 6den Mei werd gehouden, het hier medegedeeld verslag uitgebragt. Zoo als van zelf spreekt, betreft het alleen dat gedeelte van het HS., waarin over onderwerpen van zuiver mathematischen aard of over min verwijderde toepassingen van zuiver mathematische beschouwingen wordt gesproken.
De hoofdstukken, Architectura militaris en Gnomonica getiteld, zijn van zoo bijzonderen practischen aard, dat ik mij daarover geen oordeel mag aanmatigen.
Eene practische strekking heeft de geheele ‘onderwijzinge’ gehad, waarvan ons de inhoud in het HS. bewaard is; de leerling werd allerwaarschijnlijkst opgeleid tot vestingbouwkundige. Daarom kan ons het HS. niet leeren, in hoe verre de vruchten van onderzoekingen, die in die dagen aan de orde waren, en mannen als Cartesius, Huygens, Hudde, bezig hielden, hier te lande bekend waren aan geleerden van minderen rang.
Wil het HS. ons iets leeren omtrent de trap van ontwikkeling die de wiskundige kennis in het midden van de 17de eeuw had bereikt, dan zou dit alleen de met de praktijk der Geodesie in onmiddelijk verband staande beginselen der Geometrie, Trigonometrie en Stereometrie kunnen gelden. Ook in dit opzigt echter mag dit HS. onze maatstaf niet zijn. Wat daarin van de beginselen der Geometrie en Stereometrie voorkomt is gedeeltelijk eene woordelijke vertaling van de Elementa van Euclides,

{==79==} {>>pagina-aanduiding<<}

gedeeltelijk slechts een uittreksel uit die elementa. Waar alleen dit laatste wordt gegeven, stuit men op zoovele onjuiste uitdrukkingen en is de mathematische evidentie zoo dikwijls aan de kortheid opgeofferd, dat het schijnt, alsof men hier meer met het onvolledig geschreven dictaat van den leerling dan met den waren inhoud eener ‘onderwijzinge’ te doen heeft. Als voorbeelden van zoodanige bekortingen wijzen wij onder vele andere slechts op de bepaling van den regten hoek en van den cirkel, op het bewijs van het theorema van Pythagoras, op datgene wat over de evenredigheid van lijnen wordt gezegd, enz.
Ook onder de beschouwingen, die den naam Trigonometria dragen en de practijk van het meten voorafgaan, mist men, onder anderen, de in dien tijd reeds bekende formule, waardoor men van eenen driehoek eenen hoek kan vinden als de drie zijden gegeven zijn. Bij de berekeningen, die in het practisch gedeelte voorkomen, geeft dit gewis tot omslagtigheid aanleiding.
Het compendium perspectivae is zoo onvolledig, dat het alleen in de meest eenvoudige gevallen bij het perspectivisch teekenen van voorwerpen als rigtsnoer dienen kan. Het is in de latijnsche taal opgesteld, even als het compendium arithmeticae practicae, dat een vrij getrouw beeld geeft van de rekenwijzen, die men in die dagen toepaste. Toch ontbreekt er ook aan dit hoofdstuk nog te veel dan dat het volledig kan geweest zijn op het tijdstip, dat het werd geschreven. Onder anderen toch mist men daarin het trekken van den cubus-wortel.
Oorspronkelijk, dat wil zeggen van den onderwijzer zelven, kunnen alleen geweest zijn eenige werkstukken, die het verdeelen, het optellen en aftrekken van ver-
{==80==} {>>pagina-aanduiding<<}
schillende vlakke figuren betreffen. Evenwel zijn ook deze zoo onmiddelijk uit door Euclides medegedeelde constructiën af te leiden, dat de overgang van deze tot de eerstgenoemden voor iemand, die eenigzins bedreven is in de wiskunde, geen moeite oplevert.
Bij het eerste doorbladeren van het Boek meende ik ook oorspronkelijke werkstukken te zullen vinden in het gedeelte, dat ‘Problemata van transmutatie der ligchamen’ tot opschrift draagt. De groote menigte keurig geteekende en fraai gekleurde figuren toch, die dit hoofdstuk opluisteren, deden mij eene transmutatie door constructie verwachten. Bij eene meer naauwkeurige beschouwing evenwel bleek het, dat die figuren op zeer overtollige wijze telkens de ligchamen moesten voorstellen, waarvan in een werkstuk sprake was. De transmutatie was alleen eene rekenkunstige; dat wil zeggen, vooraf was eene tafel vervaardigd, waarin, als de lengte van den straal eens bols als eenheid werd aangenomen, de lengte van de ribbe van eenig regelmatig ligchaam, een octaëdrum bijv., waarvan de inhoud aan dien van den bol gelijk moest zijn, werd opgegeven. In elk bijzonder geval werd dan door eene eenvoudige meetkunstige evenredigheid uit de gegevens dier tafel de lengte der ribbe, die met een gegeven straal overeenkwam, en omgekeerd, afgeleid.
Leert ons het HS. op deze wijze niets nieuws omtrent de mate van kennis, die in het midden van de 17de eeuw hier te lande onder de beoefenaars der wiskunde algemeen verspreid was, misschien zal het eenige inlichting kunnen geven omtrent de methode van onderwijzen, die men toen volgde. In deze verwachting echter geloof ik, dat men zich ook teleurgesteld zal vinden.

{==81==} {>>pagina-aanduiding<<}

Want schoon onderwijzingen als de in het HS. vervatte ons ter vergelijking niet ten dienste staan, zoo kunnen wij toch, door een oog te slaan op de handboeken over de beginselen der wiskunde, ook al zijn zij in de hoofdzaak vertalingen van Euclides' Elementa, ons overtuigen, dat niet alleen het mededeelen der waarheden, die in de stellingen vervat zijn, en het doen construëren der werkstukken, den eenigen inhoud van dat onderwijs uitmaakte. En zoo men dit HS. tot maatstaf aannam, zou men tot die conclusie moeten komen. Daarin worden de stellingen als zoo vele waarheden voorgedragen, die door een voorbeeld worden toegelicht, doch het bewijs is achterwege gelaten; daarin wordt de uitvoering der werkstukken opgegeven als gewone voorschriften zonder eenige verklaring, waarom men langs den bewandelden weg tot de begeerde uitkomst moest geraken. Hetzelfde geldt in alle opzigten van de beschouwingen over Geodesie. Het meten van hoogten, van afstanden, het bepalen van de betrekkelijke ligging van plaatsen, enz., het wordt alles uitgevoerd op eene wijze waarvan alleen hij, die der zake kundig is, inziet, hoe zij zamenhangen met de voorafgaande beschouwingen over Trigonometrie. En ook deze algemeene proposities zijn alleen uitgedrukt, niet bewezen. Ik vrees dat, zoo men naar dit HS. een voorstel velde over de wijze, waarop onze voorvaderen in de wiskunde onderwijs gaven, men een te hard oordeel vellen zou.
 
Dat het hier beschouwde HS. ons niets nieuws kan leeren, omtrent de hoogte waarop in den tijd, waarin het vervaardigd werd, zich de beoefening der wiskunde in ons vaderland bevond, en het ons evenmin over de

{==82==} {>>pagina-aanduiding<<}

methode van onderwijs, in die dagen gevolgd, met vertrouwen een oordeel kan doen vellen, moet de ondergeteekende als de slotsom van zijn onderzoek aan de Vergadering mededeelen.
 
Leiden, Mei 1864.
E. van der Ven.




{==83==} {>>pagina-aanduiding<<}

III. Lijst van stukken betreffende Nieuw Nederland, verschenen in Amerikaansche mengelwerken 1.

Letters of the Governor and Council of New Plymouth colony to the Director and Council of New Netherland; dated March 19. 1627 and August 14. 1627.
Answer of Isaac de Razier, Opper Koopman of New Netherland to Governor William Bradford's letter of Aug. 14 (above), dated 4th October 1627.
Letter of Governor Bradford of New Plymouth to the Director and Council of New Netherland, dated October 1. 1627. - The above letters are in Mass. Hist. Soc. Collections 1st Series, Vol. III. pp. 51 to 55.
Letter of James Cudworth to Josiah Winslow, Governor of New Plymouth colony, dated at Scituate 16th January 1673/4, declining the command of an auxiliary force to be sent in conjunction with others from New England against the Dutch who had possessed themselves of New York in August 1673. - Ibid. 1st Series, Vol. VI. p. 80.

{==84==} {>>pagina-aanduiding<<}

Letter from Governor Peter Stuyvesant of New Netherland to the Governor and Council of Massuchusetts, dated 20 November 1663, complaining of the unlawful and seditious proceedings of John Tallcot and others at Long Island. - Ibid. 1st Series, Vol. VI. p. 209.
 
Discourse designed to commemorate the Discovery of New York, delivered before the New York Historical Society, Sept. 4. 1809, by Samuel Miller, D.D. - Collections of the New York Historical Society, Vol. I. p. 19.
Letter from Isaac de Rasieres to Samuel Blommaert (1627). Translated from the original found in the Royal Library at the Hague in 1848. - Ibid. 2d Series, Vol. II. p. 343.
Memoir of the early Colonisation of New Netherland, by John Romeyn Brodhead, chiefly collected from Wassenaers Historische Verhael. Amsterdam 1621-1632. - Ibid 2d Series, Vol. II. p. 355.
 
Protest of Director Kieft of New Netherland against Theophilus Eaton, Governor of New Haven, for usurping divers places within the limits of New Netherland; dated Aug. 3. 1646. (N.S.) - Hazard's State Papers, Vol. II. p. 55.
Letter of Governor Eaton in answer to the above protest; addressed to William Kieft, Governor of the Dutch in New Netherland; dated New Haven, 12 Aug. 1646. (O.S.) - Ibid. Vol. II. p. 57.
Letter of the Commissioners of the United Colonies of New England to Director Kieft, of New Netherland, complaining of the Dutch at fort Good Hope, (Hartford, Connecticut) written at New Haven, 5 Sept. 1646. (O.S.) - Ibid. Vol. II. p. 57.

{==85==} {>>pagina-aanduiding<<}

Another letter from the same to the same; dated 7 Sept. 1646. (O.S.) - Ibid. Vol. II. p. 58.
Letter of Director Kieft to the Commissioners of the United Colonies of New England, in answer to theirs of the 5 Sept.; dated Amsterdam fort in New Netherland, 22 Sept. 1646. (N.S.) - Ibid. Vol. II. p. 68.
Another letter of Director Kieft to the Commissioners etc. in answer to theirs of the 7 Sept.; dated (as above) 22 Sept 1646. (N.S.) - Ibid. Vol. II. p. 70.
Answer of the Commissioners etc. to Director Kieft. - Ibid. Vol. II. p. 71.
 
Letter from Theophilus Eaton, Governor of the Colony of New Haven to Governor Stuyvesant congratulating him on his arrival at the Manhatans, and agreeing to a rendition of fugitives on both sides; dated New Haven, 19 June 1647. (O.S.) - New Haven Colonial Records 1638-1649. p. 507.
Letter from Governor Eaton to Director Stuyvesant protesting against him for unjustly claiming lands belonging to the English and cutting out a ship from their harbor; dated New Haven, 8 Octob. 1647. - Ibid. p. 508.
Letter from Governor Eaton to Director Stuyvesant renewing his protest as above; dated New Haven, 15 Oct. 1647. (O.S.)
Letter from Stephen Goodyeare, Deputy Governor of New Haven Colony, to Director Stuyvesant, informing him of the excitement which prevailed there on the cutting out a Dutch ship from New Haven harbor; no date; - Ibid. p. 511.
Letter from Director Stuyvesant to Governor Eaton, referring him to his superiors, the States General, for redress of any damage done in cutting out the above ship

{==86==} {>>pagina-aanduiding<<}

and proposing a reference of their differences to the Commissioners of the United Colonies; dated New Amsterdam in New Netherland, Nov. 13. 1647. (N.S.) - Ibid. p. 512.
Letter from Director Stuyvesant to Deputy Governor Goodyear, in answer to his of the - (supra); dated New Amsterdam, Nov. 13. 1647. (N.S.) - Ibid. p. 513.
Letter from Governor Eaton to Director Stuyvesant, vindicating the title of New Haven to their lands, and agreeing to the proposed reference of their differences to the Commissioners of the United Colonies; dated New Haven, Nov. 16. 1647. (O.S.) - Ibid. p. 514.
Letter from Deputy Governor Goodyear to Director Stuyvesant, about furnishing provisions; also congratulating him on the birth of his newly born child; dated New Haven, Nov. 22. 1647. (O.S.) - Ibid. p. 517.
Letter from Director Stuyvesant to Deputy Governor Goodyear in answer to Governor Eaton, the director (S.) being unwilling to write to Mr. Eaton in respect of his unjust charges; and vindicating his conduct in the administration of his Government; dated New Amsterdam, 16 Dec. 1647. (N.S.) - Ibid. p. 520.
Letter from Director Stuyvesant to Governor Eaton, enquiring about the sale of guns etc. to the Indians, and proposing to meet him and the Govrns of Boston and Plimouth at Connecticut this summer; dated May 28. 1648. (N.S.) - Ibid. p. 523.
Letter from Governor Eaton to Director Stuyvesant, in answer, agreeing to the proposed meeting; dated New Haven, 31 May 1648. (O.S.) - Ibid. p. 523.
Letter from Governor Eaton to Director Stuyvesant on the above proposed meeting; dated New Haven, Juni 20. 1648. (O.S.) - Ibid. p. 525.
Letter from Director Stuyvesant to Governor Eaton

{==87==} {>>pagina-aanduiding<<}

proposing that the above meeting may be held on 20 Aug. (O.S.) dated New Amsterdam, 8 July 1648. (N.S.) - Ibid. p. 526.
Letter from Governor Eaton to Director Stuyvesant informing him that the above proposed meeting is postponed until the next spring or summer; dated New Haven, Aug. 4. 1648. (O.S.) - Ibid. p. 527.
Letter from Director Stuyvesant to Governor Eaton acknowledging receipt of the above; calling his attention to the sale of guns etc. to the Indians and requesting the rendition of fugitives; dated Aug. 20. 1648. (N.S.) - Ibid. p. 527.
Letter from Governor Eaton to Director Stuyvesant; returns one of the above fugitives; comments on the sale of guns to the Indians; dated New Haven, 9 Oct. 1648. (O.S.) - Ibid. p. 528.
Letter from Governor Eaton to Director Stuyvesant, proposing to meet the Commissioners of the United Colonies at Boston in Juni or July; dated New Haven, 11 April, 1649. (O.S.) - Ibid. p. 530.
Letter from Director Stuyvesant to Governor Eaton; condoles with him on the death of Mr. Winthrop, and requests that the proposed meeting be held at Connecticut; dated New Amsterdam, 4 May, 1649. - Ibid. p. 531.
Letter from Governor Eaton to Director Stuyvesant, stating that he had forwarded his last request to Boston etc.; dated New Haven, April 30. 1649. (O.S.) - Ibid. p. 532.
Letter from Director Stuyvesant to Governor Eaton, in acknowledgment of the last; dated May 26. 1649. (N.S.) - Ibid. p. 533.
Letter from Governor Eaton to Director Stuyvesant, informing him that the Commissioners cannot come to Con-
{==88==} {>>pagina-aanduiding<<}
necticut as he desires; requests information about trade regulations at New Amsterdam; dated New Haven, June 7. 1649. (O.S.) - Ibid. p. 534.
Letter from Governor Stuyvesant to Governor Eaton, in answer to the preceding letter; dated July 2. 1649. (N.S.) - Ibid. p. 535.
 
Letter of the Commissioners of the United Colonies of New England to Peter Stuyvesant, Director of New Netherland, congratulating him on his arrival; complaining of fire arms etc. being sold to the Indians and requesting information as to customs etc.; dated Boston, 17, 6 month 1647. (O.S.) - Hazard's State Papers, Vol. II. p. 97.
Letter of the above Commissioners to Director Stuyvesant, complaining that they had not received any answer to theirs of the 7 Aug. 1647. and of the seizure of a ship at New Haven and in regard to tracte; dated New Plymouth, Sept. 10. 1648. (O.S.) - Ibid. Vol. II. p. 102.
Letter of the above Commissioners to Director Stuyvesant, complaining against of powder etc. being sold to the Indians; of the seizure of Mr. Westerhouse's ship at New Haven by the Dutch; of customs etc.; dated Boston, Aug. 6. 1649. (O.S.) - Ibid. Vol. II. p. 132.
Letter of Director Stuyvesant to the above Commissioners, with articles containing various complaints of the Government of New Netherland against those of New England; dated Sept. 23. 1650. (N.S.) - Ibid. Vol. II. p. 154.
Letter of the Commissioners of the United Colonies of New England to Director Stuyvesant, objecting to the above letter being dated ‘New Netherland,’ when it was written at Hartford, (where Director Stuyvesant then was) and stating that they could not proceed, unless such pre-
{==89==} {>>pagina-aanduiding<<}
tense of title was retracted; dated Hartford in New England, 13 Sept. 1650. (O.S.) - Ibid. Vol. II. p. 156.
Letter from Director Stuyvesant in explanation of the circumstances which caused him to date his letter, ‘New Netherland’, and agreeing to waive that name, if they would forbear calling the place Hartford in New England; dated Conecticott, 24 Sept. 1650. (N.S.) - Ibid. Vol. II. p. 157.
Answer of the Commissioners to the above; dated Hartford, 14 Sept. 1650. (N.S.) - Ibid. Vol. II. p. 157.
Answer of the Commissioners to the propositions of Director Stuyvesant of the 23 Sept. 1650; dated Hartford, 14 Sept. 1650. - Ibid. Vol. II. p. 158.
Reply of Director Stuyvesant to the last; dated Conecticott, 26 Sept. 1650. (O.S.) - Ibid. Vol. II. p. 159.
Rejoinder of the Commissioners to Director Stuyvesant's reply; no date. - Ibid. Vol. II. p. 161.
Letter of the Commissioners to Director Stuyvesant, containing grievances and complaints against the Dutch; dated Hartford, Sept. 16. 1650. (O.S.) - Ibid. Vol. II. p. 163.
Letter of Director Stuyvesant to the Commissioners, proposing to submit the differences between them to arbitration and transmitting points to be submitted; dated Conecticott 27 Sept. 1650. (N.S.) - Ibid. Vol. II. p. 165.
Letter of the Commissioners to Director Stuyvesant, still expressing dissatisfaction at his pretentions, and demanding further explanation; dated Hartford, Sept. 17. 1650. (O.S.) - Ibid. Vol. II. p. 166.
Letter of Director Stuyvesant to the Commissioners in explanation; dated Conecticott, 17/27 Sept. 1650. - Ibid. Vol. II. p. 167.
Letter of the Commissioners to Director Stuyvesant

{==90==} {>>pagina-aanduiding<<}

informing him that they had appointed two persons to meet his delegates for the settlement of differences, boundaries etc.; dated Hartford, 18/28 Sept. 1650. - Ibid. Vol. II. p. 168.
Letter of Director Stuyvesant to the Commissioners informing them that he appoints Messrs. Willett and Baxter as his delegates; dated Connecticott, 18/28 Sept. 1650. - Ibid. Vol. II. p. 168.
Commission o Messrs. Willett and Baxter, from Director Stuyvesant; dated 28 Sept. 1650. (N.S.) dated the House the Hope on Connecticott river. - Ibid. Vol. II. p. 169.
Commission to Simon Bradstreet and Thomas Prince, from the Commissioners of the N.E. Colonies, to meet those on the part of the Dutch for the settlement of differences; dated Hartford, 18/28 Sept. 1650. - Ibid. Vol. II. p. 170.
Articles of agreement concluded Sept. 19. 1650. betwixt the above Delegates, Sept. 19. 1650. (O.S.) - Ibid. Vol. II. p. 170.
Letter of the Commissioners of the New England Colonies to Director Stuyvesant, transmitting complaints presented by several persons of Southampton, on Long Island, relative to the sequestration by the Dutch of property belonging to them; dated New Haven, 11 Sept. 1651. (O.S.) - Ibid. Vol. II. p. 191.
Petition of Jasper Graine, William Tuttle and others of New Haven, to the Commissioners, complaining that they were prevented by the Dutch from settling on the Deleware river. - Ibid. Vol. II. p. 192.
Letter from the Commissioners to Director Stuyvesant protesting against the above proceedings and demanding

{==91==} {>>pagina-aanduiding<<}

satisfaction; dated New Haven, Sept. 15. 1651. (O.S.) - Ibid. Vol. II. p. 195.
Grievances and charges of conspiracy on the part of the English of New England, against the Dutch, drawn up by the Commissioners of the United Colonies; dated Boston, May 1653. - Ibid. Vol. II. p. 212 and 225.
Letter of the Commissioners aforesaid to Director Stuyvesant and Council, transmitting the above charges and demanding satisfaction for the past and security for the future; dated Boston, 2 May 1653. (O.S.) - Ibid. Vol. II. p. 225.
Commission of Francis Neuman, John Leverett and William Davis from the Commissioners as agents to the Dutch Governor (Stuyvesant) to substantiate above charges etc.; dated May 2. 1653. - Ibid. Vol. II. p. 228.
Instructions to the above agents. May 2. 1653. - Ibid. Vol. II. p. 228.
Commission to Thomas Stanton to act as Interpreter between the English and Indians in the investigation of the above alleged conspiracy. - Ibid. Vol. II. p. 230.
Letter of the above agents to Director Stuyvesant, requesting that the above investigation be held at Flushing or Hempstead, on Long Island, and that they have power to examine witnesses upon oath etc.; dated Monhatoes, 13/23 May 1653. - Ibid. Vol. II. p. 234.
Commission from Director Stuyvesant and council, to John de la Montagnie, David Provoost and Govert Loockerman to attend the above investigation on the part of the Dutch; dated 23 May 1653. - Ibid. Vol. II. p. 235.
Letter of the agents to Director Stuyvesant expressing dissatisfaction at the above appointment etc.; dated 14/24 May 1653. - Ibid. Vol. II. p. 236.

{==92==} {>>pagina-aanduiding<<}

Letter of the Secretary of New Netherland to the above agents calling on them to exhibit their commission; dated New Amsterdam, 23 May 1653. - Ibid. Vol. II. p. 237.
Answer of the agents transmitting their commission. - Ibid. Vol. II. p. 237.
Letter of Director Stuyvesant to the agents, protesting his innocence of the alleged conspiracy, with articles for a proposed alliance offensive and defensive against the Indians; a continuance of trade and commerce etc. New Amsterdam, 24 May 1653. - Ibid. Vol. II. p. 238.
Answer of the agents, referring the matter to their superiors. 15/25 May 1653. - Ibid. Vol. II. p. 239.
Letter from the agents to Director Stuyvesant concluding their negotiation, and notifying him that they will not suffer their countrymen to be oppressed; dated Manhatoes, 15/25 May 1653. - Ibid. Vol. II. p. 241.
Testimonies of Indians and others in regard to the alleged conspiracy against the English, taken without the concurrence or aid of the Dutch. - Ibid. Vol. II. p. 241 and 249.
Statement of the case of the Injuries and Differences with the Dutch. - Ibid. Vol. II. p. 250-252.
Answer of the Elders called to give their opinion what the Lord calleth to do in the present case between the United Colonies and the Dutch at the Monhattoes; 27 of the 3d month 1653. - Ibid. Vol. II. p. 253.
Resolution of the Commissioners of the United Colonies not to make war on the Dutch; 28 of the 3d month 1653. - Ibid. Vol. II. p. 254.
Letter of Director Stuyvesant to the Commissioners of the United Colonies in answer to theirs of the 2d of May,

{==93==} {>>pagina-aanduiding<<}

and in vindication of the Dutch against the charges and complaints of the English. New Amsterdam, 26 May 1653. - Ibid. Vol. II. p. 256.
A short abstract out of the register and record of Passages betwixt the New Netherlands and the English Nation Eastward from us. - Ibid. Vol. II. p. 262-267.
Letter of the Commissioners to Director Stuyvesant in reply to his letter of 26e, claiming all the territory from 40 to 48 degrees north latitude; disbelieving his denial of the conspiracy to cut off the English and calling for satisfaction and security. Boston, 3 June 1653. (O.S.) - Ibid. Vol. II. p. 268.
Order forbidding Dutch vessels coming into any harbor belonging to any of the United Colonies, on pain of seizure. Sept. 17. 1653. (O.S.) - Ibid. Vol. II. p. 287.
Letter from Director Stuyvesant to the Commissioners of the United Colonies, congratulating them on the peace between England and the States General, and informing them that the treaty agreed to at Hartford in 1650, had been ratified by the States General, and requesting the same on the part of the English; Amsterdam in N.N. 22 Aug. 1656. - Ibid. Vol. II. p. 363.
Answer of the Commissioners to the above; reiterating their complaints against the Dutch. New Plymouth, 17 Sept. 1656. - Ibid. Vol. II. p. 364.
Minute of the appearance before the Commissioners of the United Colonies at Boston on the 9 Sept. 1663, complaining of the non-observance of the articles of agreement concluded on at Hartford in 1650, with the correspondence on that occasion. - Ibid. Vol. II. p. 479-483.
Conditions offered by the Burgomasters of the city of Amsterdam to all who are willing to settle in New Netherland, 1656. - Ibid. Vol. II. p. 545.

{==94==} {>>pagina-aanduiding<<}

Act of approbation by the States General of an agreement or treaty concluded at Hartford, relative to the line of partition between New Netherland and New England, 22 Feb. 1656. - Ibid. Vol. II. p. 549.
Journal kept by Commissioners Cornelis van Ruyven, Burgomaster van Ertlandt, and Mr. John Laurence, citizen and inhabitant of the city of New Amsterdam, on their voyage to Hartford. Oct. 1663. - Ibid. Vol. II. p. 623-633.
 
Letter from Director Stuyvesant to John Endicott, Governor of Massachusetts, dated 6 March 1653, announcing to him that war is declared between England and the States General, and desiring a continuation of peace between the Dutch and English in America. - Plymouth Records, Vol. X. p. 425.
Letter from Governor Endecott to Director Stuyvesant in answer, asking explanation of sundry rumors of hostility towards the English; dated 28 March 1653. (O.S.) - Ibid. Vol. X. p. 426.
Letter from Director Stuyvesant to the Commissioners of the United Colonies of New England, refusing their application for a free passage up the Hudson river; dated 27 Oct. 1659. - Ibid. Vol. X. p. 443.
Letter from the Commissioners to Director Stuyvesant, vindicating the right of the English to the Hudsons river and the country under their Patent, 12 Nov. 1659. - Ibid. Vol. X. p. 445.



{==95==} {>>pagina-aanduiding<<}


IV. Catalogus Librorum Manuscriptorum in Bibliotheca S. Salvatoris, 
quae fuit bononiae 1. (ex mstis H. Copes 2).

Reverendissimo Patri D.D. Angelo Castaldio Bononiensi, olim Congregationis Canonicorum Regularium S.S. Salvatoris Abbati Generali, nunc vero Insignis Canonicae S.S. Salvatoris de Bononia Abbati et Praesuli meritissimo D. Blasius Albertinus Ferrariensis, in ejusdem Canonicae Collegio Philosophiae Lector et Bibliothecarius Sacrat D.D.
Celebris hujus Bibliothecae, cujus tuis sub auspiciis Reverendissime Pater, exaratarus sum Repertorium, et Inventarium, si quod ad Iberos callide transvexit nomen, maligna fama, ad Batavos potius detulisset oras, ipsius non forsan gloria suum Bibliothecarum Syntagma, qui

{==96==} {>>pagina-aanduiding<<}

illo tunc temporis florebat quando haec constructa fuit, Litteratorum Princeps Justus Lipsius decorasset. Quantum invida subtraxit decoris, machinata est caedis. Hanc, quam sibi filiam dicebat, ad publicum extruxit benefitium salutis anno 1522, Reverendissimi Patris, quondam septies nostrae Congregationis Generalis D.D. Peregrini de Fabris Bononiensis munificentia. Praeclarissimis, pretiosissimisque illam ditavit tum Hebraicis, tum Graecis, tum Latinis Codicibus, nedum in pergamenis impressis, verum et manu conscriptis, plurimam redolentibus antiquitatem, ex quorum ornatu, aureorum scilicet marginalium, excellentissimarumve minusculationum, munifica tanti viri panditur liberalitas. Eam magnifica quae nunc usque conspicitur, eodem anno decoravit structura praeclara anno 1532. Ampliavit in pergamenis Conscripta Bibliotheca, quam plurimarum impensium jure potitus est ab haeredibus illustrissimi quondam Dominici Veneti Episcopi Brixiensis, cujus eruditissimi viri originalia adhuc servantur opera: sed vix vita functo Reverendissimo Peregrino tot perpessa est haec Bibliotheca jacturas, ut potius quam Bibliotheca Reliquia videretur denominanda. Primo S.S. Inquisitionis imperio sub Paulo IV, anno 1558, numero non pauca pretio non parva sublata sunt volumina, ut exstat in tabellis. Sed haec resecatio malorum membrorum fuit. Latrunculi et ipsi suam librorum partem abstulerunt anno 1564, ut ipsae pariter antiquae deflent Bibliothecae tabulae. Tandem pene occidit invidia quod pepererat munificentia, deglutivit avaritia quod ediderat liberalitas; audierat Philippus II, Hispaniarum Rex hujus Bibliothecae famam, unde ex Matrito ministros misit, qui pe- 1

{==97==} {>>pagina-aanduiding<<}

[Nova pag.]
vi ex hac ad suam Escurialis extraherent insigniores deferendos Codices, quod eheu et factum est anno 1586. Hoc testatur in suo Mari Oceano Religionum Sylvester Maurtolicus nostrae antiquitatis segnis indigator, bonorum nostrorum (fuit enim Ministrorum regis) discerptator et famae dilacerator. Surrexit haec tamen e ruinis Bibliotheca anno 1635, cum Reverendissimus D. Prudentius Manzonius Bononiensis hujus Canonicae Abbas novo non solum, sed et nobili eam decoraverit armariorum ornatu novisque quam plurimis illustraverit voluminibus. Tuis vero sub felicissimis gubernationibus anni 1647 et nunc, anno 1658, ad pristinum tandem aliquo haec rediit splendorem, dum tua praeclarioribus, quibus nunc insignita est voluminibus eam locupletaverit liberalitas, tu enim Reverendissime Praesul tuis majoribus major, nedum ut in tuae Canonicae beneficium rem familiarem augeas, verum et ad ingeniorum eruditionem commoda praestas. Diu igitur valeas.
 
[In nova pag. incipit Catalogus, cui deest initium].
D. Augustini de Civitate Dei, in perg. MS. cum marginalibus auratis	A. 14.
Idem in perg. pariter	A. 15.
Lactantii Firmiani opus de Divinis Institutionibus, litteris majusculis, maxime antiquum anni circ. 800.	A. 17.
Idem adhuc ter in perg.	A. 34, 35, 36.
Incerti Graeca Paraphrasis in Novum Testamentum, in papyr. MS.	B. 6.
Athenagorae philosophi Christiani Opera, in papyr. MS.	A. 11.


{==98==} {>>pagina-aanduiding<<}

Leonardi Aretini Tractatus contra Hypocritas, in perg. MS.	A. 44.
Senecae Opera universa in Codice antiquissimo pergam., in quo quamplurima habentur, quae in impressis Codicibus desiderantur, tum soluta oratione tum carmine, et praecipue Epistolae ad Divum Paulum.	B. 33.
Idem de Remediis Fortuitorum, in perg. MS.	A. 9.
Ciceronis Philosophia, in perg. MS. peregregie sane.	B. 3.
Macrobius de Somno Scipionis, in perg. MS.	A. 8.
Vibius Sequestrus de Fontibus, Fluminibus, in perg.	B. 41.
Cato de Senectute, in perg. MS.	A. 10.
Pomponii Melae Cosmographia, in perg.	B. 41.
Altera in perg.	B. 45.

[Nova pag.]
Aelius Spartianus de Vita Hadriani, Severi, Pesennii et Caracallae.
 
Julius Capitolinus de Vita Antonini Pii et Philosophi et Veri.
 
Aelius Lampridius Commodi, Heliogaboli.
 
Hic codex in papyr. est MS. antiquissimus.	B. 22.
Lucii Annaei Flori Opus Memorabilium Factorum ab Urbe condita usque ad Tiberium, in pap. MS.
 
Eutropius de Romana Historia.
 
Plinius de Viris Illustribus.
 
Daretus Phrygius de Bello Trojano.
 
Hic enim in eo bello miles fuit.	B. 23.
Lucii Flori idem opus cum Annot. incerti, in perg. MS.	B. 24.


{==99==} {>>pagina-aanduiding<<}

Q. Asconius Pedianus de Temporibus Vespasiani, in pap. MS.	B. 25.
Plutarchi pars non parva de Viris Illustribus, in perg. MS.	A. 28.
Justini Historiae, in perg. MS.	B. 32.
Suetonii opus in 12 Caesares, in perg.	B. 33.
Idem opus in perg.	B. 34.
Idem opus in perg.	B. 35.
Salustius de Bello Cattilinario et Jugurtino, in perg. MS.	A. 43.
C. Julius Solinus de Rebus Memorabilibus, in perg. MS.	A. 41.

[Nova pag.]
Ptolomaei Geographia, in pap. MS.	B. 40.
Vitruvius de Architectura, in pap.	B. 34.
Incertus de Ratione Spaerae et Planetarum, in pap. MS.	B. 46.
Ecratis [?] Arati volumen, et Ravii in Medicina, in perg. pariter ac primum egregium opus, duobus distinctum Codicibus.	B. 2.
Incerti Ars Medica Graeco idiomate in papyro conscripta.	A. 34.



Historici Sacri.

Josephi Haebrei Antiquitates Judaicae, in perg. egregie MS.	A. 16.
Eusebii Caesariensis Historiae Ecclesiasticae, in perg.	A. 7.
Gregorii Nisseni Descriptio Vitae Mosis, in perg.	A. 9.
Pauli Orosii Historia contra paganos, in perg.	A. 9.
Altera in perg.	B. 26.
Caesaris Commentaria, peregregie in perg. MS.	B. 6.


{==100==} {>>pagina-aanduiding<<}

Alia in perg.	B. 40.
Alia in perg.	B. 41.
Valerius Maximus de Dictis et Factis Memorabilibus, in perg.	B. 29.
Ejusdem idem opus, in perg. pariter MS.	B. 30.
Titi Livii decas prima, in perg.	B. 14.
Altera pariter in perg.	A. 42.
Idem de Bello Macedonico, in perg.	B. 14.
Decas altera de Bello Macedonico, in perg.	B. 14.
Decas altera de Bello Punico, in perg.	B. 14.

[Nova pag.]
Sexti Rufi Annumeratoris liber de Roma Historia, in perg. MS.	A. 28.
Incerti Vita Hannibalis, Horatii Flacci, Milciadis, Agesilai Lacedemonis, codex in perg. MS.
 
Luciani Comparatio Alexandri cum Hannibale, in perg.	A. 31.
Incerti Acci Flacci et Tulli Vita, in perg.	B. 45.
Incerti Epigrammata de Urbis Antiquitate, in pap.	B. 16.
Frontinus de Re Militari, in perg. antiq. MS.
 
Joannis Valentis Ordinis Minorum de Gestis Antiquorum, in perg.	A. 9.
Troadis Historia Graeca, in pap. MS.	B. 14.
Nili Historia Imperatorum Graecorum, in pap. MS.; haec antiquissima est.	B. 16.
Incerti Graecorum Imperatorum Historia, in perg. MS.; et haec antiquissima est.	B. 21.

[Nova pag.]
Belli Judaici a Flavio Josepho luculentissime digesti expliciunt libri septem finiti anno Domini M. CCCC.

{==101==} {>>pagina-aanduiding<<}

LXIIII. die vero XIX mensis Julii per me Johannem Vries de Amstelodammis et Principium: Incipit liber Antiquitatis Josephi Historiographi. In principio etc.
 
[pag. 547].
Auctores quorum opera in hoc parvulo Indice annotantur, et signati sunt suis locis in magno Repertorio. Iste enim parvulus Index ad pompam solummodo Bibliothecae concinnatus est.
Libri Sacri.	pag. 547.
SS. Patres et eorum explanatores.	550.
SS. Scripturae expositores.	554.
Scriptores sacri et dogmatici.	556.
Concionatores.	558.
Theologi scholastici et monastici.	559.
Philosophi scholastici et morales.	563.
Mathematici, astrologi et cosmographi.	567.
Medici.	568.
Canonistae.	569.
Historici sacri.	570.
Historici profani.	571.
Rhetores et grammatici.	574.
Poetae et pro poetis.	576.
Universales.	579.

NB. Observa libros hoc, signo notatos * plurimum antiquitatis redolere, videlicet ipsos ante centum annos fuisse conscriptos.


{==102==} {>>pagina-aanduiding<<}


Libri Sacri.

[pag. 548].
* Biblia Sacra in pergamenis aurefrigiatis MS.	1, 1, 1. A. 1.
Altera in perg. MS.	1, 1, 1. B. 5.
Altera ejusdem conditionis.	1, 1, 1. B. 6.
Altera ejusdem.	1, 3, 3. B. 21.
Altera Hebraica, tribus distincta Codicibus, scripta in pergamenis, Anno 953; opus sane egregium et multum antiquitatis redolens.	16, 2, 136. B. 10.
Pentateuchum Hebraicum, una cum Thargum Chaldaeo, accentibus et notis in perg.	16, 1, 135. B. 3.
Aliud pariter Pentateuchum in perg. MS. cum expositionibus Rabinorum Hebraico charactere.	16, 2, 137. A. 11.
Evangelia et Acta Apostolorum cum glossis incerti, in perg. MS.	1, 1, 1. B. 8.
Novum Testamentum Graecum, in papyraceis MS.	14, 1, 115. B. 7.
Psalterium Latinum, in perg. MS. cum glossis incerti.	1, 1, 1. B. 12. et 14.
Psalterium Graecum, in perg. MS.	14, 1, 115. B. 9.
Psalterium et Cantica, in perg. MS. cum glossis incerti.	1, 2, 2. A. 13.

[pag. 549.]
Libri Prophetarum, in perg. MS.	1, 1, 1. B. 9.
Eorundem libri in perg. pariter MS. Graeco idiomate.	14, 1, 115. B. 5.
Eorundem Libri in perg. pariter MS. Hebraico idiomate.	16, 1, 136. A. 8.


{==103==} {>>pagina-aanduiding<<}

Eorundem pariter Libri in perg. MS. cum expositione Hebraica pariter David Rabby.	16, 2, 137. A. 13.
Proverbia Salomonis, in perg. MS.	1, 3, 3. B. 20.
Libri Regum, in perg. MS. cum glossis incerti.	1, 2, 3. A. 15.
Esther Reginae liber super coria MS., opus antiquissimum sane et peregregium.	16, 1, 136. A. 9.
Pauli Epistolae ad Senecam, in perg. MS.	13, 2.
Ejusdem Epistolae Sacrae, in perg. MS. cum glossis incerti.	2, 2, 8. B. 6.
Eaedem in perg. MS. cum glossis incerti.	2, 2, 8. B. 7.
Evangelia Matthaei, in perg. MS. cum glossis incerti.	2, 2, 8. B. 8.
Evangelium Lucae, in perg. MS. cum glossis incerti.	2, 2, 8. B. 10.
Prophetia Isaiae, in perg. MS. cum glossis incerti.	2, 2, 8. B. 9.
Apocalypsis D. Joannis, in perg. MS. cum glossis incerti.	2, 2, 8. B. 11.
Orationes Sacrae dicendae ab Hebraeis in coena Paschatis, et in Matutinis Mensis Septembris, in perg. MS.	16, 3, 138. B. 22.

[pag. 550.] SS. Patres.
Athanasii Simbolum cum glossis incerti, in perg. MS.	1, 1, 2. A. 13.
Ejusdem Expositio in Psalmos, lingua Serviana, in perg. MS. opus sane egregium.	14, 1, 116. B. 15.


{==104==} {>>pagina-aanduiding<<}

Augustini Libri Confessionum, in perg. MS.	3, 3, 16. A. 15.
Ejusdem opus de Deffinitione Dogmatum Ecclesiasticorum, in perg. MS.	3, 3, 16. A. 26.
Ejusdem Expositio in Canticum, in perg. MS.	3, 3, 16. A. 27.
Ejusdem Expositio in Psalterium, in perg. MS.	3, 3, 16. A. 28.
Ambrosii Libri Officiorum Enchiridion, in perg. MS.	3, 3, 16. A. 29.
Item Hexamen; Item aliud Exameron; Expositio super Psalmum beati Immaculati; Epistolae; Tractus super Lucam; de Fuga Saeculi; Bono Mortis; de Paradiso; de Caïn et Abel. Hi omnes codices qui sunt numero 7, MS. sunt in perg.	3, 3, 15. B. 17.
Bartholomaei de Urbino Compilationes Dictorum Divi Ambrosii, in perg. MS.
 
Cassiodori Expositio in Psalterium cum annotationibus incerti, in perg. MS.	4, 1, 21. B. 2.

[pag. 551.]
Ejusdem Cassiodori opus de Anima et ejus virtutibus et vera amicitia, in perg. pariter MS.	4, 3, 24. B. 34.
Bedae Expositio in Parabolas Salomonis, in perg. MS.	4, 2, 23. A. 19.
D. Gregorii Papae expositio Ezechielis, in perg. MS.	3, 3, 16. A. 30.
Ejusdem Libri Moralium, in perg. MS. Hi apud nos Reliquiae praeclarissimae	


{==105==} {>>pagina-aanduiding<<}

sunt, cum illos ex haereditate habuerimus; erant enim duo tomi ex Libris Bibliothecae Canonicorum Regularium S. Mariae de Reno.	4, 1, 21. A. 1.
D. Bernardi Abbatis Expositio in Canticum, in perg. MS.	3, 3, 15. A. 1.
Altera pariter in perg.	3, 3, 15. B. 14.
Ejusdem epistolae ad Eugenium Papam, in perg. MS.	4, 3, 24. B. 37.
Giliberti Abbatis Sermones in festis Sanctorum, in perg. MS.	4, 3, 25. A. 42.
Augustini opus de Civitate Dei, in perg. MS. cum marginalibus auratis.	5, 2, 33. A. 14.
Aliud in perg. pariter etc.	5, 2, 33. A. 15.
Thomae Angli Expositio in dictum opus de Civitate, in papyr. MS.	5, 2, 33. A. 16.

[pag. 552.]
Incerti Meditationes in libros Confessionum D. Augustini, in perg. MS.	4, 3, 25. A. 44.
Hieronymi Commentaria in Ezechielem et Heremiam, in perg. MS.	3, 3, 15. B. 24.
Item Commentaria in Matthaeum ac Threnos, pariter in perg. MS.	3, 3, 15. B. 25.
Item ejusdem Epistolae, in perg. MS.	5, 3, 35. B. 38.
Opuscula adversus Vigilantium et Jovinum pariter in perg. MS.	5, 3, 35. B. 39.
Opus de Integritate Virginis ... is in perg. pariter MS.	5, 3, 35. B. 40.
D. Cypriani Epistolae et de Habitu Virginum ad Donatum, in perg. MS.	5, 3, 35. B. 41.
Item ejusdem Epistolae, Abusiones	


{==106==} {>>pagina-aanduiding<<}

Carmina et Laudes, in perg. pariter MS.	5, 3, 35. B. 42.
D. Joanni Chrisostomi Opus adversus impugnantes vitam Monasticam, in perg. MS.	5, 3, 35. B. 45.
Item ejusdem Homiliae et Commentaria in D. Paulum, in perg. MS.	5, 3, 35. B. 46.
Item Opuscula varia, in perg. MS.	5, 3, 35. B. 47.
Ugonis de S. Victore Libellus in perg. MS. de Archa Animae, Archa Sapientiae, Ecclesiae et Matris Gratiae.	5, 3, 35. A. 37.
Idem in Regulas D. Augustini, in perg. MS.	9, 3, 76. B. 28.

[pag. 553.]
Lactantii Firmiani Opus de Divinis Institutionibus in perg. MS.	5, 2, 33. A. 17.
Item aliud in perg. pariter MS.	5, 2, 33. A. 34.
Item aliud in perg. pariter MS.	5, 2, 33. A. 35.
Item aliud in perg. pariter MS.	5, 2, 33. A. 36.
D. Joannis Chrisostomi Homiliae et alia fragmenta operum ejus, Graeco idiomate, in antiquissimis perg. codicibus MS.	14, 1, 116. A. 12 et 13.
S. Ephrem Sermones de Tempore, in perg. MS.	4, 3, 24. B. 40.
S. Joannes Climachus de perfecta Vita Religiosi, in perg. MS.	4, 3, 24. A. 32.
D. Hieronimi Commentaria Moralia [?] in perg. MS.	4, 3, 24. A. 28.
Thomae [?] Aquinatis Catena Aurea in Evangel., in perg. MS.	4, 1, 22. A. 8.


{==107==} {>>pagina-aanduiding<<}

Originis Fletus pro sua damnatione.	3, 2, 14. A. 9.
D. Hieronimi de Resurrectione carnis.
 
Didymus Alexandrinus de Spiritu Sancto.
 
D. Gregorii Nazianzeni fragmenta.	3, 2, 14. A. 9.
Theodoreti opera nonnulla, in perg. MS.	16, 1, 116. A. 12.
Justini Martyris Oratio moralis admonitoria de fide, in papyr. MS.	16, 1, 116. A. 11.
D. Dyonisii Areopagitae de Mystica Theologia, in perg. MS.	6, 2, 43. B. 27.
D. Benedicti Regula pro Monachis, in perg. MS.	4, 3, 76. A. 34.

[pag. 554.] S. Scripturae Expositores.
Petrus Lombardus, Magister Sententiarum nuncupatus, in librum Psalmorum, in perg. MS.	4, 1, 21. B. 3.
Zachariae Episcopi Chrysopolitani Concordantia Evangelistarum, in perg. MS.	4, 2, 27. B. 12.
Michaelis Carmelitae Bononiensis, Expositio in secundam partem Psalterii, in vetustissimo perg. Codice MS.	4, 2, 22. B. 13.
Nota cum iste auctor sit ille, qui vulgo dicitur incognitus, jure hoc MS. esse originale creditur.
 
Paschasius quidam in Threnos Hieremiae, in perg. MS.	4, 2, 23. A. 16.
Matthei a Lego Expositiones variae in varia loca S. Scripturae, in perg. MS.	4, 3, 23. B. 35.
Marci Marini Brixiensis Canon. Regul.	


{==108==} {>>pagina-aanduiding<<}

S. Salvatoris Interpretatio Psalmorum ab elementis Hebraïcis, in papyr. MS.	16, 2, 137. B. 15.
Hoc opus est transsumptum ex originali, ab hac ad Vaticanam Bibliothecam translatum, auctoritate Innocentii X.
 
Incerti Graeca paraphrasis in Novum Testamentum, in papyr. MS.	14, 1, 115. B. 6.

[pag. 555.]
David Rabby Expositio Hebraica omnium Prophetarum, in perg. MS.	16, 2, 137. B. 13.
Diversorum Rabbinorum Commentaria Hebraica in Pentateuchum, in perg. MS.	16, 2, 137. A. 11.
Rabby Moyses de Modo interpretandi S. Scripturam, in perg. MS.	16, 3, 138. A. 20.
Anton. Mirandulae Canonic. Regul. SS. Salvatoris Lectiones in Jonam, et Expositio Psalmi O! Miserere, in papyr. MS.	16, 4, 209. A. 90 et 91.
Haec opera esse originalia dubium esse non potest, cum post ejus obitum statim ad Bibliothecam fuerint devoluta.
 
Incerti perquam brevis explanatio totius S. Scripturae, in papyr. MS.	16, 4, 209. A. 89.
Incerti praelectiones in Parabolas Salomonis, in papyr. MS.	16, 4, 209. A. 103.
Incerti glossae in Evangel., in perg. MS.	1, 1, 1. B. 8.


{==109==} {>>pagina-aanduiding<<}

In Psalterium, in perg. MS.	1, 1, 1. B. 12.
In Psalterium et Cantica, in perg. MS.	1, 1, 2. A. 13.
In Psalterium et Proverbia, in perg. MS.	1, 2, 2. A. 14 et 15.
In libros Regum, in perg. MS.	1, 3, 3. B. 20.
In Divum Paulum, in perg. MS.	2, 2, 8. B. 6 et 7.
In Matthaeum, in perg. MS.	2, 2, 8. B. 8.
In Lucam, in perg. MS.	2, 2, 8. B. 11.
In Esaiam, in perg. MS.	2, 2, 8. B. 9.
In Apocalypsim item alter, in perg. MS.	2, 2, 8. B. 11.
In Apocalypsim, in perg. MS.	4, 2, 23. A. 17.
In Genesim et Acta Apostolorum, in perg. MS.	4, 2, 23. A. 21.

[pag. 556.] Scriptores Sacri et Dogmatici.
Eusebii Caesariensis opus de Evangelica Praeparatione et Demonstratione, in perg. MS.	14, 1, 115. B. 10.
Athenagorae Christiani philosophi opera, in papyr. MS.	14, 1, 116. A. 11.
Cassiani Collationes SS. PP. et de Institutione Coenobiorum, in perg. MS.	4, 2, 23. B. 24.
Item aliae in perg. pariter.	4, 3, 23. B. 26.
Item aliae in perg.
 
Item ejusdem Collationes ad omne genus hominum, in perg. MS.	4, 3, 23. B. 27.
Amandi Ordinis Praedicatorum Horologium Sapientiae, in perg. MS.	4, 3, 24. A. 30.


{==110==} {>>pagina-aanduiding<<}

Rodericus quidam de Paupertate Christi et Potestate Pontificis, in perg. MS.	4, 3, 24. B. 33.
Incerti Itinerarium Perfectionis, in papyr. MS.	4, 3, 25. B. 47.
Incerti opus de Virtutibus Moralibus, in perg. MS.	4, 3, 24. B. 38.
Incerti Discursus Morales, in papyr. MS.	4, 2, 24. B. 34.
Incerti septiformis Tractatus de Rerum Moralitatibus, in perg. MS.	4, 3, 23. B. 25.
Incerti Alphabetarium Rerum Moralium. Speculum Elemosinariorum et de perfecta Libertate, in perg. MS.	4, 3, 24. A. 31.

[pag. 557.]
Antonius de Senis, Episcopus Fulginatensis de termino mortis.
 
Gesta Christi per incertum descripta.
 
Rescriptum Christi per Ananiam. Codex perg. MS.	4, 3, 24. B. 37.
Porchetti Genuensis Victoria in Judaeos, in perg. MS.	5, 2, 33. B. 20.
Bornius de Sala contra Judaeos.
 
Ieronimus olim Judaeus de Adventu Messiae contra Judaeos in perg. MS.	5, 2, 33. B. 20.
Rabby Samuel de Perfidia Judeorum, in perg. MS.	5, 2, 34. A. 25.
Incertus auctor de Fidei Dogmatibus, in perg. MS.	5, 2, 34. B. 33.
Incerti Speculum Elemosinariorum, in perg. MS.	4, 3, 24. A. 31.


{==111==} {>>pagina-aanduiding<<}

Leonardi Aretini Tractatus contra Hipocritas, in perg. MS.	11, 3, 92. A. 44.
Documenta Sapientiae, opus in perg. Hebraico sermone conscriptum, incerti	16, 3, 139. A. 31. auctoris.

[pag. 563.]
Philosophi Scholastici et Morales.
Aristotelis opera resolutiva, MS. in perg.	7, 3, 57. A. 40.
Ejusdem libri Metheororum, in perg. MS.	8, 2, 65. B. 24.
Ejusdem Ethica et Oeconomica, in perg. MS.	8, 2, 65. B. 25.
Ejusdem Ethica et Rhetorica, in perg. MS.	8, 2, 65. B. 26.
Ejusdem libri Politicorum, in perg. MS.	8, 2, 65. B. 27.
Platonis Phaedon, item de contemnenda morte, in perg. MS.
 
Nota hoc opus secundum esse rarum.
 
Aurista de Conquestu Virtutis.
 
Incerti pro Socrate Apologia, in perg. MS.	8, 2, 66. A. 31.
Olympiodori Expositio in Phedrum et Phedonem Platonis, in perg. MS.
 
Jamblicus de Mysteriis, in perg.	14, 3, 118. B. 30.
Nichomachi Exegesis, in papyr. MS.	14, 3, 119. B. 57.
Guillelmi Ochami Expositio in Artem Veterem, in perg. MS.
 
Alberti Parvi de Saxonia Quaest. pariter.	7, 3, 57. A. 39.


{==112==} {>>pagina-aanduiding<<}

Ruperti Cardinalis Expositio in librum priorum, in perg. MS.	7, 3, 57. A. 42.
Campsalis Angli Logica contra Ochamum in perg. MS.	7, 3, 57. A. 43.
Alcinoi Epitome decretorum Platonis, in perg. MS.	14, 3, 118. B. 31.
Mitrophanis Philosophi opera in papyr. MS.	14, 3, 119. B. 35.
Incertus de Unitate et Concordia Civium, in perg. MS.	11, 3, 92. A. 42.

[pag. 564.]
Senecae Opera universa in codice antiquissimo perg. MS., in quo quam plurima habentur, quae in impressis codicibus desiderantur, tum soluta oratione tum carmine ut praecipue Epistolae ad Paulum.	13, 3, 108. B. 33.
Idem de Remediis Fortuitorum, in perg. MS.	13, 1, 106. A. 9.
Ciceronis Philosophia, in perg. MS. peregregie sane.	13, 1, 105. B. 3.
Aristogenis philosophi et medici opera in papyr.	14, 3, 118. A. 28.
Macrobius de Somno Scipionis, in perg. MS.	13, 1, 106. A. 8.
Vibius Sequestris de Fontibus, Fluminibus etc., in perg. MS.	8, 3, 67. B. 41.
Joannes Salisberiensis Entheticus in Policraticon, hoc est de Nugis Curialium, in perg. MS.	8, 2, 66. A. 28.
Item alter in perg. pariter MS.	8, 2, 66. A. 28.


{==113==} {>>pagina-aanduiding<<}

Alexandri Aphrodisiensis fragmenta varia, in papyr. MS.	14, 2, 118. A. 26.
Alia in papyr. pariter MS.	14, 2, 118. A. 27.
Joannes Boccacius de Luce, in perg. MS.	8, 3, 68. A. 41.
Porpyrii Isagoge latinitate donata, in perg. MS.	7, 3, 57. A. 41.

[pag. 565.]
Ammonius in opera Porphyrii MS.
 
Simplicius in Categorias, in perg. MS.	14, 2, 117. B. 19.
Ejusdem Simplicii opus in Epictetum, in papyr. MS.	14, 2, 117. B. 22.
Incerti opus de perfecta Libertate, in perg. MS.	4, 3, 24. A. 31.
Incertus de Beatitudine, perg. MS.	8, 3, 68. B. 45.
Paulus Vergerius de ingenuis Moribus, in perg. MS.	13, 1, 106. A. 6.
Incertus de Virtutibus moralibus, in perg. MS.	4, 3, 24. B. 38.
F. Amandi ordinis Praedicatorum Horologicum sapientiae, in perg. MS.	4, 3, 24. A. 30.
Vincentii Putti Dominicani Cursus philosophicus, in papyr. MS.	16, 2, 203. B. 21.
Raynerii Bovosii Canon. Regul. S.S. Salvatoris Logica et varia Philosophica, in papyr. MS.	16, 2, 203. B. 22.
Ambrosii Gozzi doctoris Bononiensis Philosophia, in papyr. MS.	16, 2, 203. B. 23.
Marini Vincentii Jesuitae Cursus Philosophicus, in papyr. MS.	16, 2, 204. A. 27.
Aug. Gallesius doctor Bononiensis	


{==114==} {>>pagina-aanduiding<<}

in Dialecticam et Physicam artes, in papyr. MS.	16, 2, 204. A. 26.
Flamminii Papazzonii Duplicatus cursus Philosophicus, in papyr. MS.	16, 2, 204. B. 30.
Jacobus Anselmus Albinus Canon. Regul. S.S. Salvatoris de Intellectu, de Anima et Metaphysica, in papyr. MS.	16, 3, 205. A. 32.
Octavius Rocius Doctor Patavinus de Gener., in papyr. MS.	16, 3, 205. A. 33.
Ludovici Cartarii Expositio in 4 ultimos Phys. de Gen. et Anima, in papyr. MS.	16, 3, 205. B. 36.
Mariani Bononiensis Canon. Regul. S.S. Salvatoris Physica, in papyr. MS.	16, 3, 205. B. 37.
Marini Veneti Canon. Regul. S.S. Salvatoris Logica et Physica et Gen., in papyr. MS.	16, 3, 206. A. 45 et 76.
Franc. Picolominei Logica, in papyr. MS.	16, 3, 206. B. 48.
Josephi Constantii Fanensis Can. Regul. S.S. Salvatoris Logica, in papyr. MS.	16, 3, 106. B. 49.
Matthaei Gondii doctoris Bononiensis Logica, in papyr.	16, 3, 206. B. 50.
Joannis Ravennatis Canon. Reg. Later. Logica, in papyr.	16, 4, 208. A. 77.
Alphonsi Spellani Ferrar. Canon. Regul. S.S. Salvatoris Logica, in papyr. MS.	16, 4, 208. B. 89.
Joannis Alphonsi Puccinelli Lucensis	


{==115==} {>>pagina-aanduiding<<}

Canon. Regul. S.S. Salvatoris Logica, in papyr. MS.	16, 4, 208. B. 86.
Nota quod opera a signo ϑ huc usque recensita sunt originalia ratione quam innui pag. 561 supra.
 
Cato de Senectute, in perg. MS.	12, 1, 98. A. 10.
Alios quam plures incerti nominis vide sparsim in 16 Arm. dextr.	

[pag. 567.] Mathematici, Astrologi, Cosmographi.
Alphonsi Regis Aragoniae Tabula Astronomica, in perg. MS.	8, 3, 67. B. 40.
Pomponii Melae Cosmographia, in perg. MS.	8, 3, 67. B. 41.
Altera, in perg. pariter MS.	8, 3, 68. B. 45.
Proclus de Rebus Mathematicis, in papyr. MS.	14, 2, 118. A. 26.
Ejusdem Demonstrationes Mathematicae, in papyr. MS.	14, 3, 119. B. 38.
Euclidis Demonstrationes, in papyr. MS.	14, 3, 119. B. 36.
Ptolemaei Geographia, in papyr. MS.	14, 3, 119. B. 40.
Joannis de S. Busco Sphaera, in perg. MS.
 
Incerti Theoricae Planetarum.	8, 3, 68. B. 44.
Vitruvii opus de Architectura, in papyr. MS.	8, 2, 66. B. 34.
Paulus oRssius de Situ Orbis, in perg. MS.	8, 3, 68. B. 45.
Theon Smyrneus de Rebus Mathematicis, in papyr.	14, 3, 119. B. 58.


{==116==} {>>pagina-aanduiding<<}

Incertus de Ratione Sphaerae et Planetarum, in papyr. MS.	8, 3, 68. B. 46.

[pag. 568.] Medici.
Avicennae Canon de Medicina, in perg. MS. opus sane egregium.	8, 1, 63. A. 1.
Err.ps. Arabi [?] Volumen et Alsaux [?] in Medicina in perg. MS. pariter ac primum egregium opus, duobus distinctum Codicibus.	8, 1, 63. B. 2.
Averrois opus in Medicina, in perg. MS.	8, 1, 63. B. 3.
Mathioli Perusini Editio in libros Nicrotegni Galleni, in perg. MS.	8, 1, 63. B. 8.
Albumeronis Avenzoar Thesyr in practica Medicinae, in perg. MS.	8, 1, 64. B. 15.
Aristogenis Medici opera, in papyr. MS.	14, 2, 118. B. 28.
Incerti Ars Medica, Graeco idiomate in papyr. conscripta.	14, 3, 119. A. 34.
Incerti opus Medicinae Hebraico caractere, in perg. conscriptum.	16, 2, 137. A. 12.
Bonaventurae de Ysio Neapolitani opus Chimicum, quod Compostella Medicamentorum nuncupatum, opus sane perpulchrum, in papyr. MS.	2, 204. B. 28.
Incerti Paradisus Arborum, in perg. MS.	8, 2, 66. A. 31.

[pag. 570.] Historici Sacri.
Josephi Hebraei Antiquitates Judaicae, in perg. egregie MS.	10, 2, 82. A. 6.


{==117==} {>>pagina-aanduiding<<}

Belli Judaici a Flavio Josepho luculentissime digesti expliciunt libri septem, finiti anno Domini MCCCCLXIIII, die vero XIX mensis Julii per me Johannem Vries de Amstelodamis, et princ. Incipit Liber Antiquitatis Josephi Historiographi. In Princ. etc.
 
Eusebii Caesariensis Historiae Ecclesiasticae, in perg. MS.	10, 2, 82. A. 7.
Gregorii Nisseni Descriptio vitae Moysis, in perg. MS.	10, 2, 82. A. 9.
Pauli Orosii Historia contra paganos, in perg. MS.	10, 2, 82. A. 9.
Altera, in perg. pariter MS.	10, 3, 83. B. 26.
D. Hieronimii opus de Viris Illustribus, in perg. MS.	10, 3, 83. A. 18.
Ejusdem opus de Locis Terrae Sanctae, in perg. pariter MS.	10, 3, 83. A. 19.
Incerti Catalogus Virorum illustrium Veteris et Novi Testamenti, in perg. MS.	10, 3, 83. B. 23.
Jacobi de Voragine Flos S.S., in perg. MS.	10, 3, 83. B. 25.
Augustini Manfredi Mantuani Can. Reg. S.S. Salvatoris Historici Canonicorum Regul. necnon Apologeticus pro sua Congregatione.	10, 3, 83. B. 28.
Nota quod opus in papyr. MS. est originale.
 
Relatione de lo stato di tutta la Congregatione Canon. Regul. del Salvatore data ad Innocentio X. l'anno 1650, scritta in carta ordinaria.	10, 3, 84. A. 29.


{==118==} {>>pagina-aanduiding<<}

[pag. 571.] Historici profani.
Caesaris Commentaria, peregregie in perg. MS.	11, 1, 87. A. 8.
Alia in perg. MS.	11, 3, 91. B. 40.
Alia et ipsa, pariter in perg. MS.	11, 3, 9. B. 41.
Valerius Maximus de Dictis et Factis memorabilibus, in perg. MS.	11, 3, 91. B. 24.
Ejusdem idem opus, in perg. MS.	11, 3, 91. B. 30.
Joannis Andreae Epitome in ipsum Valerium Maximum, in perg. MS.	11, 1, 8. A. 9.
Titi Livii Decas prima, in perg. MS.	11, 2, 89. B. 14.
Altera, pariter in perg. MS.	11, 3, 92. A. 42.
Idem de Bello Macedonico, in perg. deca.	11, 2, 89. B. 14.
Altera pariter de Bello Macedonico, in perg. MS.	11, 2, 89. B. 14.
Deca altera de 2do Bello Punico, in perg. MS.	11, 2, 89. B. 14.
Joannis Antonii Campani Historia Gestorum Bracci, in perg. MS.	11, 2, 89. B. 15.
Aelius Spartianus de Vita Hadriani, Severi, Pescenii et Caracallae.
 
Julius Capitolinus de Vita Antonini Pii et Philosophi et Veri.
 
Aelius Lampridius Commodi, Heliogabali.
 
Hic Codex, in papyr. est MS. antiquiss.	11, 2, 90. B. 22.

[pag. 572.]
Lucii Florici Flori opus Memorabilium factorum ab urbe condita usque ad Tyberium, in papyr. MS.	


{==119==} {>>pagina-aanduiding<<}

Eutropius de Romana Historia, pariter MS.
 
Plinius de Viris Illustribus, pariter MS.
 
Dorretus de Bello Trojano pariter. Hic enim in eo bello miles fuit.	11, 2, 90. B. 22.
Lucii Flori idem opus, cum annotationibus incerti, in perg. MS.	11, 2, 90. B. 24.
Q. Asconius Paedianus de temporibus Vespasiani, in papyr. MS.	11, 2, 90. B. 25.
Plutarchi pars non parva de Viris Illustribus, in perg. MS.	11, 3, 91. B. 28.
Flavii Blondi Foroliviensis Italia Illustrata, in perg. MS.	11, 3, 91. B. 32.
Justini Historiae, in perg. MS.	11, 3, 91. B. 33.
Suetonii opus in 12 Caesares, in perg. MS.	11, 3, 91. B. 33.
Idem opus, in perg. pariter etc.	11, 3, 91. B. 34.
Idem opus, in perg. pariter.	11, 3, 9. B. 35.
Salustius de Bello Catalinario et Jugurtino, in perg. MS.	11, 3, 92. A. 43.
C. Julius Solinus de Rebus Memorabilibus, in perg. MS.	8, 3, 68. A. 41.
S. Ruffi Annumeratoris liber de Roma Historia, in perg. MS.	8, 2, 66. A. 28.

[pag. 573.]
Incerti Vitae Hannibalis, Horatii Flacci, Milciadis, Agesilai Lacedemonis, Codex in perg. MS.
 
Luciani Comparatio Alexandri cum Hannibale, in perg. pariter.	8, 2, 66. A. 31.


{==120==} {>>pagina-aanduiding<<}

Incerti Acci Flacci et Tulli Vita, in perg. MS.	8, 3, 68. B. 45.
Incerti Epigrammata de Urbis antiquitate, in papyr. MS.	11, 2, 89. B. 16.
Nicolai cujusdam Naufragium.
 
Incertus de origine Ottomannorum.
 
Leonardus Aretinus de Militia, Codex in perg. M.	11, 3, 92. A. 44.

[pag. 577.] Poetae et pro poetis.
Pii Mirandulani Canon. Regul. S.S. Salvatoris Mysteria nostrae Redemptionis heroico carmine descripta, in papyro.	13, 2, 107. B. 26.
Hoc opus non solum est originale, verum et singulare, cum nullibi sit nisi in nostra Bibliotheca.
 
Josephi Brixii Laudes S. Alexii heroico carmine descriptae, in perg. MS.	13, 3, 109. B. 45.
Joannis Bocacii a Certaldo Genealogia Deorum, in papyr. MS.	13, 3, 109. B. 47.
Hoc opus non solum qua Latinum (taliter enim existimatur compositum ab auctore) verum etiam quia antiquissimum tamquam singulare haberi debet.
 
Juvenalis Satyrae, in perg. MS.	13, 3, 108. B. 35.
Ejusdem in perg. pariter MS.	13, 3, 108. B. 35.
Ejusdem in perg. pariter MS. cum postillis.	13, 3, 108. B. 35.
Ejusdem Juvenalis eaedem Satyrae.
 
Persii Flacci Satyrae.	


{==121==} {>>pagina-aanduiding<<}

Horatii opera omnia, in perg. MS.	13, 3, 109. A. 37.
Ejusdem Horatii Odae, item in perg. MS.	13, 3, 109. A. 38.
Omniboni Luculentissima Commentaria in omnes Juvenalis Satyras, in papyr. MS.	13, 3, 108. B. 36.

[pag. 578.]
Martialis Epigrammata, in perg. MS.	13, 2, 108. A. 30.
Eadem Epigrammata, in perg. MS.
 
Codex iste antiquissimus sane est, continetque plura Martialis, quae non habentur in Codicibus impressis.
 
Claudiani opera in perg. pariter MS.	13, 2, 108. A. 31.
Statii poetae opera, in perg. MS.
 
Homeri poema Latinitate donatum.	13, 3, 108. B. 34.
Aeschillis Carmina Graeca, cum Commentariis incerti, in papyr. MS.	15, 1, 126. A. 7.
Orphaei Argonauticon, in papyr. MS.	15, 1, 126. B. 13.
Incerti Epigrammata de Urbis Antiquitate, in papyr. MS.	11, 2, 89. B. 16.

[pag. 579.] Universales.
Auli Gellii Commentaria Noctium Atticarum, in perg. MS.	12, 3, 100. B. 33.

Quamplures Codices in hoc parvulo Repertorio recensiti equidem annotari poterant tamquam originales, cum non parvi momenti super hoc negotium sit testimonium ipsorum antiquitas, de hoc tamen nobis ipsis si-
{==122==} {>>pagina-aanduiding<<}
lentium indicimus, ne videamur velle augere quod per se dignum est.
Sit Laus Deo, et B. Virgini ac B. Augustino. Finis.
Bononiae XXV. A. CI
{== afbeelding 	==} {>>afbeelding<<}
    
I
{== afbeelding 	==} {>>afbeelding<<}
    
CXCV.




{==123==} {>>pagina-aanduiding<<}





V. Het gedenkteeken op het huldtooneel door Dr. L.J.F. Janssen 1.

Den 5 November 1863 had te Heemskerk (in Kennemerland) eene eenvoudige, maar treffende plegtigheid plaats, die wel verdient meer algemeen bekend te worden; zij was zeldzaam van aard, edel in bedoeling en gepast van uitvoering, en zal zeker door elken vereerder van den vaderlandschen voortijd op prijs gesteld en in aandenken gehouden worden.
Bekend is te Heemskerk de groene heuvel, ten westen van den straatweg, die bij onze geschiedschrijvers het Huldtooneel geheeten is. Op dien heuvel werden eertijds, volgens de overlevering, de graven van Holland als heeren van Kennemerland ingehuldigd; als historisch zeker wist men, dat Jan van Brabant, tweede echtgenoot van Jacoba van Beijeren, in het jaar 1415, als zoodanig er de huldiging ontving.
Op bovengemelden dag nu was deze heuvel in feestgewaad gehuld, met vlaggen versierd, en getuigde van het levendigst gewoel van honderde bezoekers, edelen

{==124==} {>>pagina-aanduiding<<}

en landlieden, zoo velen als daar zeker sedert de laatste huldiging van een graaf van Holland niet vereenigd waren. De aanleiding was deze: er zou de eerste steen gelegd worden van een eenvoudig gedenkteeken, dat er door den eigenaar des heuvels, Jhr. D.T. Gevers van Endegeest, zou worden opgerigt. Dat gedenkteeken bestond in eene driezijdige van boven afgeknotte naald van hardsteen, aan elke zijde van een opschrift voorzien. Op de voorzijde stond: De graven van Holland werden hier, naar overlevering, als heeren van Kennemerland gehuldigd. Op de tweede zijde: Wandelaar, wil dit gedenkteeken eerbiedigen. Op de derde: Door Gevers van Endegeest en zijne vrouw M.J. Deutz van Assendelft opgerigt, 1863.
Aan weêrszijde van dit gedenkteeken stond eene vaste steenen bank, ten gerieve der bezoekers. De heer Gevers opende de plegtigheid met eene toespraak, waarbij hij de eerste aanleiding tot het plaatsen van dit gedenkteeken vermeldde. Ter tijd was aan hem een verzoek gerigt door de Koninklijke Akademie van Wetenschappen (Afdeeling Letterkunde) om dien heuvel, eerbiedwaardig door aloude herinneringen, voor slooping en schending te bewaren. Hieraan had hij gemeend te moeten voldoen; terwijl hij door het plaatsen van een gedenksteen dien heuvel wenschte te eeren en daardoor mede te werken, dat zijn ongeschonden voortbestaan gewaarborgd mogt zijn. Hij vermeldde voorts, door den Leidschen oudheidkundige Dr. L.J.F. Janssen verzocht te zijn om, vóór het leggen der fundamenten van den steen, op die plek eene opgraving te laten doen, tot onderzoek naar overblijfselen van den voortijd; ten einde daardoor zoo mogelijk tot eene bepaling van de oudheid en de oorspronkelijke bestemming des heuvels te geraken. De uitkomst dier opgraving had aan

{==125==} {>>pagina-aanduiding<<}

de verwachting voldaan; zij had geleerd, dat hier eene zeer oude historisch merkwaardige plaats was, die reeds lang vóór onzen grafelijken tijd in aanzien was geweest, hetgeen gebleken was uit onderscheidene gevonden overblijfselen, die op lijkverbranding en offerhanden wezen; voorts dat de heuvel kennelijk door menschenhanden was opgehoogd, en niet, gelijk men dusver vermoed had, een natuurlijke duinheuvel was. Ten slotte nam de spreker aanleiding uit een der opschriften van den gedenksteen, om de omstanders te verzoeken, indachtig te zijn aan den inhoud der bede: eerbiediging van het gedenkteeken.
Hierna werd door den burgemeester der gemeente, Jhr. Rendorp van Marquette, de slotsteen van het fundament gelegd, en namens de gemeente van Heemskerk aan den heer Gevers van Endegeest dank betuigd voor de plaatsing van dit gedenkteeken, dat, volgens zijn bescheiden gevoelen, zeker nog menigen bezoeker naar die gemeente lokken, en alzoo niet slechts tot haar eer, maar ook tot haar voordeel strekken zou; zoodat hij volgaarne beloofde het gedenkteeken onder zijne ambtelijke bescherming te nemen. Eindelijk vatte nog de predikant der plaats, de heer Leffef, het woord op, de plegtigheid met eene doeltreffende toespraak besluitende.
De eenvoudige feestelijkheid eindigde met het zingen onzer nationale liederen, en begunstigd door het fraaiste weder, heeft de daar verzamelde jeugd zich nog lang vermeid met zang en dans, rondom het opgerigt gedenkteeken.
Dit kleine feest zal zeker lang in herinnering blijven van allen, die het bijwoonden. Moge de opgerigte gedenksteen ook aan het verre nageslacht getuigen, dat Nederland zich in onze dagen nog op mannen beroemen

{==126==} {>>pagina-aanduiding<<}

kon, die de historisch gedenkwaardige overblijfselen van den voortijd waardig weten te eeren en krachtig te beschermen.
 
Die plek was het wel waard met zulk een herinneringsteeken vereerd te worden. Zeide de overlevering, dat de graven van Holland en Zeeland, er als heeren van Kennemerland gehuldigd waren, thans reeds is gebleken, dat deze overlevering geen verdichting, maar waarheid is geweest. De overlevering werd het eerst vermeld door Junius in zijne Batavia (1575); en deze is door alle latere plaatsbeschrijvers en plaatspoëten nageschreven. De meesten daarvan zijn aangevoerd in Smids, Schatkamer enz. en Brouerius à Nidek, Kabinet van Nederl. Oudheden en het Verheerlijkt Kennemerland. Met voorbijgaan van hetgeen bij deze te lezen is, willen wij ons enkel bepalen tot hetgeen bij hen niet is te vinden, te weten, het antwoord op de vraag: of het historisch zeker is, dat op dien heuvel meer dan één der Hollandsche graven als heer van Kennemerland gehuldigd is? Wij kunnen op die vraag bevestigend antwoorden, en zullen de bescheiden beknopt mededeelen.
Het vroegste bewijs, dat op dien heuvel een graaf van Holland gehuldigd is, dagteekent van het jaar 1361. Het geldt de huldiging van hertog Albert, en wordt gevonden bij den gelijktijdigen en geloofwaardigen Johannes à Leidis. Deze berigt in zijne Annales Egmundani, op het jaar 1361, dat drie monniken, op last van het klooster van Egmond, naar ‘Scippelinger’ zijn getogen, naar Hertog Albert, die dáár toen aangekomen was ‘om door de Kennemers gehuldigd te worden (ut homagiaretur a Kynnemeriis),’ en dat die monniken den hertog verzocht hadden ‘om vrede te willen stichten tusschen den

{==127==} {>>pagina-aanduiding<<}

abt van Egmond en ridder Johannes van Egmond.’ De hertog had hun toen geantwoord, dat zij hem volgen zouden naar Catwijk, waar hij hen hooren en hunnen wensch vervullen zou. Toen Albert te Catwijk was aangekomen ‘om er door de Rijnlanders gehuldigd te worden,’ hebben zich voornoemde monniken tot hem begeven en heeft hertog Albert den vrede bevolen, enz.
Dit verhaal laat geen redelijken twijfel over, of hertog Albert is op onzen heuvel in Kennemerland gehuldigd. Dat toch ‘Scippelinger’ dezelfde plek is, die later en nu nog heden ‘Huldtooneel’ genoemd wordt, kan niet wel aan bedenking onderhevig zijn, omdat dezelfde heuvel in het jaar 1632, nog onder den niet veel verschillenden naam van ‘Scipelenberg’ voorkomt in het Kaartenboek, op het Gemeente-Archief te Heemskerk berustende, en de landlieden hem ook heden nog onder dezen naam kennen. Wij hebben daarom tot betoog van de identiteit van ‘Scippelinge of Scippelinger’ en van ‘Huldtooneel’ niet eens noodig de overlevering te hulp te roepen. Johannis à Leidis heeft wel niet met even zoo vele woorden gemeld, dat de huldiging van graaf Albert toen te Scippelinge werkelijk volbragt is; maar zulks blijkt voldoende uit zijn verhaal, waarbij hij den hertog met een gelijk oogmerk van Scippelinger naar Catwijk laat reizen. Het is opmerkelijk, dat deze bijzonderheid, de huldiging der graven van Holland en Zeeland door de Rijnlanders te Catwijk, door onze geschiedschrijvers geheel voorbij gezien is, ofschoon men zeer goed wist dat er uit Catwijk grafelijke brieven beteekend waren; men vindt er bij voorbeeld bij Schrevelius, Haarlem, bl. 252.
Een tweede voorbeeld van grafelijke huldiging op ons Huldtooneel wordt gevonden in eene grafelijke rekening

{==128==} {>>pagina-aanduiding<<}

van het jaar 1418, van den thesaurier Hugo Heer tot Culemborg, waarvan een exemplaar in duplo berust op het Rijks Archief te 's Gravenhage. Die rekening vermeldt de belooning van eenen bode, door hertog Jan van Brabant, terstond na zijn huwelijk met Jacoba van Beijeren, uit 's Gravenhage naar Kennemerland gezonden, om aldaar zijne huldiging voor te bereiden.
Daaruit blijkt, dat op den 29 Maart 1418, de bode (messagier) Neenken uit 's Hage gezonden werd naar ‘Willem van Brederode, op den huize Brederoden, en naar Jan van Heemsteden,’ voorzien van brieven, inhoudende, dat men ‘de Kennemers eene wete doen soude, te wesen (aanwezig te zijn) tot Scepelenberge, om mijn heere van Brabant aldaar te hulden.’ Daarvoor was, volgens die rekening, aan voormelden bode betaald ‘III Sc., III den gr.,’ zoo dat het niet twijfelachtig is of de bode heeft zich van zijn' last gekweten.
Deze rekening (of liever een gebrekkig uittreksel daarvan) was ter tijd aan Wagenaar niet onbekend gebleven. Daar, waar hij in zijne Vaderl. Geschiedenis (Dl. III, bl. 421) de huldiging vermeldt van Jan van Brabant als graaf van Holland en Zeeland, teekent hij aan, dat de inhuldiging in Kennemerland geschiedde ‘volgens de oude gewoonte, op de bekende hoogte bij 't slot te Heemskerk, in echte stukken van dezen tijd Stopelberghe genoemd (Reeckening van Ph. Enghebrechtz. H.S.).’ Slechts behoort hier de naam Stopelberghe in Scepelberge of Scepelenberge veranderd te worden, omdat de door Wagenaar bedoelde rekening dezelfde is als de boven door ons aangevoerde van Hugo Heer van Culemborg, en daarin Scepelenberge gelezen wordt. Wagenaar heeft zich voorts vergist, met die rekening aan Ph. Engelbrechtsz. toe te schrijven; denkelijk door dat in het uittreksel dat vóór hem lag (en

{==129==} {>>pagina-aanduiding<<}

thans mede nog op het Rijks-Archief voorhanden is) de rekeningen van Engelbrechtsz. aan die van Hugo van Culemborg voorafgaan. De opgave hiervan hebben wij te danken aan de heeren Rijks-archivarissen, die deswege een opzettelijk onderzoek hebben gelieven te doen. Dat in den tekst van het door Wagenaar gebruikte uittreksel werkelijk Stopelberg gelezen wordt, kan natuurlijk niet het minste bezwaar opleveren tegen de lezing Scepelenberg, die in de rekening zelve gevonden wordt.
Moeijelijker is misschien te beslissen, hoe de oudste lezing van den naam geweest is. Bij à Leidis (in 1361) luidde hij Scippelinge; in de rekening van 1418 Scepelenberge. Maar in een ouder stuk, dagteekenende van het jaar 1108, wordt hij Siepelingheberg geheeten. Dat stuk is een brief, beteekend door den Egmondschen abt Adallard, strekkende tot bevestiging van eenige vrome giften aan de kloosterbroeders van Egmond. Daarin komt eene gift voor van zekere vrouwe Bava, bestaande in ‘land (gelegen) in (of bij) dat gedeelte (van Kennemerland, hetwelk) Siepelingheberg (genoemd wordt),’ jaarlijks betalende 26 denariën, tot rust harer ziel en ter voorziening in het gebrek van wijn, dat de kloosterbroeders geleden hadden; zie dien brief in de Ecmundensia uitgegeven door Bakhuizen van den Brink, Rijks-archief II, 213. Nu is wel niet twijfelachtig, dat door dit Siepelingheberg dezelfde heuvel bedoeld is, die in voormelde latere stukken Scippelinge en Scepelenberge heet; maar de vraag is, of wij aan de spelling Siepelingheberg, als de schijnbaar oudste, de voorkeur behooren te geven? Wij gelooven het niet. Integendeel, wij zijn van gevoelen, dat de lezingen Sceppelinger en Scepelenberghe, door twee verschillende historische bescheiden en tevens door de over-
{==130==} {>>pagina-aanduiding<<}
levering gesteund, de voorkeur verdienen. Siepelingheberg is blijkbaar eene schrijffout, in plaats van Scipelingheberg, in het afschrift van het charter van 1108, dat door den Heer Bakhuizen van den Brink t.a. pl. gevolgd is, en welk afschrift uit de XVde eeuw dagteekent. Men ziet hieruit intusschen, dat ons Huldtooneel reeds in den aanvang der XIIde eeuw onder een bepaalden naam bekend was. - Dat zijn historische oorsprong tot veel vroeger tijden opklimt, kan uit het navolgende blijken.
Men weet, dat dáár waar de geschreven oorkonden zwijgen, overblijfselen onder den grond verborgen soms als getuigen kunnen optreden, even onwraakbaar en duidelijk als de beste historische bescheiden. Zulke overblijfselen zijn ook hier onze gidsen.
Toen door den Heer Gevers van Endegeest de dag bepaald was, waarop de grondslag voor het gedenkteeken zou gelegd worden, gaf hij namelijk vergunning, op de plaats van dien grondslag vooraf eene opgraving te doen tot onderzoek naar overblijfselen, die mogelijk over de oudheid en de oorspronkelijke bestemming opheldering konden geven. Zulk eene gelegenheid mogt niet worden verzuimd, omdat later, wanneer het monument zou zijn opgerigt, eene opgraving op die plek niet meer doenlijk zou zijn.
Zoo werd (den 3 Nov. ll.) in het midden des heuvels eene sleuf gegraven van vijf el lengte en ruim anderhalve el diepte, d.i. tot daar, waar zich de natuurlijke, nooit geroerde zandbodem vertoonde. Die werkzaamheid, met de noodige omzigtigheid uitgevoerd, leverde deze belangrijke uitkomsten. Reeds bij de eerste spade werden in den donkeren, humusachtigen bovengrond houtskolen gevonden, die op oude verbrandingen wezen. Op

{==131==} {>>pagina-aanduiding<<}

eenige meerdere diepte vertoonden zich die kolen menigvuldiger, tot op de diepte van 1,2 el toe. Maar daar waren de houtskolen en humusachtige aarde met onderscheidene voorwerpen en gereedschappen uit den vroegsten voortijd vermengd, als: brokstukken van zwaar geoxydeerd ijzer, scherven van zeer oud aardewerk en verbrande beenderen. Van de laatste was het meerendeel te fragmentarisch om de afkomst te kunnen bestemmen; de best bewaarde, aan een onderzoek in 's Rijks Museum van Natuurlijke Historie onderworpen zijnde, waren twee kroonen van menschenkiezen en een kakebeenstuk met een vóórtand van een klein paard. Het ijzer bestond in meer dan vijftig brokken, de scherven in meer dan honderd stuks; en nadat dit alles behoorlijk gezuiverd en onderzocht was bleek, dat het tot eene zeer hooge oudheid opklom. Tusschen de scherven toch bevond zich geen enkele die voor later dan den Karlovingischen tijd kon gehouden worden; verscheidene behoorden tot evengemelden tijd (IXde eeuw), maar enkele droegen het romeinsch en vele het oud-germaansch karakter. De oudheid der germaansche fragmenten scheen nader aan den frankischen dan aan den romeinschen tijd te grenzen.
Aan de overblijfselen van ijzer kon men wegens hun zwaar geoxydeerden en fragmentarischen toestand, geene kenmerken van bepaalde oudheid meer bespeuren; maar aangezien zij tusschen en vermengd met voornoemd aardewerk gevonden werden, is het niet twijfelachtig, dat zij tot dezelfde oudheid opklimmen en dus deels tot het romeinsche en deels tot het frankische, of tot een van deze beide tijdperken behooren. Tusschen de ijzeren voorwerpen kon men nog erkennen: zestien klinkbouten, misschien slotschroeven, vijftien spijkers, waaronder de

{==132==} {>>pagina-aanduiding<<}

hoefnagel van een paard, drie fragmenten van een dolk, naar het scheen (overeenkomstig met romeinsche) en een fragment, dat op een deurklopper of klinkligter geleek.
Het is hier de plaats niet in eene uitvoerige beschouwing van deze voorwerpen te treden, of van de meer of minder waarschijnlijke gissingen, waartoe zij aanleiding geven. Wij merken nog slechts op, dat uit de gedane onderzoekingen gebleken is, dat op die plek in overoude tijden groote vuren moeten gestookt zijn; - dat de verbrande menschenbeenderen op lijkverbranding en begrafenis wijzen; - dat de paardenbeenderen het vermoeden wettigen van verbranding van een paard, hetzij als offer of als medegifte op den brandstapel van den overledene; - dat de scherven afkomstig zijn van huisraad, gelijk men bij maaltijden, ter gelegenheid van lijkverbranding en offerhanden, plag te gebruiken en daarna in den vuurbrand wierp, en dat een en ander uit de eerste eeuwen onzer jaartelling dagteekent. Het is bovendien gebleken, dat de heuvel geenszins, gelijk men tot dusver meende, een natuurlijke zand- of duinheuvel is, maar dat hij, althans ter hoogte van 1,2 el, door menschenhanden is opgehoogd. En dat nu een gedurende omstreeks negen eeuwen gewijde grond later werd gekozen om tot huldigingsplek der landheeren te dienen, is zeker even natuurlijk, als dat men op plaatsen, waar eertijds heidensche outaren en tempels stonden, later christelijke kerken en kapellen heeft opgerigt.
De eigenlijke heuvel, zoo als hij zich thans vertoont, heeft de hoogte van ruim 2 el, de lengte van 40, de breedte (oost-west) van 16 el, en draagt geene sporen van immer beteeld geweest te zijn; oorspronkelijk is hij echter zeker grooter geweest: ten oosten immers en ten westen is blijkbaar de voet tot vlak land gemaakt

{==133==} {>>pagina-aanduiding<<}

hetwelk door grippen stijl van de hoogte is afgescheiden, en ten zuiden zoo wel als ten noorden werd hij ook gestadig ingekrompen door afgraving ter vergrooting van den teelgrond aan weerskanten; tot dat de Heer Gevers van Endegeest in 1848 hieraan paal en perk stelde door het planten van houtwallen; terwijl nu, bij gelegenheid van het gedenkteeken, de voet, aan de zijde van den straatweg en daarvan slechts 50 ellen verwijderd, weder is bijgeglooid.



{==134==} {>>pagina-aanduiding<<}





VI. Iets over het geboortejaar en den geboortedag van Marcus Zuerius Boxhorn, 
door J. de Wal 1.

In het Algemeen Biographisch Woordenboek der Nederlanden 2 vind ik opgeteekend, dat Marcus Zuerius Boxhorn den 25sten September 1602 te Bergen-op-Zoom werd geboren. In de aanteekening meldt de schrijver, dat overal elders het geboortejaar van Boxhorn op 1612 wordt bepaald, maar dat dit ongetwijfeld een schrijffout is, waarvoor men 1602 lezen moet, daar zijn vader reeds in 1604 overleden was.
Wiens pen het eerst die zoogenoemde schrijffout gemaakt hebbe, zegt de steller van dat levensberigt niet.

{==135==} {>>pagina-aanduiding<<}

Doch onder de talrijke schrijvers, die hij aanhaalt, komt eigenlijk niemand voor, die als regtstreeksche bron voor eene biographie van Boxhorn kan worden aangemerkt: als zoodanig kan, naast de briefwisseling van Boxhorn zelven, alleen de vita Boxhornii van Baselius gelden, en op deze wordt in het Woordenboek niet gewezen. Doch ook Baselius getuigt ten aanzien van de nativitas Boxhornii, dat zij inviel ‘in annum huius saeculi duodecimum et mensem Septembrem.’
Baselius nu was waarlijk wel in staat, om het geboortejaar van Boxhorn te kennen. Zijn grootvader was predikant te Bergen-op-Zoom geweest en met de Boxhorns ten naauwste bevriend; hij zelf had van zijn veertiende tot zijn achttiende jaar bij Boxhorn aan huis gewoond; hij was daarenboven door huwelijk aanverwant van den polyhistor geworden.
Maar kan hij een schrijffout begaan hebben? Dit is reeds op zich zelf niet waarschijnlijk, daar hij het jaartal zoowel in cijfers als in letters uitdrukt. Doch de volgende gronden zullen wel voor goed zijne opgave bevestigen.
1o.
Door Curatoren der Leidsche Hoogeschool was bepaald, dat men, om als student aan die instelling te kunnen worden ingeschreven, den ouderdom van vijftien jaren moest hebben bereikt. Boxhorns naam werd reeds in 1626 in het album opgeteekend, en Baselius merkt uitdrukkelijk op, dat hij destijds was ‘tredecim vix annos natus,’ en dat dit geschiedde, ‘biennium ferme ante tempus a Curatoribus recipiendis studiosis Academicis constitutum 1.’

{==136==} {>>pagina-aanduiding<<}

2o.
Boxhorn vierde de verovering van 's Hertogenbosch met een gedicht, dat verbazing wekte, omdat de auteur nog naauwelijks het zeventiende levensjaar bereikt had.
3o.
In 1631 zag zijne uitgave der Historiae Augustae Scriptores het licht. Hij zond het werk aan Salmasius, met de woorden: ‘veniam dabis adolescentis ingenii mei tenuitati.’ Zou hij zich adolescens genoemd hebben, zoo hij reeds den ouderdom van 29 jaren bereikt had?
4o.
Onder zijne brieven komt een zeer aardig schrijven voor aan den beroemden Vincentius Fabricius, met het opschrift: ‘Amicissime cognate.’ Dat opschrift (zegt hij) zou wel den geadresseerde verwonderen, want van verwantschap kon hier geen sprake zijn. Maar (zoo vervolgt hij) Labeo merkte op: ‘cognati appellati sunt, quasi commune nascendi initium habuerint 1.’ Uit scherts geeft hij nu aan deze woorden eene andere beteekenis, dan die waaraan de Romeinsche regtsgeleerde gedacht had. ‘Eodem die inquilini terrarum uterque facti sumus,’ en dat is ook een ‘commune nascendi initium. Gemelli sumus, nisi quod eandem matrem non agnoscimus. Itaque merito te sic appello, mi cognate,
 
Qui pariter nati, pariter vivamus, amice,
Tam bene coniunctos non male iungit amor.’

{==137==} {>>pagina-aanduiding<<}

En nu is het overbekend, dat Vincentius Fabricius in 1612 het levenslicht aanschouwde.
Dit leidt mij tot de tweede vraag: welke was Boxhorn's geboortedag? Het gewone antwoord, ook dat van den schrijver in het Biographisch Woordenboek, is: 25 September. Die traditioneele dwaling berust op niets dan een misverstand. Baselius noemt wel de maand September, maar hij voegt er bij: ‘cuius 25 die sacro baptismate tinctus est.’ Blijkbaar was den naauwkeurigen onderzoeker deswege geen andere bron toegankelijk, dan het doopboek. Dat de Katholiek Paquot den doopdag voor den geboortedag hield, mag geen verwondering baren; maar dat men thans nog aan die dwaling vasthoudt, sedert Hoeufft (Parnass. Lat. Belg. p. 171) daarop wees, is bevreemdend. Doch nu wij eens weten, door zijn eigen verhaal, dat Boxhorn op denzelfden dag het levenslicht aanschouwde, waarop Fabricius geboren werd, blijft geen twijfel over; want laatstgenoemde kwam 28 Augustus 1612 ter wereld 1.



{==138==} {>>pagina-aanduiding<<}




VII. Cartesius' Uiteinde, medegedeeld door J. de Wal 1.

In de openbare Boekerij te Wiesbaden, die, onder het bestuur van den waardigen Gottfried Seebode, in de laatste jaren tot een model voor inrigtingen van dien aard is hervormd, vond ik ten vorigen jare eene verzameling onuitgegeven brieven, aan den Herbornschen Hoogleeraar Matthias Nethenus gerigt. 's Mans lotgevallen zijn bekend; zijne correspondentie levert eene niet onbelangrijke bijdrage tot de geschiedenis der kerkelijke geschillen, waarvan ons een onderhoudend tafereel in Duker's historisch-critische Studie is opgehangen. Slechts één dier brieven was tot hiertoe, en dat nog maar gedeeltelijk, openbaar gemaakt: hij betreft de laatste levensdagen en het uiteinde van Descartes. Thomas Crenius deelde van dat schrijven een fragment mede in het eerste deel zijner Animadversiones philologicae et histo-
{==139==} {>>pagina-aanduiding<<}
ricae, dat te Leyden in 1697 het licht zag. Blijkbaar waren hem noch de schrijver noch de persoon, aan wien het schrijven gerigt was, bekend. Eerstgenoemde, Johannes van Wullen, is geen vreemdeling voor hen, die de lotgevallen van Nicolaas Heinsius aandachtig hebben gadegeslagen. De brief luidt als volgt:
 
Vir amicorum Optime. Iterum de amico nostro Do. Moucherone, sed tria solum verba. Omnino oportet solum illum sine uxore, sine familia Serenissimam Reginam meam visere praesentemque cum amicis in rem suam consulere. Est enim qui prolixe S. Reginae studia sua et industriam in hoc negotio offerat, sed tamen nihil obtinebit, licet forte etiam aliorum heroum remis naviget, antequam S. Regina vel ipsum Moucheronem viderit, vel per literas, quae ipsi stat sententia mentis, intellexerit. Idque S. Reginae nomine nunc notum ei facio.
Scis ante plusculos menses Cartesium S. Reginam salutatum in Sueciam venisse. Is heri quarta antilucana funesta peripneumonia confectus animam efflavit tantoque (si dîs placet) philosopho indigna catastrophe vitae fabulam clausit. Primo morbi biduo, profundo somno sopitus, rheumatismo se distineri putabat: nihil interim vel cibi, vel potus, vel medicinae sumens. Alterum biduum insomnis planeque irrequietus egit, victus remediique aeque abstinens. Diverterat D. Cartesius ad Excell. D. Chanut, legatum Gallicum, virum literatum et gravem. Rogabat is instabatque apud aegrotum, accersi me, valetudinisque curam habere, pateretur. Verum ille iterum iterumque obstinate negare, contraque non adeo se medicinae rudem, ut aliena manu sibi sit opus, pertendere. Quare cum periculum in mora esset et S. Regina vel inviti rationem habere vellet, iussu ejus Cartesium accedo, operam-
{==140==} {>>pagina-aanduiding<<}
que, quanta in me est, quam humanissime offero. Admittor, quamvis etiamnum aegre. Verum paucis sermonibus ultro citroque habitis, cumque de morbi natura deque remedii genere idem non sentiremus, sine fructu discessi. Venaesectionem adeo (contra gentis suae morem) metuebat, ut ad solam eius mentionem exhorresceret et bis in haec verba erumperet: Mrs. espargnez le sang françois! tertiumque biduum πεπασμον dari peteret. Ego interim cogitabam: invitum qui servat, idem facit occidenti. Cumque instantis mortis non σημεια, sed αναμϕισβητητα τεχμηρια se proderent, manum libenter a morituro abstinebam. Elapso deinde tertio biduo, falli se iam et febre teneri querebatur, eaque ex alloquio meo, paucorum licet, minimeque contentioso oborta. Nimirum non habui febrem, Symmache, nunc habeo. Exsolvi mox brachium, sanguinemque ter eadem die detrahi sibi, sat pro attritis viribus copiose, iubet. Octavo die, singultus, sputa, respiratio μετεωρος, oculi vagi, omnia funesta. Ille vinum poscit. quod infusum haberet tabacum, vomitu hostem exturbaturus. Et mos erat gerendus, nisi in furorem plane coniicere voluissem hominem obstinatum. Ita tamen moderato consilio, ut vino aqua diluto levis sola immersione tabaci olor efflaretur, nec obesse magnopere posset remedium, alias in hoc affectu tantum non occidere natum. Ego interea post carecta latebam, et ex urina δεινον βλεπων, tamquam anus fatidica, mortis auguria canebam.
Nono omnia difficilia. Decimo summo mane Deo animam reddidit; ita spero voveoque, quamvis si scripta eius diligenter exdivines, Theologus quidam pronuper atheismi crimen haud vane illi fortassis obiecerit. Illud imprimis mirandum in eo fuit, quod, cum ipse D. Legatus ex codem prorsus morbo decumberet, idem Carte-
{==141==} {>>pagina-aanduiding<<}
sius, me inconsulto, ne minimum quidem aegro fieri passus esset, singulaque remedia praesens levamen afferre vidisset, adeo tamen ab omni medicina et medici consilio toto morbi discursu alienus fuerit, ut ne aspectum quidem meum, nisi semel, sustinuerit dicereque ‘s'il devoit mourir qu'il mourroit avec plus de contentement s'il ne me voyait poinct,’ non erubuerit. Nunc mente fuisse motus nec quicquam sani nisi sub finem vitae de morbi sui more et modo protulisse dicitur; valde caute, ut recuperatae sanitatis laus soli aegro, commissi erroris foeditas morbo imputaretur. Ego potius tamen sanae mentis deliria decepisse crediderim. Deliravit enim saepe in vita adeo ut σοϕουντες etiam minime hebetes in eius commentis vix quidpiam inveniant. Audit sane ille passim vir magnus, sed tamen ego homuncio nolim me sic laudari, et tam magnis ansis eiusmodi colophonem imponere. Verum non decet fortassis tenuitatem meam virgula censoria configere virum incomparabilem; nescio enim cui comparem; adeo ille in fatuo hoc philosophandi modo palmam meretur. Quare ut de cunctis ille sapientiam hactenus professis male meruit, ita debitum illi decus posteritatem rependere facile patior. Verbum non amplius addo. Parum enim abest, quin serio irascor tam protervis ingeniis. Vale, amicorum praecipue, cunctosque quibus Wullenii meminisse dulce est, plurimum a me salvere iube. Sub quo catalogo quos complector, quid opus est repetere? Quamvis fortean perpauci sunt, modo boni, modo fidi, nil ultra moror, qualem aestumare te perpetuo non desinet
Tuus devinctissimus Joannes a Wullen.
 
NB. Has literas Regina legendas tradi sibi voluit,

{==142==} {>>pagina-aanduiding<<}

antequam mitterem: scire enim volebat, quae super obitu Cartesii ad amicos meos scriberem. Perlectis iussit serio, caverem ne in alias manus venirent. Tum propter Legatum ne quid offensionis ex iis caperet, tum ne inimicis Cartesii per nos calumniandi eius materia traderetur. Quare perlegendi quidem eas potestatem tibi facio, ista conditione, ut neminem earum facias dominum. Quod obnixe per amicitiam nostram et fidem tuam te obtestor.
 
12 Febr. 1650, Stockholmi.



{==143==} {>>pagina-aanduiding<<}






VIII. Inventaris der handschriften van Mr. S.C. Nederburgh, commissaris generaal van Nederlandsch Indie, opgemaakt door Mr. J.P. de Fremery Jr. 1.

Belangrijke stukken betrekkelijk de Oost-Indische Commissie.

Portefeuille M.

Verzameling van besluiten der Heeren Commissarissen Generaal met bijlagen, betrekkelijk het in 1793 bevonden tekort in 's Comp. IJzer Magazijn.
Register derzelve stukken.
Journaal gehouden aan boord van 's lands fregat de Amazoon, bestemd naar de O.I., ter overbrenging van Heeren CC. GG.

{==144==} {>>pagina-aanduiding<<}

Generale, secreete en bijzondere instructiën en orders voor de Commandanten der reserves en posten te Batavia.
Register van de stukken op Banda ontvangen en achtergelaten door de Commissarissen tot het Militair Examen van 's Comp. Staat van Militie en Defensie in Indiën, 1791. Dubbel aanwezig.


Belangrijke stukken aangaande de Oost-Indische Commissie en de daaruit voor Mr. S.C. Nederburgh voortgevloeide onaangenaamheden.

Portefeuille N.

Lijst van brieven en andere papieren bij mij Mr. H. Nederburgh ontvangen, betrekkelijk mijnen oudsten zoon Mr. S.C. Nederburgh, sedert zijne aanstelling tot eerste Comm. Generaal over geheel Ned. Indië en Cabo de Goede Hoop, den 27sten Mei 1791.
Missive in do 22 December 1795 aan de Bewindhebberen der O.I. Comp. door Mr. S.C. Nederburgh, houdende verzoek om ontslag als Eerste Comm. Generaal. - NB. Door Mr. S.C.N. zelf geschreven, doch niet geteekend en zonder bijlagen.
A, B en C. Verhandeling enz. van W.J. van de Graaff, gewezen Directeur Generaal en eerste Raad extra ord. van Indië, houdende klagten over het hem in Indië wedervarene.
Pro Memoria in do 31 Dec. 1798 geschreven en onderteekend door Mr. S.C.N.; ter regtvaardiging van Z.H. Ed. gedrag jegens den voormelden de Graaff. - NB. Op

{==145==} {>>pagina-aanduiding<<}

dit stuk is door Mr. S.C.N. aangeteekend: ‘Alleen aan mijnen vader verzonden en tot nog toe aan niemand gecommuniceerd.’
Register van de brieven door Mevrouwe Nederburgh geschreven over betaling van tractement, ontslag van Mr. S.C.N. enz.


Portefeuille S.

Missive van Mr. S.C.N. in dato 22 December 1795 aan de bewindhebberen, uitmakende de Vergadering van Zeventienen, houdende verzoek om ontslag als Eerste Commissaris Generaal, met bijlagen. Dubbel aanwezig, beide exemplaren door Mr. S.C.N. onderteekend.
Missive van denzelven in dato 10 Julij 1797 aan de bewindhebberen, uitmakende het Commité tot den O.I. handel en bezittingen, met hetzelfde verzoek. - NB. Door Mr. S.C.N. onderteekend.
Request van denzelven in dato 24 Mei 1803 aan het Staatsbewind der Bataafsche Republiek, opdat hetzelve den Raad der Aziatische Bezittingen en Etablissementen voor zoo veel noodig zoude authoriseren om hem Requestrant compleet te dechargeeren van de Commissie door hem in Indiën bekleed; gedrukt.
No. 372 behoorende tot de bijlagen van het vierde gedeelte van het verslag van C.C.G.G. opgenomen achter bovenstaande request, bladz. 91 tot 113, handelende over het geschiedde aan de Kaap de Goede Hoop tusschen den Engelschen Admiraal Elphinstone, den Commissaris Sluysken en den Kapitein Dekker.
Tien bijlagen tot . . . . . . ., hebbende betrekking op den Directeur Generaal van de Graaff en den Comm. Gen. Frykenius, benevens eenige brieven, couranten enz.


{==146==} {>>pagina-aanduiding<<}


Portefeuille T.

Missive in dato 1 Julij 1795 van Mr. S.C.N. aan Heeren Gecommitteerden tot de zaken der O.I. Comp. Met bijlagen. - NB. Dit is de brief, waarvan in de Missive van 22 Dec. 1795 wordt gesproken, en die de eerste bijlage derzelve is, ofschoon dezelve zich bij geen der exemplaren dier Missive bevindt.
Zamengenaaide papieren, relatief de verdediging en overgave van het Gouvernement Banda en de daarop genomen dispositiën door C.C.G.G.
Ettelijke nommers van het Nationaal Magazijn, Advertentie van Mr. S.C.N. aan zijne Landgenooten; gedrukt.
Nog eenige copiën van brieven enz.
 
Korte Notulen van de vergaderingen van C.C.G.G. 10 October 1795 tot 27 December 1796.
Realia op de Secreete Resolutiën van C.C.G.G., 15 October 1794 tot 17 Maart 1799.
Marginalia op de inkomende brieven uit Nederland aan C.C.G.G., 24 Januarij 1794 tot 17 Januarij 1799.
Register van de ingekomene en afgegane brieven van en naar Nederland, met eene Nota der schepen (en derzelver lot, voor zoo ver zulks bekend was), met welke brieven zijn verzonden.
Register van de ingekomene en afgegane brieven van en naar de Indische Comptoiren.
Register op de ingekomen brieven aan C.C.G.G.; in quarto.
Marginalia op de afgaande brieven van C.C.G.G. zoo aan de Hooge Regering als aan de respectieve buitenkantoren, 3 deelen, loopende te zamen van 19 November 1793 tot 12 September 1799.

{==147==} {>>pagina-aanduiding<<}

Register op dezelve afgaande brieven, 3 deelen.
Marginalia op de afgaande brieven van C.C.G.G. naar Nederland, 14 December 1793 tot 22 December 1798.
Register op dezelve afgaande brieven.
Realia op de afgaande brieven van de gecombineerde vergaderingen van C.C.G.G. en de Hooge Regering, loopende van 24 Maart 1796 tot 20 September 1799.


Betreffende de Generale Nederlandsche Geoctroyeerde Oost-Indische Compagnie.

Portefeuille I.

Memorie van aanteekeningen op Consideratiën over de oorzaken der verachtering en middelen tot verbetering der O.I. Comp. door Mr. F.W. Boers, 1791.
Missive van den Adv. Consulent Boers in dato 29 Maart 1791, houdende reflectiën omtrent de tegenwoordige gesteldheid der Maatschappij, alsmede consideratiën op de Memorie van den Adv. Nederburgh, nopens de middelen, welke zouden moeten worden aangewend om alle confusie te vermijden, die van den tegenwoordigen hopeloozen toestand van 's Comp. zaken moeten worden geapprehendeerd.
Missive van den Oud-Secretaris der Hooge Regering Crane in dato 5 April 1791, nevens aanmerkingen op de consideratiën van den Adv. Nederburgh.
Memorie van denzelfden betrekkelijk den handel in Indiën, in dato 9 April 1791.
Consideratiën over het belang, dat de Republiek heeft

{==148==} {>>pagina-aanduiding<<}

bij den O.I. handel in het algemeen en bijzonder bij het bestaan der O.I. Comp.
Memorie van den tegenwoordigen staat van de Comp. vergeleken met haren staat vóór en gedurende den jongsten oorlog met Engeland, en de middelen, welke zouden kunnen dienen tot haar grondig en bestendig herstel, door Gecommitteerden uit de Vergadering van Zeventienen, 1788.
Aanmerkingen en ophelderingen omtrent de particuliere Navigatie en Commercie, die er in de O.I. geweest is en nog is, 1790.
Over den handel tusschen Oost-Indiën en Amerika, 1781.
Over den handel op Bengalen.
Stukken nopens de Wassenaarsche tol.
Stukken betrekkelijk den boekhouder Claus.
Stukken aangaande de Commissie van de Heeren Gecommitteerden tot de zaken van 's Lands Esquader.
Specifique opgave van het bij de O.I. Comp. ter kamer Hoorn verhandelde van 1769 tot 1787.


Portefeuille B.

Concept der en stukken betreffende de door Mr. S.C.N. in 1802 uitgegeven Verhandeling.


Portefeuille O.

Belangrijke stukken, zijnde ontwerpen, aanmerkingen enz. voor het toekomstig burgerlijk en financieel bestuur der O.I. Comp.
Zamengenaaide stukken, relatief de Missive van den Bewindhebber Craeyvanger, in dato 3 Januarij 1794, met

{==149==} {>>pagina-aanduiding<<}

bijlagen; eerste deel. - NB. Hierin ligt ook het register op het tweede deel, doch dat deel is nergens gevonden.
Vijf stuks aanmerkingen enz., welke ook vervat zijn in bovengemeld eerste deel, bladz. 69-192, 205-260 en 309-344.
Eene Missive van den Bewindhebber Craeyvanger, in dato 22 Februarij 1795.
Missive van Heeren C.C.G.G., in dato 29 October 1798.
Aanmerkingen van den Secretaris Daniëls op de berekening der O.I. ontvangsten en uitgaven.
Zamengenaaide bijlagen tot de Missive van Heeren C.C.G.G., in dato 4 Julij 1795.
Iets aangaande de O.I. Comp., het vernietigen van het vorig bewind en de gehouden directie door Bewindhebbers en C.C.G.G., door Mr. H. Nederburgh.
 
Compendieuse 't samentrekking van den principalen inhoud der contracten, firmans, couls en verbonden, successivelijk gesloten en aangegaan met verscheiden Keizers, Koningen, Potentaten, Landsheeren, Gouverneurs enz., eerstelijk bij de respective Admiraals, en vervolgens door ofte uit name der Wel-Edele Heeren Gouverneur-Generaals en Raden van Nederlandsch Indië, representerende de Generale Nederlandsche geoctroyeerde Oost-Indische Comp. Twee deelen in folio, loopende zamen van 1596 tot 1742.
Repertorium van de Kamer Amsterdam, Anno 1790.
Instructive papieren voor de overheden van 's Comp. schepen; gedrukt.
Artikel-brief en verdere instructive papieren voor de overheden van 's Comp. schepen; gedrukt. Dubbel aanwezig.


{==150==} {>>pagina-aanduiding<<}


Betreffende het eiland Java.

Portefeuille R.

Consideratiën van den Raad extra-ord. van Ysseldijk, op het berigt van den tegenwoordigen toestand der Bataafsche bezittingen in Oost-Indië en den handel op dezelve, door den Heer D. van Hogendorp, voornamelijk echter over Java.
Antwoord van den Gouverneur en Directeur van Java's Noord-Oostkust Engelhard op de voormelde consideratiën.
Gedeeltelijke gedachten van den Opperkoopman, Eersten resident aan het Hof van den Keizer van Java, van den Berg, over gezegd antwoord.
Vertoog van denzelven van den Berg aan Zijne Majesteit den Koning van Holland over Java, 1807.
Brieven door denzelve aan gemelde Z.M., aan Zijne Exc. den Minister van der Heim en aan den Gouverneur Generaal van Overstraten.
Aparte brief van den provisioneelen Eersten Raad en Directeur-Generaal van Indië, Gouv. en Direct. van Java's Noord-Oostkust, Engelhard, in dato 29 Junij 1805 over de schaarsheid en de verduring der rijst op Java, met bijlagen.
Missive van denzelfden, in dato 18 Augustus 1805 over Javasche zeeroovers.


{==151==} {>>pagina-aanduiding<<}


Java's Noord-Oostkust.

Portefeuille C.

Memorie van den Raad extraordinair van den Berg, afgaanden Gouverneur en Directeur van Java's Noord-Oostkust, betrekkelijk den toestand van Java's Noord-Oostkust voor derzelver aankomenden Gouverneur en Directeur Siberg, 1780.
Memorie van den Raad extraordinair Siberg, afgaanden Gouverneur en Directeur van Java's Noord-Oostkust, voor den Raad extraordinair aankomenden Gouverneur en Directeur Greeve, 1787.
Ingekomene brieven van de Javasche Ministers, 1798.
Afgegane aan dezelve, 1798.
Copy derzelve afgegane brieven.


Portefeuille D.

Ingekomen brieven van de Javasche Ministers enz. 1798. - NB. Copie der ingekomene brieven aanwezig in de Portefeuille C.
Korte schets van het Hof en de familie des Sultans en derzelver betrekkingen tot de O.I.C., de Ceremoniën met de regenten in gebruik enz., als ook aanmerkingen over de peperplantagiën, indigomakerijen, door den Opperkoopman W.H. van Ysseldijk, Eersten Resident aan het Hof des gezegden Sultans, 1793.
Aanmerkingen enz. over de koffij- en pepercultuur op Java.
Diverse instructiën en berigten omtrent de houtbosschen op Java.
Memorie van den Raad extraordinair Greeve, afgaanden Gouverneur en Directeur van Java's Noord-Oostkust voor

{==152==} {>>pagina-aanduiding<<}

den aankomenden Gouverneur en Directeur van Overstraten, 1791.


Portefeuille E.

Register van bijlagen tot de Missive van den Raad extraordinair Baron van Reede tot de Parkeler, Gouverneur en Directeur van Java's Noord-Oostkust.
Inlandsche Correspondentie.
Requesten om verbetering van bestaan en ontheffing van ambtgeld.
Beantwoorde requesten door de Residenten ten Gouvernemente van Java's Noord-Oostkust.
In deze portefeuille bevinden zich eenige inlandsche brieven op inlandsch papier en met dito zegels, een inlandsche afscheidsbrief aan Mr. S.C.N. en twee teekeningen, naar het schijnt, van bergen of steenen, voorzien met de namen van Nederburgh, van Reede Roesler en Goenoeng Marbaboe.


Ongezondheid van Batavia.

Portefeuille A.

Deze portefeuille bevat vele aanmerkingen van onderscheidene personen, over de ongezondheid van Batavia en de onderscheidene tot derzelver verbetering voorgeslagene middelen; daaronder bevinden zich vier geschrevene exemplaren van het 1e stuk des 2den deels der verhandeling over Batavia door den Luitenant Colonnel der Genie Reimer, behelzende dat stuk een onderzoek naar de voornaamste redenen der ongezondheid van Batavia's dampkring en wateren, alsmede van den eigenlijken

{==153==} {>>pagina-aanduiding<<}

aard derzelve. Verder is van die Verhandeling niets meer aanwezig dan het eerste blad van het 2e deel.


Batavia's bovenlanden en Regentschappen.

Portefeuille F.

Verslag van de jongste in de bovenlanden gedane militaire expeditie.
Notitie van eenige Comp. landen, tot nog toe door de Commandanten en hunne officieren in leen bezeten, doch Ao. 1778 verkocht, gemerkt L.A.
Berigt van den gecommitteerde tot de zaken van den Inlander nopens gedane aanhaling van gesmokkelde Amphioen.
Consideratiën over de Jacatrasche en Preanger Regentschappen door Mr. S.C.N.
Placaat betreffende de producten, die gezegde Regentschappen zouden kunnen leveren, 1754; gedrukt.
Berigten aangaande de inkomsten van den gecommitteerde tot de zaken van den Inlander over de schulden der regenten van de boven- en Preangerlanden en gedane afrekeningen met hen.
Rapporten van meergem. gecommitteerde wegens den uitslag zijner reizen naar eenige bovenlanden; verder klagten over bedriegerijen en slechte behandeling.
Lijst van adelijke titels met hunne magt. Idem van ontvangene geschenken. Resolutiën over de Jurisdictie. Korte inhoud van onderscheidene contracten met de Vorsten van Java en Cheribon en de Soesoehoenang der Preangerlanden, benevens eenige aanteekeningen over de Preangerlanden en Buitenzorg enz.


{==154==} {>>pagina-aanduiding<<}


Portefeuille G.

Overzigt van den toestand dezer bovenlanden.
Twee stukken, bevattende in eenen brief aan Mr. S.C. Nederburgh, eene beschouwing van den toestand en de middelen ter verbetering der Preangerlanden op Java, 1795, gemerkt I en II.
Consideratiën over de Jacatrasche en Preanger Regentschappen, en over de vraag, of daaruit meerder voordeelen voor de Comp. te trekken zijn dan thans geschiedt, 1796.
Diverse Memoriën over de suikermolens in bovengenoemde Regentschappen, bevordering van den landbouw en over de oorzaken der te Batavia heerschende groote sterfte, om de middelen daartegen aan te wenden te vinden, allen door Z. Exc. den Gouverneur-Generaal Mossel, met de daarop door den Raad van Indië genomen besluiten te zamen ingenaaid, 1753.
Aanmerkingen over de kolonie Java, door den Raad van Indië Chastelein, 1705; hierin bevinden zich ook eenige geschiedkundige aanteekeningen.


Portefeuille H.

Dispositiën van de Hooge Regering op de afrekening tusschen den Opperkoopman, Gecommitteerde tot de zaken van den Inlander P. Engelhard en de bovenlandsche Regenten, 1800-1804, alsmede de gehoudene afrekeningen met de Regenten in 1805, met papieren daartoe betrekkelijk.
De verdere stukken handelende over de bazars, rivierslokken, de koffij-cultuur enz. in deze landen; daaronder zijn:

{==155==} {>>pagina-aanduiding<<}

Korte historie van de Preanger, Sundasche, Padjarakangsche, Jacatra'sche en Cheribonsche landen, door van Boeckholtz.
Aanmerkingen over den tegenwoordigen staat van de arakbranderijen, suikermolens en van de bovenlanden, door den Gouverneur Generaal de Klerk, 1777; dubbeld aanwezig.


Betreffende de verdere Oost-Indische bezittingen.

Portefeuille P.

Stukken betrekkelijk Bengalen, Palembang en andere Oost-Indische bezittingen.
Rapport van de Kooplieden en leden van den Raad te Sinsura Eilbracht en van Citters, over hunne Commissie naar Kalkutta in Julij 1785; bevindende zich daarachter eenige memoriën aan den Gouverneur-Generaal en Raden van het fort William der Engelsche Oost-Indische Comp., benevens eene overeenkomst tusschen voormelde Commissarissen en genoemde Gouverneur-Generaal en Raden.
Commissoriaal rapport van de Raden extraordinair de Klerk en van Mijlendonck, benevens den eersten Secretaris Alting, over 's Comp. regt om den Grooten Oost, dato den 23sten November 1761.
1 en 2 zijn stukken aangaande de klagten van den Gouverneur en Raad van Ceylon over het door den pro interim Advocaat Fiscaal van Massow in 1776 gehouden gedrag in het Proces tegen de Ridders de Hugonet, Colonnel Commandant, de Bas, Colonnel Luitenant en de

{==156==} {>>pagina-aanduiding<<}

la Roche, kapitein bij het Fransche Regiment, door den Prins van Luxemburg volgens verdrag ten dienste der O.I. Comp. geleverd.
Contract tusschen de Edele O.I. Comp. en het Palembangsche Rijk gesloten, op den 31 Augustus 1791.
Consideratiën wegens het Comptoir Brootchia.
Memorie en aparte Memorie van den afgaanden Directeur van Bengalen Bacheracht voor zijn opvolger Ross, 1777.


Portefeuille Q.

Memoriën enz. betrekkelijk Mallabar, Malacca Amboina en andere Oost-Indische bezittingen.
Memorie van den Raad extraordinair Moens, afgaanden Gouverneur en Directeur van Mallabar voor den aankomenden Gouverneur en Directeur van Angelbeek, 1781.
Memorie van den Raad extraordinair Admiraal en Veldoverste van Pleuren, afgaanden Gouverneur en Directeur van Amboina, voor den aankomenden Gouverneur en Directeur de Bock, 1785.
Memorie van den benoemden Directeur Generaal van Indië van de Graaff, afgaanden Gouverneur en Directeur van Ceylon, voor den Raad ordinair van Angelbeek aankomenden Gouverneur en Directeur, 1794.
Memorie van den afgaanden Gouverneur en Directeur van Mallacca Crans voor den aankomenden Gouverneur en Directeur de Bruin, 1777.
Memorie van den afgaanden Gouverneur en Directeur van Macassar Sinkelaar voor den aankomenden Gouverneur en Directeur Boelen, 1767.
Memorie van den Raad ordinair Haksteen, afgaanden

{==157==} {>>pagina-aanduiding<<}

Gouverneur en Directeur van Coromandel, voor den aankomenden Gouverneur en Directeur van Vlissingen, 1771.
Memorie van den afgaanden Resident van Palembang de Vries, voor den aankomenden Resident Hemmy, 1780.
Memorie van den afgaanden Directeur van Souratta A.J. Sluijsken voor den aankomenden Directeur P. Sluijsken, 1794.
Memorie van het afgaand Opperhoofd van Timor Fockens aan het aankomend Opperhoofd van Este, 1777.
Memorie van het afgaand Opperhoofd te Japan Titsingh voor het aankomend Opperhoofd Romberg, 1783.
Consideratiën over de verbetering van den handel op Malacca, 1785.
Brieven van den Dersave van Colombo.
Geheime stukken rakende 's Comp. bezittingen op de kust van Mallabar.


Betreffende de Kaap de Goede Hoop en het verblijf van C.C.G.G. aldaar.

Portefeuille Z.

Bevelen en aanspraken betrekkelijk de komst der C.C.G.G. Nederburgh en Frijkenius.
Remarques Générales sur le Cap de Bonne Esperance par le Baron de P.; gedrukt. - NB. De schrijver heeft volgens bijliggende brieven bekend, dat hij ongelijk had.
Crimineele eisch en Conclusie van den Fiskaal aan de Kaap de Goede Hoop van Rijneveld contra M. Prinslo c.s., uitgemaakt hebbende de Hoofden der oproerige ingezetenen in de Colonie Graaff Reinet, 1800.
Notulen of dagverhaal der reis en verrigtingen van Pre-
{==158==} {>>pagina-aanduiding<<}
sident en Gecommitteerde Leden uit de Commissie van veeteelt en landbouw, 1805.
Onderzoek naar hetgeen thans in deze Colonie zoude kunnen en behooren in het werk gesteld te worden, om haren bloei en geluk, in overeenstemming met de belangen van het moederland, op eene krachtdadige wijze te bevorderen door den Oud-Fiskaal van Rijneveld, 1805.
Brieven over de Kaap, van de Heeren Janssens, van Rijneveld en van Polanen. Beoordeeling zoo van karakter als van gedrag der Burgerlijke en Militaire Ambtenaren, die bij de overgave der Kaap, 1795, in dienst waren, benevens nog eenige stukken betrekkelijk die overgave.
Diverse placaten, publicatiën enz. van C.C.G.G. aan de Kaap de Goede Hoop, Ao. 1792 en 1793.


Over verschillende zaken, betrekkelijk de Oost-Indiën.

Portefeuille L.

Banken Courant en van Leening Ceylon, Riouw; extract uit het Journal van 's Comp. gewapend schip Columbus. Dito van 's Lands Fregat de Amazoon. Tijding wegens Isle de France. Roete eener Landreize naar het regentschap Tjanjoer met geschied- en natuurkundige inlichtingen. Berigt aangaande eenige schepen, over de kaneel, mindere waarde van papier en kopergeld, O.I. Comp. en Batavia, korten inhoud van de generale verslagen van 1796, 1797 en 1798. Notulen van gecombineerde vergaderingen in 1795 en 1796. Bedenkingen over de pligten van een Directeur der fortificatie-werken te

{==159==} {>>pagina-aanduiding<<}

Batavia, kaneel-aanplanting op Ceylon, Bengalen, hospitaal, ijzermagazijn enz. enz. 1784-1798.
Regiment Zwitsers op Ceylon 1790; 3 stuks Bijlagen tot No. 9, 15 en 53 van . . . . . . . . . . . . . . . . . . . handelende 9 en 53 over de ongezondheid van Batavia en daartoe te nemen maatregelen en 15 over de markten door particulieren gehouden enz. Verhaal der aardbevingen op Simabara en Japan.
Droom. - Deze droom behelst de aanleidende oorzaken en de geschiedenis van den opstand der Chinezen te Batavia en de daarbij plaats gehad hebbende brand. Dit stuk, in den vorm van eenen droom geschreven is eene berisping van het gedrag van den Gouverneur-Generaal en andere beambten, zoo vòòr en gedurende als na de voorschrevene gebeurtenis. Waarschijnlijk is het in voormelden vorm geschreven, omdat de schrijver, die waarschijnlijk een ooggetuige was, zulks anders niet durfde schrijven.


Portefeuille K.

Notulen van eenige vergaderingen van den Raad van Indië, December 1802 - October 1804.
Secreete Resolutiën genomen in Rade van Indiën, 1804-1805.
Besogne over de brieven van Commissarissen tot den overneem en retablissering der Comptoiren om de Oost van Indiën gelegen, geschreven in den jare 1803 aan de Hooge Regering, en het rapport hunner verrigtingen, in dato 29 Maart 1805.
Rapport van den Majoor der Infanterie la Motte Bertin, over het eiland Banca, en het Koningrijk Palembang.

{==160==} {>>pagina-aanduiding<<}

Kort berigt wegens de beschuldigingen tegen het arrest en de vlugt van den gewezen Gezaghebber van Java's Oosthoek, Dirk van Hogendorp, buiten-hospitaal, soldijen, vendu, comptoir, bank van leening enz. enz.
Brief over de blokkade van Batavia in 1801 door de Engelschen.


Portefeuille Y.

Geheime stukken van particulieren, alle betrekkelijk Ned. Indië.
Stukken rakende de beide banken te Batavia.
Notulen der Vergaderingen van den Raad van Indië, 2 Augustus 1804 - 30 October 1804.
Item 1 November 1804 - 29 Januarij 1805.


Over verschillende zaken betreffende Mr. S.C. Nederburgh, of eene der door hem bekleede posten, buiten die van Eerste Commissaris Generaal.

Portefeuille W.

Onderscheidene benoemingen en ontslagen, requesten en adressen aan Z.M. den Koning van Holland enz.


Portefeuille U.

Directeur-Generaalschap der Publieke schatkist.
Instructiën, besluiten, staten van Ontvang en Uitgaaf en andere papieren, betreffende het Directeur-Generaalschap der Publieke Schatkist.


{==161==} {>>pagina-aanduiding<<}


Portefeuille X.

Stukken betrekkelijk de waarneming van eenige posten door Mr. S.C.N., als van:
Eerste Advocaat der O.I. Comp.
Chef der Directie voor de O.I. Zaken.
Commissariaat tot liquidatie en betaling over den dienst van 1807 en vroegere jaren.
Commissariaat tot liquidatie der zaken van de Directie van den Levantschen handel, en Lid van den Aziatischen Raad.
Finantiën van Mr. S.C.N.
Finantieële stukken van Mr. S.C.N. zoo particuliere als van de Dames Vos, gehuwd met de Heeren Vos en Scheltus, zijnde hunne belangen bij de Weeskamer te Batavia door Mr. S.C.N. waargenomen.




{==1==} {>>pagina-aanduiding<<}


Levensberigten der afgestorvene medeleden van de Maatschappij der Nederlandsche Letterkunde. Bijlage tot de Handelingen van 1864. Leiden, E.J. Brill. 1864.


{==3==} {>>pagina-aanduiding<<}





Levensberigt van Jan Frederik Gerrit Brumund.

In het oog van hen, wier blik wat dieper dan de oppervlakte der dingen doordringt, is het bezit van koloniën voor een staat minder nog begeerlijk om de stoffelijke voordeelen die zij kunnen afwerpen, dan om het ruime oefenperk dat zij openen voor de nationale krachten. In de halve eeuw die verloopen is sedert Nederland zijne onafhankelijkheid herkreeg, was zijne rol op het vasteland van Europa niet bijzonder schitterend: het handhaafde zijne eer en toonde zin voor kunst en wetenschap en maatschappelijken vooruitgang, maar kon de aureool niet herwinnen die om het hoofd der voormalige republiek had geblonken. Alleen aan zijne koloniën, zijne bezittingen in den Indischen Archipel, ontleende het eene beteekenis, die het boven andere natiën van gelijke getalsterkte verhief. Daar breidde het zijn grondgebied uit, daar verrigtte het roemrijke krijgsbedrijven, daar schiep het bronnen van rijkdom, daar plantte het beschaving

{==4==} {>>pagina-aanduiding<<}

en zuiverder godsdienst voort, daar maakte het vreedzame veroveringen op het gebied van wetenschap en letteren. Dit alles, wij weten het, had ook zijne keerzijde; veel werd verzuimd wat had moeten gedaan worden; veel werd verkeerd gedaan dat, beter bestuurd, rijker vruchten had kunnen opleveren. Maar toch mag Nederland met eenige fierheid wijzen op eene lange reeks van edele zonen, die in die afgelegen gewesten, als staats- en krijgslieden, als handelaars en industriëlen, als geleerden en woordvoerders der Christelijke beschaving, zijne welvaart gesteund, zijne eer gehandhaafd en zijn roem bevorderd hebben.
 
Onder de mannen op wie wij hier het oog hebben, bekleedt ook Jan Frederik Gerrit Brumund eene eervolle plaats. Hij werd den 29sten Augustus 1814 te Amsterdam geboren, genoot voor zijne opvoeding al de voordeelen die de hoofdstad aanbiedt, en werd, na zich door ijverige studiën in de klassieke talen daartoe te hebben voorbereid, als student in de Godgeleerdheid aan het Athenaeum Illustre dier stad ingeschreven. Hier zette hij onder de leiding van van Lennep, van Kampen, Roorda en Rooijens zijne letteroefeningen voort, terwijl hij later de Utrechtsche Hoogeschool bezocht, waar hij het onderwijs van de professoren in de Theologie Heringa, Bouman, Royaards en Vinke genoot. Den 7den Augustus 1839 werd hij door het Provinciaal Kerkbestuur van Utrecht tot de predikdienst in de Hervormde kerk toegelaten.
Door eene levendige zucht naar onderzoek en vooral naar de kennis van vreemde landen en volken gedreven, had Brumund reeds bij den aanvang zijner voorbereidende studiën het besluit opgevat, om zich later, met voorbijgang der Vaderlandsche kerk, bij voorkeur aan de dienst der kerk in onze Oost-Indische koloniën te wijden. Om aan de daartoe gestelde vereischten te voldoen, oefende hij zich, na volbragte Akademische loopbaan, omstreeks een jaar lang,

{==5==} {>>pagina-aanduiding<<}

onder de leiding van Ds. Lenting te Zeist, in de Maleische taal, waarna hij, nog in den loop van 1840, tot predikant der derde klasse voor de dienst in Nederlandsch Indië werd aangesteld. Vóór zijne afreize verbond hij zich in het huwelijk met Catharina Henriette Roelofs, en vertrok daarop naar Indië in het blijde vooruitzigt van in den werkkring zijner keuze eene liefhebbende gade aan zijne zijde te hebben: een droom die maar al te spoedig wreed werd verstoord.
Reeds spoedig na zijne aankomst in Indië, den 14den Julij 1841, werd hij tot predikant te Soerakarta en onderhoorigheden benoemd. Dit is juist dezelfde dag waarvan het eerste opstel gedagteekend is, dat in Indië aan zijne vruchtbare pen ontvloeide. De maanden te Batavia doorgebragt, aleer hem eene bestemming was aangewezen, hadden hem gelegenheid gegeven tot een uitstapje in de residentie Bantam. Zijne indrukken van deze reis schetste hij in een opstel, waarmede hij het toen nog jeugdige ‘Tijdschrift voor Nederlandsch Indië’ versierde, en dat reeds overvloedig de blijken draagt van die weetgierigheid, die hem geene gelegenheid deed verzuimen om zich te onderrigten, en van die bijzondere belangstelling in de overblijfselen der oudheid en vooral van dien levendigen zin voor de schoonheden der natuur, waarvan al zijne schriften de blijken dragen. ‘Ik zou dan nu die bergen’, dus hooren wij hem in geestdrift uitroepen, ‘die schoone, altijd groene bergen van naderbij beschouwen en hunne verkwikkende lucht ademen; ik zou zien en genieten waar ik reeds jaren naar gewenscht had! Gij hebt het voorzeker met mij gevoeld, toen gij, langs Java's kusten stevenend, - het oog meer dan verzadigd van den duizendmaal overzienen waterplas, van die gezigten, welke, steeds dezelfde, dáár eindigen, waar lucht en golf als zamenvloeijen, - voor het eerst den blik mogt laten gaan langs zijne onbeschrijfelijk schoone stranden en bergen; gij hebt het voorzeker met mij gevoeld, lezer! wat dan de

{==6==} {>>pagina-aanduiding<<}

borst doet zwellen. Een levendigen indruk had het bij mij achtergelaten; het deed mij steeds wenschen naar die bergen, - en nu zou ik niet meer wenschen, neen, zien en genieten!’
Slechts weinige maanden vertoefde Brumund in de Javaansche keizerstad; reeds in het begin van 1842 werd hij verplaatst naar Amboina: een aardsch paradijs, zoo de gezondheid van het klimaat aan de bekoorlijkheid der natuur beantwoordde. De Ambonsche koortsen werden voor Brumund en de zijnen uiterst noodlottig. Reeds in April van hetzelfde jaar bezweek zijne gade, en kort daarna de eenige spruit uit dit huwelijk, in den ouderdom van slechts drie maanden. Zijne eigene veerkracht werd door aanhoudende koortsen onderdrukt, die hij te vergeefs poogde te ontvlieden door de stad en hare doodelijke dampen met Batoe Gadjah, het schoone buitenverblijf van den Gouverneur der Molukken, te verwisselen. Hoe Brumund onder dat alles te moede was, laten wij hemzelven verhalen in de volgende woorden aan zijne ‘Herinneringen van Batoe Gadjah’ ontleend:
‘Ik heb langen tijd op Batoe Gadjah gewoond. De Gouverneur zeide tegen mij: ‘Kom op Batoe Gadjah wonen, ik heb er nog een fraai paviljoen open; gij gaat dood in die stad met hare hitte en koortsen en doodelijke dampen.’ Ik liet mij niet lang bidden. Ik was nog zoo jong, en vroeg sterven, ik had immers gezien en gevoeld hoe zwaar dat valt. Hadde de Heer geroepen, ik ware willig gevolgd, maar die stem kon immers ook wel te Batoe Gadjah tot mij komen, en daar zou ik ze nog beter verstaan, te midden der goddelijke natuur, dan tusschen die sombere muren in die enge straat.
‘Twee dagen bleef ik nog in de stad en in de woning, waar mij een zwaar kruis op de schouderen was gelegd. Het was mij eene behoefte, een weemoedig welbehagen, daar overal nog eens neder te zitten, rond te gaan, te gevoelen, den kringenloop van twee, drie jaren te volgen, die

{==7==} {>>pagina-aanduiding<<}

meer hadden zien gebeuren dan ik hier kan verhalen, begonnen aan een echtaltaar, geëindigd aan eene doodsponde.
‘De avond viel. De zon trok hare laatste stralen van het Sojasch gebergte terug. Toen wandelde ik naar Batoe Gadjah. Mijne zon was ook ten avond gedaald. Zij moest nog dieper zinken. Mijn kindje, mijn eenig kind, het arme moederlooze wicht, werd ook spoedig krank, zeer krank. Het schreide zoo bitterlijk, het schreide om moederliefde en moederborst; wij moesten de klagten hooren en konden niet helpen. Eens hield het op met schreijen, zweeg, sliep in. Mijn moerid zeide met tranen in de oogen: ‘Mijn Heer, een booze geest is in een kwaden wind tot het kindje gekomen.’ - ‘Neen’ zeide ik, ‘het kind is zoo moede, het rust een weinig.’ Maar toen de geneesheer kwam en zeide: ‘Het zal eene lange rust zijn, tot morgen, overmorgen, nog langer’, en toen een oogenblik later een zwarte Ambonees kwam en de maat van het lijkje nam, toen moest ik het wel gelooven. Voor de laatste maal kuste ik de koude lippen en zeide: ‘Goeden nacht, mijn kind’; nog eens ligtte ik het deksel op, toen schroefde ik het kistje digt, bragt het weg en borg het in zijn graf. De eerste weken en maanden zag ik weinig van Batoe Gadjah. De koorts leide mij weldra weder op het ziekbed neder. Ik kende nog geen koorts toen ik op Ambon kwam. Maar daar heb ik er kennis meê gemaakt. Naauwelijks was ik 14 dagen aan wal, of zij overviel mij, en verliet mij niet voor ik Ambon verliet. . . . . O, die koorts is eene ellende, eene bittere ellende voor dat arme Ambon, en nog grootere ellende, dat men niet weet waar ze van daan komt.’
Ik wil niet verder afschrijven, omdat zulke bijzonderheden uit het intieme leven doorgaans geacht worden voor het publiek van geen belang te zijn. En toch, zij teekenen ons den man en zijn gehalte! Of is het zoo geheel zonder beteekenis, dat wij Brumund, die ongeveer 3 1/2 jaar op Ambon vertoefde, daar zijne dierbaarste betrekkingen ver-
{==8==} {>>pagina-aanduiding<<}
loor, en er zelf naauwelijks een gezonden dag doorbragt, zoodat hij in het midden van 1845 genoodzaakt was herstel van gezondheid door een tijdelijk verblijf op Java te zoeken, toch in den jaargang 1844 van het ‘Tijdschrift voor Nederlandsch Indië’ aantreffen als schrijver eener ‘Proeve over de taal der Aroe-eilanden’, die hij in Julij 1844 met den oorlogsschoener Circe van Amboina uit had bezocht? Een verslag van de reis zelve, die hem gelegenheid tot deze nasporingen gaf, plaatste hij in den volgenden jaargang van het ‘Tijdschrift’. Uit een en ander blijkt hoe de schrijver een uitstapje naar schaars bezochte en weinig bekende streken, eigenlijk in het belang zijner gezondheid ondernomen, aan wetenschappelijke nasporingen wist dienstbaar te maken. Den 19den Junij van Amboina vertrokken, wierp hij eerst een blik op Manipa, vertoefde daarna vijf dagen te Wahaai op de Noordkust van Ceram, en bezocht eindelijk verschillende eilanden van de Aroe-groep. Reeds in dit stuk, gelijk in vele latere, toont Brumund zich een geboren reiziger: goed opmerker en aangenaam verteller, weet hij in zijne reisverhalen steeds het aangename met het nuttige te paren. Ongelukkigerwijs leverde deze uitstap voor hem zelven de gewenschte uitkomst niet op. Na een afwezen van zes weken keerde hij terug nog zieker dan hij vertrokken was, en vond ook den algemeenen gezondheidstoestand op Ambon geenszins verbeterd. Ik merkte reeds op dat hij in 1845 verlof verkreeg om een bezoek aan Java te brengen. Zijne reis derwaarts, om het Noorden van Borneo heen, gaf hem nieuwe gelegenheid om zijne kennis van den Indischen Archipel uit te breiden. Bij zijne komst op Java werd hij tijdelijk met de predikdienst in het Rembangsche belast. Het was echter niet bestemd dat hij naar zijne vroegere standplaats zou terugkeeren. Aan zijne benoeming tot predikant te Padang op Sumatra's Westkust, die hij den 26sten Februarij 1846 ontving, was voor hem het aangenaam vooruitzigt verbonden om nieuwe landen te bezoeken, nieuwe bevolkingen te leeren

{==9==} {>>pagina-aanduiding<<}

kennen. Maar dat uitzigt werd niet verwezenlijkt. Nog vóór zijn vertrek werd die benoeming weder ingetrokken en in Julij vervangen door eene nieuwe benoeming bij zijne eerste gemeente te Soerakarta, bij welke hij van nu af vijf jaren onafgebroken werkzaam bleef. Drie maanden vóór zijn vertrek derwaarts had hij zich andermaal in het huwelijk verbonden en wel met Clasina Petronella Susanna Pictor, die hem de overige jaren zijns levens als getrouwe gade ter zijde stond en hem een zestal kinderen schonk.
Te Soerakarta vond Brumund ruime gelegenheid om aan zijne zucht voor de beoefening van land- en volkenkunde bot te vieren. Vooral werd er zijne aandacht getrokken door de in en om de vorstenlanden verspreide overblijfselen uit het merkwaardige tijdvak van Java's geschiedenis, waarin de Hindoes hunne beschaving, godsdienst en kunst derwaarts hadden overgebragt. Zooveel zijne gewigtige ambtsbezigheden, waaraan hij zich met warme belangstelling toewijdde, veroorloofden, hield hij zich bezig om zijne opmerkingen in schrift te stellen, zijne indrukken te beschrijven. Inmiddels zocht hij naar een orgaan, waardoor hij de alzoo opgegaarde schatten onder de oogen van het publiek zou kunnen brengen en de kennis van Indië bevorderen. Ten gevolge der gebeurtenissen van 1848 was de uitgave van het ‘Tijdschrift voor Nederlandsch Indië’ gestaakt, en ofschoon de ijverige redacteur haar met den aanvang van 1849 in het moederland hervatte, was het natuurlijk dat Brumund liever wenschte de uitgave zijner schriften in Indië zelf, onder zijne eigene oogen, te doen plaats hebben. Daar het ‘Indisch Archief’, dat in Indië het ‘Tijdschrift’ verving, slechts een kort en kwijnend bestaan had, wendde Brumund zich in 1850 tot de hooge regering met het verzoek om, onder den titel van ‘Indica’, een tijdschrift te mogen uitgeven, dat aan de geschiedenis, oudheidkunde, talen en letteren der volken van den Indischen Archipel zou gewijd zijn, en waarvan de uitgave te Samarang zou plaats hebben. Of-
{==10==} {>>pagina-aanduiding<<}
schoon het verzoek werd toegestaan, mislukte het plan, vermoedelijk door gebrek aan genoegzame deelneming; want de maatregelen, na Mei 1848 door de Indische regering genomen om de vrije uiting der gedachten in Indië te belemmeren, hadden de in de voorafgaande jaren zoo krachtig opgewekte belangstelling van het Indisch publiek in wetenschap en letteren geweldig doen verflaauwen: men wilde niets weten van de voortbrengselen der aan banden gelegde Indische pers, en zag alleen reikhalzend uit naar hetgeen de vrije pers van het moederland over Indische toestanden en belangen met elke nieuwe mail in kwistigen overvloed te lezen gaf. Doch Brumund liet zich door deze zwarigheden niet afschrikken. Hij besloot nu door tusschenkomst van zijn broeder, den heer H.A.G. Brumund, predikant te Amsterdam, die hem daartoe bereidvaardig de hand leende, de stukken die hij voor de pers gereed had gemaakt, in Nederland te doen drukken, niet geheel in den vorm van een periodiek geschrift, maar in boekdeelen die, onder den titel van ‘Indiana’, elkander op onbepaalde tijden, naar mate der voorhanden stof en der gebleken belangstelling, zouden opvolgen. Maar eer nog dit plan ten uitvoer kon worden gelegd, zou Brumund gelegenheid vinden, door eene nieuwe verwisseling van standplaats zijne kennis van Java nog verder uittebreiden. In April 1851 werd hij als predikant der eerste klasse naar Soerabaja verplaatst.
Het was toen juist het tijdstip waarop de verwachtingen omtrent de uitbreiding des Evangelies onder de Javanen in de omstreken dier plaats, het hoogst geklommen waren. De beginselen hunner bekeering waren uitgegaan van een Christelijk genootschap, in 1815 te Soerabaja opgerigt, dat lang reeds in stilte was werkzaam geweest en enkele Javanen tot de gemeente van Christus had toegebragt, toen in 1843 de eerste Javaansch-Christelijke gemeente in de binnenlanden gevestigd werd. Haar voorbeeld werd weldra door meerdere gevolgd; wie op Java in de zaak des Christendoms belang

{==11==} {>>pagina-aanduiding<<}

stelde, wijdde zijne aandacht aan het merkwaardig verschijnsel en onderscheidene, vaak tamelijk sterk gekleurde tafereelen van het leven dier gemeenten, van verschillende bezoekers afkomstig, werden in het moederland verspreid. Sedert 1848 vaardigde het Nederlandsch-Zendeling-Genootschap zendelingbroeders naar Java af, die zich te midden der Javaansche gemeenten vestigden. Behalve in de steden Samarang en Soerabaja waren omstreeks den aanvang van 1851 Christengemeenten voorhanden in onderscheidene Javaansche dessa's, deels meer in de nabijheid van Soerabaja, deels op grooteren afstand in de afdeeling Modjo-Kerto en tot diep in de residentie Kediri. Deze verre verspreiding maakte het voor de beide predikanten van Soerabaja, tot wier ressort zij behooren, hoogst moeijelijk bij hun veelomvattenden werkkring, ook de Javaansche gemeenten geregeld te bezoeken, wat trouwens ook wegens de dienst der zendeling-broeders minder noodzakelijk was. Maar voor Brumund had deze taak bijzondere aantrekkelijkheid. Reeds in de eerste dagen van zijn verblijf op zijne nieuwe standplaats, en zoodra de bezigheden, aan de aanvaarding eener nieuwe betrekking verbonden, dit veroorloofden, haastte hij zich aan zijne belangstellende weetgierigheid voldoening te verschaffen door een bezoek te Sidokari, dat later door verschillende en herhaalde bezoeken in de onderscheidene Javaansche gemeenten gevolgd werd. Een boeijend verhaal van deze uitstapjes, van zijne bevindingen en verwachtingen, zond hij in onderscheidene losse stukjes naar het moederland over, waar de vier eerste in het ‘Maandschrift voor den beschaafden stand’, door de ringsvergadering van Amsterdam uitgegeven, in den loop van 1852 verschenen. Zij werden later met nog acht andere soortgelijke tot een afzonderlijken bundel vereenigd, die in 1854 onder den titel ‘Berigten omtrent de Evangelisatie van Java’ met eene belangrijke inleiding van den uitgever, den heer H.A.G. Brumund te Amsterdam, in het licht kwam. Bitter zou het zeker den schrijver gesmart hebben, zoo hij

{==12==} {>>pagina-aanduiding<<}

getuige was geweest van de treurige mededeelingen aangaande de Evangelisatie en de Christenen op Java, die wij onlangs van den heer Harthoorn ontvingen. Mogen vroegere berigten, ook die van Brumund, wat al te fraai gekleurd zijn, wij durven bijna hopen dat deze nieuwste ongunstiger dan billijk is, zijn uitgevallen. Eene Arabische spreuk zegt: ‘uwe liefde voor eene zaak is een sluijer tusschen u en hare gebreken; uw weêrzin tegen haar is een sluijer tusschen u en hare goede hoedanigheden’. Zou dit welligt ook hier van toepassing zijn? Vroegere berigten hebben alleen het goede opgemerkt en het verkeerde voorbijgezien. Zou niet de heer Harthoorn, uit weêrzin tegen de verkeerde middelen hier en daar gebezigd om de Javanen tot het Christendom te brengen, een weinig in het tegenovergesteld uiterste vervallen zijn? Hoe jammer, dat het ons niet vergund is, de stem van Brumund daarover te hooren, die zeker te verstandig was om partijdig te blijven, waar de gebreken zoo met den vinger zijn aangewezen, en ook reeds in zijne ‘Berigten’ hier en daar de bewijzen leverde, dat die gebreken niet geheel aan zijne aandacht ontsnapt waren.
Omstreeks denzelfden tijd verschenen nu ook de ‘Indiana’, een eerste bundel in 1853, een tweede in 1854. Men kon het aan deze rijke verzameling van stukken duidelijk zien, welken invloed menigvuldige verwisselingen van standplaats op de studiën des schrijvers gehad hebben, en hoe hij overal steeds een geopend oog en oor heeft gehad voor alles wat op die verschillende plaatsen zijne aandacht verdiende te trekken. Zijne ‘Herinneringen van Batoe Gadjah’ verplaatsen ons in de Molukken, en de kerkelijke toestand van dat gebied noopte hem ook tot zijn belangrijk onderzoek ‘over het bekeeringswerk der Portugezen in den Indischen Archipel’. Zijne historische bijdrage over ‘de expeditiën van de stoombooten Hekla en Samarang in 1851 tegen de zeeroovers’ werd uitgelokt door gebeurtenissen van den dag, die algemeene belangstelling verdienden en toch slechts bij

{==13==} {>>pagina-aanduiding<<}

weinigen vonden. Al de overige stukken hebben betrekking tot Java en kunnen onder vier rubrieken gerangschikt worden: oudheidkundige onderzoekingen, reisherinneringen, zedeschetsen in den vorm van novellen, en stukken betrekkelijk de Evangelisatie en den toestand der kerk. Onder de eerste rubriek rangschikken wij het ‘Iets over steenen voorwerpen van verschillend gebruik uit den Hindoe-tijd, op Java gevonden’, en het uitgebreide opstel ‘over de Hindoe-oudheden op Java’, in het eerste stuk der ‘Indiana’ begonnen, in het tweede voortgezet, en bestemd om vervolgd te worden in latere, die helaas! nimmer zijn verschenen. Een uitvoerig reisverhaal, getiteld: ‘naar Trawas en omstreken’, en een paar kortere schetsen: ‘bezoek in den vervallen dalem van Dipo Negoro te Tegal Redjo’ en ‘de vorstelijke graven van Imo-Giri’, kunnen tot de stukken der tweede soort worden gebragt. De derde rubriek bestaat uit de drie verhalen: ‘Garsia de Rongging’, ‘de dochter van den Bekel’ en ‘de Chinesche muil’; de vierde eindelijk uit twee opstellen over de Evangelisatie der Javanen, getiteld: ‘thans moeten wij den Javanen het Nieuwe Testament in handen geven’ en ‘de ‘Waarschuwende stem uit de binnenlanden van Java’ tegen de Evangelisatie in Indië, aan waarheid en werkelijkheid getoetst’, alsmede uit het zooveel gerucht makende stuk: ‘de Maleische Christenen hebben geenen Bijbel’, een opstel vooral met het oog op de Christenen van Soerabaja geschreven, en dat, hoeveel weêrspraak het ook, en met reden, van verschillende zijden heeft ondervonden, toch niet zonder vrucht is gebleven, daar het de aandacht op de gebreken der bestaande Maleische bijbelvertalingen heeft bepaald en aan het Nederlandsch Bijbelgenootschap ten krachtigen spoorslag heeft verstrekt om eene verbetering te beproeven, waartoe thans eindelijk de voorbereidende maatregelen getroffen zijn.
Door de kritiek werden de ‘Indiana’ zoowel in Indië als in Nederland bij uitnemendheid gunstig ontvangen; maar

{==14==} {>>pagina-aanduiding<<}

hare aanprijzing bleek onvermogend om het onverschillig publiek wakker te schudden, en bij gebrek aan genoegzame deelneming, bleven, tot grooten spijt aller opregte vrienden van Java, de beloofde vervolgen in de pen. Gelukkig dat de schrijver later gelegenheid vond om nog langs menigen anderen weg zijn schrijverstalent aan de kennis en belangen van Indië dienstbaar te maken, en nog menig stuk uit zijne welgevulde portefeuille aan het publiek ten beste te geven!
Kort nadat Brumund zich te Soerabaja had gevestigd, was hem eene betrekking opgedragen, die, hoewel schijnbaar onbeduidend, hem in de gelegenheid stelde veel goeds tot stand te brengen en te bevorderen. Reeds in het jaar 1833 was in die stad eene afdeeling opgerigt van de Maatschappij tot Nut van 't Algemeen, die langen tijd de eenige op Java was gebleven, en, ofschoon vaak gedurende vele jaren kwijnende, toch haar bestaan had gerekt tot het tijdstip waarop van het Hoofdbestuur in het Moederland eene krachtige aansporing aan onze landgenooten in Indië uitging, om in gindsche gewesten beschaving en zedelijken welstand, zoowel onder de inlandsche als Europesche bevolking, door de oprigting van meer departementen en krachtige werkzaamheid in den geest der moedermaatschappij, te bevorderen. Dit geschiedde in 1850 en vond alom in Indië weêrklank. In onderscheidene der voornaamste plaatsen werden departementen opgerigt, en ook het departement Soerabaja ontwaakte uit zijn slaap en gaf welhaast in het tot stand brengen van nuttige inrigtingen aan alle het voorbeeld. In eene algemeene vergadering der leden, den 4den December 1851 in het schoolgebouw bijeengeroepen, hield Brumund, daartoe aangezocht, eene toespraak, waarin hij een overzigt gaf van de geschiedenis van het departement, de oorzaken ontvouwde waarom het zoo weinig verrigt en veelzins gekwijnd had, en wees op het onafzienbare veld van werkzaamheden dat thans voor de hernieuwde instelling openlag. Zijn woord werd zoo gunstig opgenomen, dat hij

{==15==} {>>pagina-aanduiding<<}

onmiddellijk daarna tot voorzittend Directeur werd gekozen; ook werd, deels nog in diezelfde vergadering, deels in eenige volgende, een aantal nieuwe leden aangenomen, zoodat het cijfer, dat beneden de 50 gedaald was, weldra tot omstreeks 150 klom. In de vergadering van 11 October 1852 hield Brumund andermaal eene toespraak, waarbij aan H.J. Verhage een gouden horloge en getuigschrift met gouden letteren, wegens het redden van negentien menschenlevens, werden toegereikt. Eindelijk gaf Brumund in de bijeenkomst van 26 Januarij 1853 een verslag van de verrigtingen der afdeeling in het afgeloopen jaar, dat van bijzonder ijverige en zegenrijke werkzaamheid getuigde. Het bleek daaruit dat, op dezelfde wijze als in het moederland, in de bijeenkomsten der leden, gedeeltelijk met hunne dames, onderscheidene spreekbeurten vervuld waren, die soms door muzijk waren opgeluisterd. Maar ofschoon ook dit in eene zamenleving als de Indische, waar men zich het intellectuele voedsel zoo karig ziet toegereikt, niet te verachten is, van meer belang waren de onderscheidene nuttige instellingen, blijkens dat verslag, door de afdeeling uitgebreid of tot stand gebragt. Zij bestonden in eene leesbibliotheek, toen reeds 400 boekdeelen tellende, ten behoeve vooral van kranken, militairen en gevangenen te zamen gebragt; in eene school voor Javaansche kinderen, die den 1sten Februarij 1853, met toestemming der hooge regering, in een der localen van de Gouvernements-school als middagschool zou geopend worden, en waarvoor reeds een onderwijzer was aangesteld en schoolboeken en verdere behoeften door aankoop waren bijeengebragt; eindelijk in eene ambachtsschool, voor zoogenaamde inlandsche kinderen, welker opening, den 9den Januarij te voren door de hooge regering toegestaan, spoedig werd te gemoet gezien.
Zoowel de school voor Javaansche kinderen als de ambachtsschool kwamen werkelijk tot stand en genoten eenige jaren van betrekkelijken bloei. De laatste telde reeds in

{==16==} {>>pagina-aanduiding<<}

1854 meer dan 70 leerlingen, over wier goede vorderingen men, blijkens een verslag van Brumund, in datzelfde jaar in het licht gegeven, alle reden had zich te verheugen. De school voor Javaansche kinderen had bij afwisseling van 60 tot 130 leerlingen; in het laatste verslag over het Indische schoolwezen, dat van haar melding maakt, dat over 1859, wordt dit getal op 70 gesteld. Ongelukkig evenwel is de onbestendigheid van alle menschelijke zaken in Indië nog veel grooter dan onder de wuftste en veranderlijkste der natiën van Europa: de snelle verwisselingen van personeel en de verschillende inzigten van oppermagtige en elkander snel opvolgende bestuurders benemen er aan instellingen van dezen aard alle vastheid en duurzaamheid. De Gouverneur Generaal Duymaer van Twist, die in den bloei der departementen van de Maatschappij tot Nut van 't Algemeen groot belang gesteld en de inrigtingen, door haar tot stand gebragt, uit zijne eigene middelen met belangrijke bijdragen ondersteund had, werd gedeeltelijk reeds tijdens zijn bestuur tegengewerkt, en daarna als landvoogd opgevolgd, door een man die geheel andere beginselen huldigde. Ten gevolge van alle weigering tot ondersteuning door de hooge regering, werd de ambachtsschool in September 1856 opgeheven, zonder dat de belofte, dat van Gouvernementswege eene industrieschool of polytechnische school in hare plaats te Soerabaja zou worden opgerigt, ook maar een begin van uitvoering erlangde. Ook van de school voor Javaansche kinderen verdwijnen na 1859 alle sporen; misschien is zij overbodig geworden door de Gouvernementsschool voor Javanen, bij besluit van 9 Julij 1860 te Soerabaja opgerigt.
Maar in het ongelukkig lot dezer instellingen deelde ook de geheele Maatschappij tot Nut van 't Algemeen, voor zoover hare Indische departementen betreft. Verschil van inzigt over sommige wetsbepalingen met het hoofdbestuur gaf eerst aanleiding dat een deel der departementen zich afscheurde en een afzonderlijk genootschap, onder den

{==17==} {>>pagina-aanduiding<<}

titel: Maatschappij tot Nut van 't Algemeen in Oost-Indië, constitueerde. Wel behield de moeder-maatschappij aanvankelijk nog vijf kleine departementen, waaronder ook dat van Soerabaja, maar zij leidden van nu af een zoo kwijnend leven, dat het hoofdbestuur te rade werd hun zelf den raad te geven om zich bij genoemde Vereeniging aan te sluiten, wier hoofdzetel te Batavia gevestigd was. In 1858 hield de Maatschappij tot Nut van 't Algemeen in Indië op te bestaan, maar ook door de naast haar verrezen zusterinstelling zijn sedert weinig teekenen van leven meer gegeven.
Maar toch is de kortstondige werkzaamheid dezer Maatschappij en der Instellingen door haar gesticht, in Indië niet zonder vrucht geweest; zij heeft krachtig tot de intellectuële ontwikkeling bijgedragen, en de zaden gestrooid waaruit menige wetenschappelijke werkzaamheid en allengs zich verbeterende instellingen van onderwijs voor de Javanen zijn opgewassen. De nieuwe Gouverneur-Generaal, de heer Sloet van de Beele, heeft die groote zaak weder met vernieuwden ernst ter harte genomen en wij mogen weldra gewigtige maatregelen en besluiten te dien aanzien verwachten. Het is vooral ook het departement Batavia dat daartoe heeft bijgedragen door, kort na zijne oprigting, als prijsvraag uit te schrijven: ‘een onderzoek naar het volksonderwijs onder de Javanen en wat daaraan ter verbetering zou kunnen worden aangewend’, en onze Brumund door op die vraag een antwoord te vervaardigen, dat den uitgeloofden eerprijs werd waardig gekeurd, en dat in 1857, nadat het departement der Maatschappij te Batavia reeds had opgehouden te bestaan, door zijne plaatsvervangster, de Maatschappij tot Nut van 't Algemeen in Oost-Indië, in 't licht werd gegeven. Dit belangrijke werk is een nieuw bewijs met hoeveel ijver Brumund de intellectuële en zedelijke belangen der Javanen behartigde en hoe onvermoeid zijne pogingen waren om zich door onderzoek in de dessa's zelve

{==18==} {>>pagina-aanduiding<<}

met hunne gansche denk- en levenswijze en hunne behoeften vertrouwd te maken.
Maar inmiddels had hij weder eene verandering van standplaats ondergaan. In Junij 1854 werd hij geroepen naar Batavia, waar een nieuwe nog uitgebreider werkkring hem wachtte. Zoo werd hem al aanstonds eene plaats aangewezen in het bestuur van het Bataviaasch Genootschap van Kunsten en Wetenschappen, waarvan hij reeds sedert 1842 gewoon lid was geweest. Het zal ons straks blijken van hoeveel belang zijne nadere betrekking tot dit genootschap voor zijn volgend leven werd.
Aan den Gouverneur-Generaal Duymaer van Twist was de wetenschap lief en de beschaving der hem toevertrouwde bevolking ging hem wezenlijk ter harte. Aan zijne door geschriften en daden gebleken belangstelling in deze aangelegenheid had Brumund de hooge eer en het voor hem onwaardeerbaar voorregt te danken, dat hij, even als Dr. Bleeker, Zijne Excellentie in 1855 op eene reis naar de Molukken mogt vergezellen. Daar geene rijksstoomboot beschikbaar was, werd de togt op de goed ingerigte partikuliere stoomboot Ambon, door den heer Cores de Vries daartoe afgestaan, verrigt. De plegtige inscheping had den 1sten September te Batavia plaats, en den 26sten October, juist acht weken later, ontscheepte zich het reisgezelschap ter zelfder plaatse. In dien tijd waren al de vier residentiën waaruit het Gouvernement der Molukken bestaat: Menado, Ternate, Amboina en Banda, achtereenvolgens bezocht. Deze merkwaardige reis door, ten deele althans, zeer schaars bezochte streken werd in meer dan één uitgegeven boekwerk beschreven. Een ongenoemde reisgenoot schreef daarover kortere ‘Aanteekeningen;’ Dr. Bleeker een uitvoeriger en hoogst belangrijk werk in twee deelen onder den titel: ‘Reis door de Minahassa en den Molukschen Archipel.’ Ook Brumund bleef niet achter. Ditmaal echter schonk hij ons geen aaneengeschakeld reisverhaal, maar

{==19==} {>>pagina-aanduiding<<}

slechts losse fragmenten, die in den loop van 1856 gedeeltelijk in het ‘Tijdschrift tot bevordering van Christelijk leven in Nederlandsch Indië,’ gedeeltelijk in het ‘Tijdschrift voor Indische taal-, land- en volkenkunde, uitgegeven door het Bataviaasch Genootschap,’ werden opgenomen. De fragmenten in het eerstgenoemde geplaatst zijn gewijd aan de Minahassa van Celebes, een belangrijk deel der residentie Menado; de zegenrijke arbeid der zendelingen in dit gebied en de taal of taalsoort waarin het Evangelie aan de inlanders verkondigd en de Bijbel hun in handen gegeven moet worden, maken de hoofdpunten uit, waarop de schrijver zijne aandacht rigt. Men vindt er gedeeltelijk verdediging, gedeeltelijk nadere toelichting en bepaling van het vroeger door hem ontwikkeld gevoelen, dat de Maleische Christenen geen Bijbel hebben. De wat al te fraai gekleurde voorstelling, door Brumund van de uitkomsten van den arbeid der zendelingen gegeven, had eene zijdelingsche aanmerking daarop in de ‘Reis’ van Dr. Bleeker 1 ten gevolge, waaruit zich eene tamelijk levendige publieke correspondentie in den ‘Java-bode’ van 28 en 31 Mei 1856 ontspon, die echter op den duur op de goede verstandhouding der beide, met even warme zucht voor het welzijn van Indië bezielde mannen geen nadeeligen invloed oefende. Het reisfragment in het ‘Tijdschrift van het Bataviaasch Genootschap’ handelt over de weinig bekende eilanden Makjan en Batjan. Een bezoek van slechts weinige uren gaf den schrijver aanleiding om uit zijne eigene opmerkingen en velerlei vroegere en latere berigten eene uitvoerige beschrijving van deze eilanden zamen te stellen.
De archaeologische studiën, waarvan Brumund in de ‘Indiana’ zulke schoone proeven had gegeven, waren oorzaak dat hem in 1857 eene andere vereerende onderscheiding ten deel

{==20==} {>>pagina-aanduiding<<}

viel. Onder de gedenkteekenen uit den Hindoe-tijd op Java is er geen merkwaardiger dan de kolossale tempel van Boro-Boedoer in de residentie Kadoe. Sedert 1849 koesterde de Indische regering het grootsche plan om al de détails van dit monument met zijne tallooze bas-reliefs in plaat te doen brengen. Twee teekenaars der genie, de heeren Wilsen en Schönberg Müller, werden er tot dat einde heengezonden, en volbragten hunne taak in 1853, na daaraan ruim drie jaren besteed te hebben. In het volgende jaar werd besloten dat de uitgave van dit plaatwerk, zooals Engeland van geen monument zijner Indiën bezit, in Nederland zou plaats hebben. Het op steen brengen werd aan den lithograaph Mieling te 's Gravenhage opgedragen. Intusschen begreep de regering dat eene goede beschrijving, van eene kundige hand afkomstig, tot toelichting van het plaatwerk vereischt werd. Voor deze taak viel de keuze op Brumund. Diensvolgens bragt hij in 1857 geruimen tijd in de omstreken van Boro-Boedoer door, en hield er zich ijverig met waarnemen en opteekenen bezig. Een aantrekkelijk verhaal van zijn verblijf, zijne opmerkingen en ontmoetingen in deze streken, leverde hij later in zijn opstel: ‘te Boro-Boedoer,’ dat in den jaargang 1858 van het ‘Tijdschrift voor Nederlandsch Indië’ werd opgenomen. Zijn verblijf in de nabijgelegen dessa, als gast van den demang, (echter tegen billijke vergoeding) schonk hem daar de uitnemendste gelegenheid om het leven der Javanen gade te slaan. Intusschen leed de bewerking der platen door onvoorziene moeijelijkheden groote vertraging. Zelfs nu nog is zij niet voltooid en zal zij nog geruimen tijd vorderen. Brumunds beschrijving van het monument en eene tweede door den heer Wilsen zelven vervaardigd zijn aan den heer C. Leemans, Directeur van 's Rijks Museum van Oudheden te Leyden, ter hand gesteld, die daaruit, onder medewerking van het Koninklijk Instituut voor de Taal-, Land- en Volkenkunde van Nederlandsch Indië te Delft, een geheel

{==21==} {>>pagina-aanduiding<<}

zal zamenstellen, dat te zamen met het plaatwerk, zoo wij hopen, spoedig het licht zal zien.
Na zoo veel en velerlei arbeid en een verblijf van ruim 16 jaren in Indië, was eindelijk voor Brumund de dag aangebroken, den meesten onzer op Java levende landgenooten zoo welkom, hem te meer welkom omdat zijne gade en kinderen hem reeds waren voorgegaan, de dag, waarop hij met een tweejarig verlof naar het moederland zou terugkeeren. Dubbel welkom was hem de gelegenheid om deze reis met de overlandmail te doen: eensdeels om den grooteren spoed, waarmede zij hem in de armen zijner geliefden zou voeren, anderdeels om de nieuwe gelegenheid, die zij hem in zoo ruime mate zou verschaffen, om zijne zucht naar de kennis van landen en volken te bevredigen. Brumund heeft ons van zijne mail-reize een zeer onderhoudend verhaal geschonken, met historische schetsen doorvlochten. Een vroeger opstel, in den jaargang 1858 van het ‘Tijdschrift voor Nederlandsch Indië,’ onder den titel: ‘een halve dag te Aden’ geplaatst, komt daarin in een geheel en al omgewerkten vorm voor. De aanteekeningen waaruit dit boek is gevloeid, strekten gedeeltelijk om den tijd te korten, aan boord van de stoomboot Bengal doorgebragt; maar zijn door Brumund gedurende zijn verloftijd aangevuld en in order gebragt. De uitgave van het werk had echter eerst na zijne terugreis naar Java, in 1862, plaats.
Het bleek ons reeds dat Brumund, aan aanhoudende werkzaamheid gewoon, ook zijn verloftijd niet ledig doorbragt. Inzonderheid schonk hij onderscheidene bijdragen aan het ‘Tijdschrift voor Nederlandsch Indië’, door den heer van Hoëvell geredigeerd. Daartoe behooren ook zijne beide artikelen over ‘het landbezit op Java’, in den jaargang 1859, waarin hij de meening verdedigt, dat de regten en verpligtingen omtrent het landbezit op dat eiland uit den Hindoe-tijd afkomstig, en door de invoering van den Islam, ook omdat zij met den geest der Mohammedaansche instel-
{==22==} {>>pagina-aanduiding<<}
lingen op dit punt vrij wel overeenkomen, ter naauwer nood gewijzigd zijn.
Toen Brumund tegen het einde van 1859 naar Java terugkeerde, zag hij zich genoodzaakt zich op nieuw van de zijnen te scheiden en zijne kinderen, in het belang hunner opvoeding, onder de hoede hunner moeder in Europa achter te laten. Zijne tweede afwezigheid zou slechts voor weinige jaren zijn, maar zij werd dringend van hem gevorderd door pligten die hij jegens de zijnen en jegens de taak zijns levens te vervullen had. De scheiding, hoe zwaar ook, werd manmoedig doorgestaan. In Indië teruggekeerd verzocht Brumund, steeds begeerig om nieuwe landen te leeren kennen, om eene aanstelling als reizend Predikant van Pontianak cum annexis op Borneo, totdat hij zijne bediening bij de gemeente te Batavia weder zou kunnen opvatten. Dit laatste geschiedde reeds in Augustus 1860, en hij bleef in die gemeente werkzaam, totdat hij den 17den Mei 1862, op zijn verzoek, eervol uit de dienst der Indische Kerk ontslagen werd.
In Januarij 1862 verscheen te Batavia het eerste nommer van een soort van maandschrift, dat in Nederland onder den vloed van soortgelijke geschriften weinig opmerkzaamheid zou trekken, maar in Indië bijzondere aandacht verdient: ik bedoel eene reeks van leerredenen, maandelijks te vervolgen en uitsluitend door de Predikanten in Nederlandsch Indië vervaardigd. En hij die deze reeks opende was wederom de ijverige Brumund. Deze leerrede, waarin de schrijver ‘de voortdurende Godsdiensttwisten in de Christelijke kerk’ uit een stichtelijk oogpunt beschouwt, is eene der weinige die van hem in druk verschenen, en de eenige daarvan die mij bekend is en mij in staat stelt om over den geest zijner Evangelieprediking te oordeelen. Om dien te kenschetsen zal de aanhaling van enkele regelen genoeg zijn: ‘Niet de formule, maar de daad; niet de dwang, maar de vrijheid des geloofs; niet de aangeleerde begrippen over, maar het

{==23==} {>>pagina-aanduiding<<}

vrije leven in Christus; niet oude of nieuwe, regtzinnige of vrijzinnige artikelen des geloofs door ons onderteekend, maar alleen verstand en hart en leven door Christus' geest bezield, gereinigd, geheiligd, kunnen ons verlossen, zaligen.’
Gedurende de twee jaren van zijn laatste verblijf te Batavia hield Brumund zich ook bezig met ijverige nasporingen in het Archief der Hervormde gemeente aldaar; zij leverden hem menige opmerkelijke bijdrage tot de kennis der zeden van onze voorouders in Indië en van de betrekkingen tusschen kerk en staat in de dagen der Oost-Indische Compagnie. Zijne aanteekeningen vormden zich onder zijne vlijtige hand als van zelf tot de belangwekkende ‘Bijdragen tot de geschiedenis der kerk van Batavia,’ waarmede de beide eerste afleveringen des XIIIden Deels van het ‘Tijdschrift van het Bataviaasch Genootschap’ gevuld zijn.
Wij komen thans tot het laatste, merkwaardige tijdvak van Brumunds afwisselend en veel bewogen leven: een tijdvak van schoone beloften voor de wetenschap, maar welker vervulling een ontijdige dood onmeêdoogend belette.
Hoe vaak is niet een indruk in de kindsche jaren ontvangen beslissend voor het gansche leven! In een zijner geschriften verhaalt ons Brumund, dat zijn vader een groot prentenboek had. ‘Wat schat voor mij,’ zegt hij, ‘want, gelijk alle kinderen, hield ook ik veel van prenten kijken. Hoe vaak lag het voor mij opgeslagen en tuurde ik daarin met de gedachten en gevoelens van een kind. Het was mijn uit- en inspanning, dikwijls mijn troost en altijd het uitgangspunt van mijn droombeelden en luchtkasteelen. Vooral trokken de afbeeldingen van ruïnen en oude gebouwen mij aan. Zij vertoonden mij de kolonnades van Palmyra, de sphinx en de pyramiden van Egypte, de verbroken pracht van Persepolis, den toren van Babel, en nog zoo vele andere monumenten van vroegere eeuwen, tempels en paleizen, zoo vreemd en schoon van bouw. En als ik ook soms daarover las en dan weder in mijn prentenboek zag, ja dan kon

{==24==} {>>pagina-aanduiding<<}

ik wel eens zuchten: ‘gelukkige menschen die daar heen kunt reizen, waarom mag ik u niet volgen? waarom weêr naar school, naar die akelige school?’
Dat prentenboek, - wie kan er aan twijfelen? - heeft Brumund tot een reiziger en oudheidkundige gemaakt. Herhaaldelijk vonden wij reeds de bewijzen, dat hij den tijd, die hem van zijne ambtsbezigheden restte, het liefst aan de opsporing en beschrijving der overblijfselen van den Hindoetijd op Java toewijdde, van die prachtige tempels die naast de ruïnen van Persepolis en Palmyra met eere kunnen genoemd worden. Nimmer voelde hij zich gelukkiger, dan zoo vaak hij, te midden van Java's schoone natuur en eenvoudige kinderen, zich bij die grootsche monumenten als met de schimmen der voorbijgegane geslachten onderhouden mogt.
Ook de taak die Brumund, reeds van de dienst der kerk ontheven, nog in Indië te vervullen had alvorens tot de zijnen weder te keeren, stond met die lievelings-studiën in het naauwste verband. Toen hij in 1860 te Batavia was teruggekeerd, beijverde zich de Directie van het Bataviaasch Genootschap hem, bij de eerste vacature, weder in haar midden te roepen. In dezen kring vond hij voor zijne archaeologische nasporingen de levendigste toejuiching en ondersteuning. Toen nu, in den aanvang van 1862, bij de Indische regering van de heeren Leemans en Janssen, Directeur en Conservator van het Museum van Oudheden te Leyden, twee nota's ontvangen waren, waarbij werd aangetoond hoe wenschelijk het was dat eene oudheidkundige statistiek van Java vervaardigd, vervoerbare voorwerpen voor 's Rijks museum verzameld, niet vervoerbare afgeteekend en beschreven zouden worden, en toen deze stukken in handen van genoemde Directie werden gesteld, om van consideratiën en advies te dienen, deed zij, tevens krachtig voor de belangen van het bijzonder museum des Genootschaps opkomende, aan den Gouverneur-Generaal een voorstel, waarvan

{==25==} {>>pagina-aanduiding<<}

de hoofdpunten op het volgende nederkwamen. De heer Brumund zou voor den tijd van een jaar, aanvangende met den dag zijner aftreding als predikant te Batavia, in commissie worden gesteld om eene kritische beschrijving der Hindoe-oudheden op Java te vervaardigen, aan de Directie des Genootschaps de noodige opgave voor eene oudheidkundige kaart van Java te verstrekken, de beelden, gedenksteenen en andere oudheden aan te wijzen, waarvan hem de plaatsing in de museums van Batavia of Leyden mogelijk en in het belang der wetenschap wenschelijk zou schijnen, en op te geven van welke monumenten en inscriptiën afbeeldingen zouden behooren vervaardigd te worden. Voor laatstgemelde zouden dan later drie bekwame photographen worden in dienst gesteld, terwijl de openbaarmaking zoowel van die afbeeldingen als van het werk van den heer Brumund uitsluitend aan het Genootschap zou blijven opgedragen. Tevens zouden de hoofden der gewestelijke besturen op Java den last ontvangen om de voorwerpen, door den heer Brumund aangewezen, aan het adres des Genootschaps op te zenden, en die buiten Java worden uitgenoodigd, om van de oudheden in hunne gewesten voorhanden opgaven te zenden in zoodanigen vorm, als hun door de Directie des Genootschaps zou worden voorgeschreven. De Gouverneur-Generaal vereenigde zich geheel met deze voorstellen, alleen het punt der photographische afbeeldingen vooreerst in advies houdende; en reeds zeven dagen nadat den heer Brumund zijn ontslag als predikant was verleend, werd hij door een besluit van den opper-landvoogd met deze nieuwe taak belast. Na zich eerst nog eenige weken met voorbereidende studiën in de verzameling des Genootschaps te hebben bezig gehouden, aanvaardde hij, in Julij 1862, vol moed en lust de belangrijke reis, die hem in staat zou stellen aan zijnen last te voldoen.
Achtereenvolgens bezocht hij nu Buitenzorg, de Preanger Regentschappen, Cheribon, Tagal, Pekalongan, Samarang,

{==26==} {>>pagina-aanduiding<<}

Japara en Rembang, en terwijl hij het middendeel van Zuid-Java, van Banjoemaas tot Kediri, voor later onderzoek bespaarde, spoedde hij zich vandaar door Soerabaja, Pasoeroewan en Probolingo, welke gewesten hij slechts gedeeltelijk op de doorreize onderzocht, naar Java's Oosthoek, nam Bezoeki en Banjoewangi op, en stak vandaar over naar Bali, welk eiland, gelijk bekend is, het toevlugtsoord werd van de belijders der Hindoe-godsdienst op Java, toen het zwaard van den Islam dat gewest onderwierp. Toen hij in Januarij 1863 van dezen uitstap was teruggekeerd, zag hij zich door de regenmoeson belet vooreerst zijne onderzoekings-togten voort te zetten. Hij besloot dus zich tijdelijk te Pasoeroewan neder te zetten, en zich daar inmiddels met de bewerking van het reeds verzamelde materiaal bezig te houden. Hij zond dus van daar achtereenvolgens aan het Genootschap de beschrijving der door hem bezochte en opgespoorde oudheden van Buitenzorg, de Preanger, Cheribon, Tagal, Pekalongan, Samarang en een deel van Bagelen, vergezeld van de verlangde opgaven voor de oudheidkundige kaart en van de voorwerpen die naar Batavia zouden kunnen worden opgezonden of alleen voor afbeelding vatbaar waren. Daarna liet hij de beschrijving der bijzondere oudheden voor eene poos rusten, om zich met de inleiding tot zijn rapport bezig te houden, die eene kritische beschouwing der literatuur over de Indische oudheden zou bevatten. Dit stuk, dat een grooten omvang erlangde, was het laatste dat de Directie uit zijne hand mogt ontvangen. Door koortsen aangetast zag Brumund zich genoodzaakt zijn werk, voor korten tijd zoo hij meende, te staken, en zich naar het heerlijke Malang te begeven, waar hij door het inademen der frissche berglucht een spoedig herstel van gezondheid en krachten hoopte te vinden. IJdele hoop! Den 7den Maart vertrok hij naar Malang, den 12den was hij een lijk. Eene leverontsteking, die zich in de laatste dagen met verbazende snel-
{==27==} {>>pagina-aanduiding<<}
heid ontwikkelde, was de oorzaak van zijn ontijdig en diep betreurd afsterven.
Brumund bezweek in de kracht zijns levens (hij had zijn 49ste jaar nog niet voltooid); hij liet eene weduwe achter met twee zonen en vier dochters, van welke de jongste haren vader nooit had aanschouwd. Eene veel omvattende taak, krachtig aangevat en aangevangen, moest hij onvoltooid achterlaten: wie zal haar weder opvatten? Wat hij bovendien in manuscript, hetzij als schets hetzij reeds afgewerkt, naliet en bestemd had voor de volgende deelen der ‘Indiana,’ die hij, met pensioen teruggekeerd, in het moederland dacht uit te geven, is van niet geringen omvang: wie zal de wetenschap aan zich verpligten door zich die letterkundige nalatenschap aan te trekken, en haar daardoor het verlies van Brumund althans zooveel mogelijk vergoeden?
Omtrent zijne half voltooide beschrijving van Java's oudheden, zegt het jongste verslag van het Bataviaasch Genootschap (27 Maart, 1863): ‘Voorzeker, in zijne aanteekeningen zal men veel vinden, dat zal kunnen dienen tot aanvulling van het reeds bewerkte, maar een groot en voor de oudheden zeer belangrijk deel van Java bleef onbezocht, en het laatste gedeelte van het werk, juist het gewigtigste, dat de resultaten van de aanschouwing en van de naar aanleiding daarvan gemaakte studiën zou bevatten, ontbreekt geheel. Maar hoe dit ook zij, hetgeen de heer Brumund reeds geleverd heeft, brengt ongetwijfeld de kennis van Java's oudheden eene groote schrede vooruit: en hoezeer de Directie de door de Regering te nemen beschikkingen niet wil, noch mag vooruitloopen, kan zij nogtans den wensch niet onderdrukken, dat toch hetgeen reeds door hem is geleverd, uit zijne aanteekeningen door eene bekwame hand zooveel mogelijk aangevuld, in druk zal mogen worden uitgegeven.’ Van ganscher harte vereenigen wij ons met dien wensch.

{==28==} {>>pagina-aanduiding<<}

Tot verschillende geleerde Genootschappen zoo buiten als binnen 's lands stond Brumund in betrekking. Van 1855 tot 1859 staat zijn naam op de lijst der leden van de Deutsche Morgenländische Gesellschaft; door zijne tweede afreis naar Java schijnt die betrekking te zijn afgebroken. De letterkundige afdeeling der Koninklijke Akademie van Wetenschappen had hem tot corresponderend lid benoemd. Het lidmaatschap van onze Maatschappij der Nederlandsche Letterkunde was hem in de Algemeene Vergadering van 1860 opgedragen.
Brumunds gansche leven getuigt dat hij de kerk en de wetenschap steeds met onverflaauwden ijver heeft gediend, en nooit aan eene dezer meesteressen om den wille der andere is ontrouw geworden. Zijne werkzaamheid in beider dienst was onbegrensd; voor geene zwarigheid zag men hem immer terug deinzen, en noch de drukkende last van het Indische klimaat, die op de meesten zulk een ontzenuwenden invloed uitoefent, noch zelfs de krankheden, waarmede hij vooral in de eerste jaren van zijn verblijf in Indië te worstelen had, waren vermogend om de vaart te stuiten, waarmede hij voor anderen en zich zelven vermeerdering van kennis en zedelijke volmaking najoeg.
 
Amsterdam, Januarij 1864.
P.J. Veth.


{==29==} {>>pagina-aanduiding<<}


Lijst der voornaamste geschriften van J.F.G. Brumund.

Een reisje door de residentie Bantam. - Tijdschr. voor Nederl. Indië. Jaarg. III, Deel II, bl. 687-705. (1841).
Proeve over de Aroe-taal. - Tijdschr. voor Nederl. Indië. Jaarg. VI, Deel II, bl. 321-340. (1844).
Aanteekeningen gehouden op eene reis in het Oostelijk gedeelte van den Indischen Archipel. - Tijdschr. voor Nederl. Indië. Jaarg. VII, Deel II, bl. 39-89, 251-299. (1845).
Berigten omtrent de Evangelisatie van Java. Amsterdam 1854. (Ook gedeeltelijk medegedeeld in het Maandschrift voor den beschaafden stand, 1852, no. 4, 5 en 6).
Indiana, Verzameling van stukken van onderscheiden aard, over Landen, Volken, Oudheden en Geschiedenis van den Indischen Archipel. Amsterdam, 1e stuk, 1853; 2e stuk, 1854.
Verslag van den staat van het Departement Soerabaja der Maatschappij tot Nut van 't Algemeen over het 19de maatschappelijk jaar, 1851-1852. Benevens een overzigt sedert de oprigting in 1833. Soerabaja, 1853.
Het Volksonderwijs onder de Javanen. Prijsantwoord uitgegeven door de Maatschappij: Tot Nut van 't Algemeen in Oost-Indië. Batavia, 1857.
Fragmenten mijner reize door de Minahassa. Batavia, 1856. (Overdruk uit het Tijdschr. tot bevordering van Christelijk leven in Nederl. Indië).

{==30==} {>>pagina-aanduiding<<}

Fragment mijner reize door de Molukko's. Makjan en Batjan. Batavia, 1856. (Overdruk uit het Tijdschrift van het Bataviaasch Genootschap, Deel V).
Te Boro-Boedoer. - Tijdschr. voor Nederl. Indië. Jaarg. 1858. Dl. II, bl. 252-260, 273-284, 353-396.
Schetsen eener overlandreis. Een halve dag te Aden. - Tijdschr. voor Nederl. Indië. Jaarg. 1858. Dl. II, bl. 209-228.
Schetsen eener mailreize van Nederland naar Maastricht, op reis en thuis vervaardigd. Amsterdam en Batavia, 1862.
Het landbezit op Java. - Tijdschr. voor Nederl. Indië. Jaarg. 1859, Dl. I, bl. 47-56, 87-104.
De voortdurende godsdiensttwisten in de Christelijke Kerk. No. 1 der maandelijksche leerredenen uitsluitend door H.H. Predikanten in Nederl. Oost-Indië. Januarij, 1862. Batavia, 1862.
Bijdragen tot de geschiedenis der kerk van Batavia. - Tijdschr. voor Indische taal-, land- en volkenkunde, uitgegeven door het Bataviaasch Genootschap, Dl. XIII, Afl. 1 en 2 (1863).




{==31==} {>>pagina-aanduiding<<}






Levensberigt van Ernst van Löben Sels.

De dood heeft, kortelings, een verdienstelijk en regtschapen man uit ons midden weggenomen. De Generaal Ernst van Löben Sels is, in de laatste dagen van het afgeloopen jaar (27 December 1863), ontrukt aan zijne treurende gade, aan de vele vrienden wier hoogachting hem omgaf, aan het leger waarvan hij een sieraad was, aan het vaderland dat in hem een dier zonen betreurt, die zijne sterkte uitmaken en waarop het met recht roem draagt.
 
Het is niet onze taak om uitvoerig den levensloop van den overledene te schetsen, of in den lof zijner deugden en uitstekende hoedanigheden uit te weiden; maar wij willen hier met een enkel woord gewagen van de letterkundige verdiensten die aan Löben Sels 1 den toegang gebaand hebben

{==32==} {>>pagina-aanduiding<<}

tot de Maatschappij binnen Leiden's grijze muren gevestigd; wij willen een oogenblik de aandacht vestigen op den arbeid waarop, voornamelijk, de letterkundige naam van Löben Sels is gegrond: ‘de Krijgsgeschiedenis van Napoleon Bonaparte,’ een werk in vier deelen uitgegeven van 1839 tot 1842.
Il faut juger les écrits d'après leur date, is eene spreuk die te dikwijls uit het oog wordt verloren, en die toch, bij het oordeel dat men over letterkundige werken velt, wel gezag mag uitoefenen. Om de waarde en verdienste van een schrijver op juisten prijs te stellen, moet men zich in den tijd verplaatsen waarin hij werkzaam was; men moet de hulpmiddelen kennen, waarover hij kon beschikken; men moet het oog vestigen op den stroom der toenmalige denkbeelden en meeningen, aan wiens werking zich, zelfs de helderste en krachtigste geest, nooit geheel en al kan onttrekken. Doet men dit niet, verplaatst men zich niet zoo in het verleden, wil men den maatstaf van het heden gebruiken om den arbeid van vroegere dagen te kennen en te waardeeren, dan is miskenning en verongelijking van wie men beoordeelt het bijna onvermijdelijke gevolg van eene handeling, evenzeer in strijd met billijkheid als met waarheid en verstand.
Het is een vierde van eene eeuw geleden, sinds Löben Sels aanving de krijgsdaden van den grooten Franschen Keizer te beschrijven; en in dien tijd had zijne arbeid eene zeer groote waarde. Onze militaire letterkunde stond toen op geen zeer hoogen trap, en de weinigen die hunne krachten hadden geweid aan hare beoefening konden schaars rekenen op de ondersteuning of deelneming van het algemeen; zij stonden op zich zelven, zij mogten alleen op eigen hulpmiddelen bouwen, zij hadden te worstelen met vooroordeelen, met verouderde begrippen; met den hardnekkigen tegenstand der flaauwen en tragen van geest, voor wie elke

{==33==} {>>pagina-aanduiding<<}

afwijking van het gewone en alledaagsche eene ergernis is en een gruwel. Laat in onze dagen een officier de vruchten zijner studiën en overdenkingen, op den kalmen toon der waarheid, aan het algemeen kenbaar maken; hij kan dit ongehinderd doen; hij kan daarbij verzekerd zijn van de algemeene belangstelling en deelneming. Voor vijf en twintig jaren was dit anders: toen schreef men voor een publiek dat men uit den slaap der onverschilligheid moest wakker schudden; toen had men te doen met een wantrouwend of kleingeestig bestuur, dat eene instinktmatige vrees had voor alles wat naar openbaarheid zweemde. Het waren de dagen toen een schrijver, die onze aangevallene wapeneer wilde verdedigen, met allerlei drangredenen van voorzichtigheid door de regering werd aangespoord om af te zien van die taak, wier volbrenging zoo ligtelijk aanstoot kon geven en vijandschap uitlokken.
Löben Sels had dus, als krijgskundig schrijver, bij ons weinig voorgangers; hij was een der eersten bij ons, die, met vrucht, de krijgsgeschiedenis hebben beoefend; hij heeft zijne navolgers den weg gebaand, hij heeft het ijs gebroken; - en dit is eene zeer groote verdienste. Zijne studiën over Napoleon's veldtochten hadden, toen zij in het licht verschenen, bij ons al het frissche van nieuwheid en oorspronkelijkheid; zij maakten het algemeen meer bekend met de werking van den verheven krijgsgeest diens veldheers; zij vervulden eene bestaande behoefte, daar zij het koele en onbevangene oordeel van een Hollander inhielden over oorlogsverrigtingen, die wij tot dien tijd toe hoofdzakelijk alleen kenden uit de gezwollene en opgesmukte verhalen, voorkomende in de Victoires et conquêtes en in andere fransche werken van dien stempel. Na Löben Sels heeft de studie van Napoleon's veldtochten het aanzijn gegeven aan de werken van een groot aantal en van uitstekende militaire schrijvers; die studie heeft daardoor zóó gewonnen, dat de arbeid van Löben Sels thans, in sommige

{==34==} {>>pagina-aanduiding<<}

opzichten, als verouderd kan worden beschouwd; - dit belet echter niet, dat die arbeid zijne zeer hooge waarde heeft gehad, en dat men de groote verdienste van dien arbeid nooit mag miskennen.
En wanneer hier gezegd wordt, dat, in sommige opzichten, het werk van Löben Sels als verouderd kan worden beschouwd, dan moet men dit geenszins nemen als eene verzachte en beleefde uitdrukking, om te zeggen, dat men dit werk thans gerustelijk ongelezen kan laten; dit is volstrekt niet onze meening, en onze woorden bedoelen niets anders dan wat zij werkelijk uitdrukken. Wil men nieuwe gezichtspunten over Napoleon's oorlogshandelingen geopend zien; zoekt men, over die handelingen, beschouwingen en kritiek, verrassend en treffend door hare scherpte en nieuwheid, - ja, dan kan men het werk van Löben Sels ongelezen laten; maar, men mag het niet ongelezen laten, wanneer men een duidelijk en onpartijdig verhaal van Napoleon's veldtochten wil hebben, geschreven in eene onopgesmukte, eenvoudige taal, en schier op elke bladzijde getuigende van helder oordeel, van waarheidsliefde, van gezond verstand, - die hoedanigheden die bij ons volk, en te recht, op zeer hoogen prijs worden gesteld! Ook nu nog kan men ieder, die zich op de studie der krijgsgeschiedenis toelegt, de lezing van het werk van Löben Sels aanbevelen; men zal het met belangstelling lezen, men zal daar leering uit trekken; - of men veel werken weet te noemen, waarvan hetzelfde mag worden gezegd, als zij vijfentwintig jaar oud zijn?
Vooral is er een gedeelte in de door Löben Sels geschrevene krijgsgeschiedenis van Napoleon, dat hooge waarde heeft en die ten allen tijde behouden zal; het is dat gedeelte, waarin de veldtocht van 1815 behandeld wordt. Is ook in het overige van zijn werk de schrijver er op uit, om het doel dat de Nederlanders aan Napoleon's oorlogen hebben genomen bijzonder te doen uitkomen, vooral in zijn

{==35==} {>>pagina-aanduiding<<}

verhaal van den veldtocht van 1815 vermeldt hij, uitvoerig en in bijzonderheden, wat door onze landgenooten is gedaan, bij dien laatsten en grootschen worstelstrijd, die met den onherroepelijken val des Franschen Keizers eindigde.
De geschiedenis van den veldtocht van 1815 door Löben Sels is, zeker, verre weg het beste van alles wat bij ons over dat onderwerp is geschreven; het is die geschiedenis, uit het Nederlandsche oogpunt beschouwd; maar geschreven, zonder eenige overdrijving, met de meest mogelijke onpartijdigheid en waarheidsliefde, op kalmen bezadigden toon, vrij van alle hevigheid, van alle declamatie, van alle gezwollenheid; het is eene geschiedenis die aan ons, Nederlanders, recht doet, en die tevens den vreemdeling niet kwetst of krenkt; - waarlijk, een moeijelijk op te lossen vraagstuk, daar waar men krijgsgebeurtenissen heeft te behandelen, waarbij zoo vele strijdige aanspraken, zoo veel eenzijdige meeningen, zoo veel driften en hartstochten zich hebben doen gelden!
Löben Sels, te recht inziende dat zijne geschiedenis van den veldtocht van 1815 niet alleen voor zijne landgenooten moest dienen, maar ook het middel moest zijn om voor den vreemdeling het rechtmatige onzer aanspraken op den wapenroem van 1815 te staven, heeft in 1849 eene fransche vertaling van die geschiedenis uitgegeven. In het algemeen is het af te keuren, dat men zich van eene vreemde taal bedient tot verspreiding zijner denkbeelden; zij die zoo handelen geven grond tot het vermoeden, dat zij zich, uit hoogmoed, van hunne landgenooten losmaken en verwijderen; zij doen te kort aan wat zij hun vaderland zijn verschuldigd; zij verongelijken hun volk, eene verongelijking te grievender naarmate dat volk minder groot en magtig is, en dus meer behoefte heeft aan de hulp en bijstand van alle zijne zoonen. Maar, is dit in het algemeen waar, er zijn evenwel gevallen waarin het gerechtvaardigd wordt dat onze schrijvers zich van eene taal bedienen, meer bekend

{==36==} {>>pagina-aanduiding<<}

en gelezen dan de Nederlandsche; het is dan, wanneer het er volstrekt op aankomt dat hunne schriften gelezen en bekend worden, niet alleen in Nederland, maar in geheel Europa, in geheel de beschaafde wereld. In dit geval, nu, verkeerde Löben Sels met zijne geschiedenis van den veldtocht van 1815; had het er enkel op aangekomen, om de krijgsdaden der Nederlanders in 1815 aan Nederland bekend te maken, dan was de hollandsche taal hiertoe een voldoend middel geweest; maar het kwam er op aan, om die krijgsdaden aan de geheele wereld bekend te maken, en daarom moest de schrijver zich bedienen van eene taal die door de geheele wereld werd gelezen.
Nog in onze dagen geven de krijgsgebeurtenissen van 1815 stof tot de meest uiteenloopende beschouwingen, tot de meest strijdige voorstellingen; het is niet onwaarschijnlijk dat dit nog lang zal voortduren, en dat nog lang de opgewekte volksdriften, met warmte en hartstocht, het pleit zullen doen voeren voor het belang van den wapenroem der verschillende volkeren, die deelgenooten waren aan dien heldenstrijd van 1815. Wij zijn nog niet aan het einde der geschiedenissen van den veldtocht van Waterloo; maar dit is zeker, dat zulk eene geschiedenis voortaan alle aanspraken op volledigheid moet opgeven, wanneer daarbij de arbeid van Löben Sels niet is geraadpleegd geworden. Charras heeft dien arbeid geraadpleegd, en, ook daarom, is zijne Campagne de 1815 zulk een schitterend blijk van waarheid, van onpartijdigheid, van juiste en eerlijke voorstelling der gebeurtenissen, - hoedanigheden, die een geschiedschrijver altijd moest bezitten, en toch, hoedanigheden die zoo vaak den geschiedschrijver ontbreken. Thiers heeft, bij het schrijven van zijn ‘Waterloo,’ volstrekt geen acht gegeven op den arbeid van Löben Sels; en voor een gedeelte is dit de oorzaak dat het werk van den franschen staatsman zoo zeer alle kenmerken van waarheid en onpartijdigheid mist, dat men het niet anders kan be-
{==37==} {>>pagina-aanduiding<<}
schouwen dan als een uitmuntend geschreven maar geheel eenzijdig partijschrift, niets anders ten doel hebbende dan de verheerlijking van Frankrijk's oorlogsroem en van Napoleon's genie.
Het werk van Löben Sels heeft, daargelaten zijne andere verdiensten, vooral hooge waarde door wat het inhoudt, over het bezetten en verdedigen der stelling van Quatre-Bras op den 15den en 16den Junij 1815. Het bezetten en verdedigen van die stelling is een van de hoofdfeiten van den veldtocht van 1815 geweest; de uitkomst van den veldtocht heeft, geheel en al, daarvan afgehangen. Gneisenau, - de uitstekende krijgskundige en, in werkelijkheid, de aanvoerder van dat Pruissische leger, waarover Blücher in naam het bevel voerde -, heeft op de meest stellige wijze verklaard, dat, zonder het behouden van die stelling bij Quatre-Bras, het Pruissische leger op den 16den Junij 1815 te Ligny geheel verpletterd zou zijn geworden; en natuurlijk dat dit geheel verslaan van Blücher's leger gevolgd zou zijn geworden door de nederlaag van het leger van Wellington, door Napoleon's volledige zegepraal. Het bezetten en behouden der stelling van Quatre-Bras, op den 15den en 16den Junij 1815, heeft die vreesselijke krijgsramp afgewend, die Frankrijk's heerschappij zou hebben doen herleven en Europa weêr voor lange jaren tot slavernij zou hebben gedoemd; en in het werk van Löben Sels is op de meest overtuigende wijze aangetoond, dat het bezetten en behouden van die stelling enkel en alleen te danken is geweest aan het beleid en de geestkracht van Nederlandsche bevelhebbers, en aan de dapperheid van Nederlandsche soldaten. Dit is thans, dank zij den arbeid van Löben Sels, een feit dat algemeen erkend wordt, en waaromtrent geen tegenspraak of redelijke twijfel meer kan bestaan; onze aanspraken op den wapenroem van 1815 zijn thans voldingend bewezen, en het is aan de pen van Löben Sels dat het Vaderland die heilrijke uitkomst te danken heeft.

{==38==} {>>pagina-aanduiding<<}

Wij hebben hier geene levensschets van den Generaal Ernst van Löben Sels gegeven; wij hebben slechts met een enkel woord gewaagd van zijne verdienste als schrijver, als gelukkig beoefenaar der krijgsgeschiedenis; wij hopen echter dat dit enkele woord voldoende moge zijn, om onze lezers de overtuiging te geven, dat de nagedachtenis van den overledene, bij ons, zijne landgenooten, in eere moet blijven.
O zeker, wij zouden die nagedachtenis hooger eere hebben aangedaan, wanneer wij, niet alleen den letterkundige, maar ook den mensch hadden geschetst; wanneer wij Löben Sels hadden afgeschilderd, zoo als zijne vrienden, zoo als allen die met hem in aanraking zijn geweest, hem hebben leeren kennen en waardeeren: een opregt, trouw en degelijk karakter; een regtschapen man in den volsten zin des woords, die een langen levensloop heeft gewijd aan de stipte volbrenging zijner maatschappelijke plichten; die als krijgsman, in vrede zoo wel als in oorlog, zich de achting en vriendschap zijner wapenbroeders heeft weten te verwerven; die, als burger, een warm hart had voor alles wat het welzijn en de eer van zijn vaderland betrof; die lang aan het hof had verkeerd, zonder immer hoveling te zijn geworden; eenvoudig van taal, warsch van vleijerij, en uitmuntende in onafhankelijkheid van oordeel en meening; een man, in één woord, voor wien ieder eerbied en sympathie koesterde, omdat iedereen wist dat die man altijd vreemd was gebleven aan alles wat laag of slecht is, dat hij op geen zijner daden met berouw behoefde terug te zien, en dat, toen hij de kroon des ouderdoms droeg, men van hem kon zeggen wat Vondel eenmaal zeide van Amstel's burgervader:

‘Een hoofd vol kreuken, een geweten zonder rimpel!’ 


Ziedaar het beeld dat, niet de hand der vriendschap,

{==39==} {>>pagina-aanduiding<<}

maar de onpartijdige hand der strenge waarheid, van den Generaal Ernst van Löben Sels zou kunnen schetsen. Op waardige wijze dat beeld terug te geven, was eene taak die wij boven onze krachten en buiten onze roeping hebben beschouwd: voor de Maatschappij der Nederlandsche Letterkunde hebben wij van Löben Sels, die in 1849 ons medelid was geworden, enkel als letterkundige gewaagd.
 
Maastricht, 14 Januarij 1864.
W.J. Knoop.


Als aanhangsel volgt hier eene korte opgave betreffende den levensloop van den Generaal van Löben Sels.

Ernst van Löben Sels, te Zutphen geboren den 12den October 1800, gehuwd in 1834 met Mejuffrouw Swaving, is den 27sten December 1863, te Ellekom kinderloos overleden; Den 13den Augustus 1815, werd hij Kadet aan de artillerie- en genieschool te Delft.
Den 17den Junij 1818, 2de Luitenant bij het 2de Bataillon veldartillerie.
Den 18den Julij 1824, 1ste Luitenant.
Den 4den October 1836, Kapitein.
Den 2den Mei 1842, Majoor (bij keuze).
Den 17den Maart 1853, Luitenant Kolonel.
Den 30sten April 1855, Kolonel, en
Den 29sten Maart 1858, Generaal Majoor;
hij woonde de veldtochten van 1830-1834 bij; werd den 29sten September 1830 krijgsgevangen te Mons; was eenigen tijd Adjudant bij den Generaal Trip, lange jaren Adjudant bij Z.K.H. Prins Frederik der Nederlanden, en werd den 29sten Maart 1858 buitengewoon Adjudant des Konings.

{==40==} {>>pagina-aanduiding<<}

Hij is buitengewoon lid geweest van het Comité der artillerie en van het Comité van defensie.
Hij was versierd met een aantal ridderorders; behalven het Metalen Kruis had hij ontvangen:
Den 31sten Augustus 1831, de Willems-orde, 4de Klasse.
Den 28sten Februarij 1842, de orde van den Nederlandschen Leeuw, 3de Klasse (deze onderscheiding ontving hij voor zijn werk: de Krijgsgeschiedenis van Napoleon Bonaparte).
Den 30sten December 1843, de Roode Adelaar van Pruissen, 3de Klasse, en de Guelphen-Orde van Hannover, 3de Klasse.
Den 13den Julij 1850, de Zwaard-Orde van Zweden, 4de Klasse.
Den 21sten December 1850, de S. Anna-Orde van Rusland, 2de Klasse.
Den 21sten December 1851, de S. Olaf-Orde van Zweden, 3de Klasse.
Den 15den November 1853, de S. Anna-Orde van Rusland, 2de Klasse met diamanten.
Den 9den Maart 1856, de Roode Adelaar van Pruissen, 2de Klasse.
Den 31sten Augustus 1859, de S. Olaf-Orde van Zweden, 2de Klasse; en
Den 29sten November 1859, de S. Olaf-Orde van Zweden, 1ste Klasse.




{==41==} {>>pagina-aanduiding<<}






Levensberigt van Willem Vrolik.

Willem Vrolik werd op den 29sten April 1801 te Amsterdam geboren. Zijn vader was Gerardus Vrolik, zijne moeder, die hij, nog geen negen jaren oud zijnde, verloor, Agnita Suzanna van Walree. Onder het oog zijns beroemden vaders bragt hij zijne jeugd door, werd later voor hooger onderwijs voorbereid onder de leiding van den Utrechtschen Remonstrantschen Predikant van Teutem, ten wiens huize hij als knaap eenigen tijd woonde, en genoot zijne eerste wetenschappelijke opleiding aan de Doorluchtige School zijner geboortestad. Van Lennep, van Cappelle, van Rossem waren, met hem, dien hij door een tweede huwelijk zijns vaders zijnen grootvader noemen mogt, den beroemden van Swinden, de Hoogleeraren, wier lessen hij bijwoonde, behalve die van zijnen vader, die door onderrigt en voorbeeld bovenal op zijne vorming en de rigting zijner studiën beslissenden invloed had.

{==42==} {>>pagina-aanduiding<<}

In 1819 verwisselde hij deze leerschool met de Hoogeschool van Utrecht, waar hij het onderrigt genoot van Moll, Bleuland, de Fremery, Wolterbeek, Suerman, Heyligers en van Vosmaer, ten wiens huize hij woonde, gedurende zijn driejarig verblijf aan die Hoogeschool; een zeldzaam voorregt, in den dagelijkschen omgang te deelen van eenen man, die door zijne luimige en geestige geschriften in ons vaderland eene algemeene bekendheid verworven heeft. Vrolik roemde hem bij het verlaten der Hoogeschool als een' tweeden vader, dien hij niet genoeg danken kon voor al zijne weldaden 1. Ook aan den bekwamen Prosector Koning had Vrolik gedurende zijn verblijf te Utrecht veel te danken. Als student bewerkte hij een, in de Jaarboeken der Utrechtsche Hoogeschool opgenomen antwoord op de, voor het jaar 1821 uitgeschreven, Prijsvraag Over de ontleedkunde en de physiologie van het Gehoor-orgaan, en verdedigde, onder het Voorzitterschap van den waardigen Hoogleeraar de Fremery, een Specimen anatomicozoologicum de Phocis et speciatim de Phoca vitulina op den 20sten Maart 1822. Hij had voor het bewerken dier Verhandeling twee voorwerpen van Phoca vitulina ontleed, die hem uit Zeeland waren toegezonden, en die hij vooraf, gedurende eenigen tijd, levend had waargenomen. In deze Verhandeling is vooral het been- en spierstelsel uitvoerig beschreven, terwijl er eenige platen aan zijn toegevoegd, waarvan de afbeeldingen door den Schrijver zelven geteekend waren, 't geen ook van vele volgende geschriften van Vrolik geldt, die zich eerst later bij vermeerderde bezigheid door de hulp van vreemde handen hierin deed vervangen. In beide deze, in zijnen studententijd bewerkte ge-
{==43==} {>>pagina-aanduiding<<}
schriften is de invloed van het onderwijs van den geleerden de Fremery niet te miskennen, die de Natuurlijke Geschiedenis van het Dierenrijk, gelijk zijn groote leermeester Brugmans, vooral door de Ontleedkunde ophelderde, en daarbij gebruik maakte van eene, wel niet uitgebreide, maar door keurige netheid uitmuntende verzameling, die hij, zelf geen practisch ontleedkundige, met veel zorg en niet zonder groote geldelijke opofferingen had bijeengebragt en in eigendom bezat. Het werk van den beroemden Ontleedkundige Tiedemann (Zoologie zu seinen Vorlesungen entworfen) werd bij voorkeur door de Fremery en zijne leerlingen gebruikt, en daar het onderwijs van de Fremery zich vooral tot de Gewervelde Dieren bepaalde, terwijl Tiedemann's werk niet verder dan tot de behandeling der Zoogdieren en Vogels is voortgezet, meen ik dat ook hierin, althans gedeeltelijk, de reden te vinden is, waarom Vrolik later bij voorkeur de onderwerpen zijner nasporing onder de hoogere dieren zocht.
Nog vóór dat Vrolik den graad van Doctor in de Geneeskunde verkregen had, begaf hij zich naar Parijs, vergezeld van twee Akademie-vrienden, H.C. van Hall, nu sedert meer dan 40 jaren Hoogleeraar te Groningen, en Constant Nicati, een Zwitser, die thans nog de geneeskunde te Aubonne in de nabijheid van Lausanne uitoefent. Deze laatste was destijds reeds tot Doctor bevorderd, en ook voor de Dissertatie van dien vriend had Vrolik de afbeeldingen geteekend. De drie vrienden woonden te Parijs te zamen. Vrolik bezocht dagelijks de hospitalen, kwam vooral in kennis met Lisfranc, den later zoo beroemd geworden Heelkundige van het Hôpital de la Pitié, en volgde getrouw en met ingenomenheid de klinische lessen van Rostan in de Salpétrière. Dat hier de tijd goed besteed werd, en zoo veel mogelijk ook de verzamelingen van het Museum in den Plantentuin door Vrolik bezocht en bestudeerd werden, daarvan zijn in de volgende geschriften

{==44==} {>>pagina-aanduiding<<}

van Vrolik, gelijk ook in de brieven aan zijne tijdgenooten, overvloedige blijken voorhanden. Natuurlijk was het, dat Vrolik, met goede aanbevelingen voorzien, te Parijs den toegang verkreeg tot vele der uitstekendste geleerden, die destijds in het vak der Natuurlijke Geschiedenis deze stad tot sieraad verstrekten, en waaronder het genoeg zal zijn eenen George Cuvier en zijnen verdienstelijken, hoezeer minder algemeen bekenden broeder Fréderic Cuvier, eenen Geoffroy de Saint-Hilaire en Lacepède te noemen. Met Blainville kwam hij ook daardoor in nadere aanraking, dat deze over de Phocae afzonderlijk geschreven had, van welken arbeid Vrolik in het eerste gedeelte van zijn vroeger vermeld Specimen veel gebruik had gemaakt. En zoo keerde hij uit Parijs, na een tijdsverloop van zes maanden, in den aanvang van April 1823 in het vaderland terug, van zijn verblijf in die wereldstad naar zijnen wensch geen naberouw, maar slechts rijke vruchten medebrengende voor zijne kennis en vorming. Te Amsterdam bewerkte hij toen zijne Dissertatie Over den veranderden loop der bloedvaten bij krommingen der wervelkolom, tot welke de uitgebreide verzameling zijns vaders hem de belangrijke bouwstoffen leverde, en welke door hem in het openbaar te Utrecht op den 10den Junij 1823 verdedigd werd.
Het is blijkbaar, dat er twee takken der ontleedkundige wetenschap waren, waarmede Vrolik zich tot nu toe bij voorkeur had bezig gehouden: zij zijn Vergelijkende en Ziektekundige Ontleedkunde. Welnu, hetgeen destijds den jongen student bezig hield, maakt de hoofdbezigheid uit van veertig daarop volgende jaren: zoo beantwoordt het vervolg aan den aanvang, en die aanvang verklaart en voorspelt, wat wij verder te wachten hebben. Ik geloof mij niet te bedriegen, wanneer ik zeg, dat Vrolik zich hierin een' Johann Friedrich Meckel, den beroemden Ontleedkundige, wiens naam destijds de Hoogeschool van Halle versierde, tot voorbeeld stelde; ik weet althans dat Vrolik

{==45==} {>>pagina-aanduiding<<}

met diens geschriften altijd eene groote ingenomenheid heeft aan den dag gelegd.
Na zijne bevordering tot Doctor in de Geneeskunde begaf Vrolik zich in den echt met Theodora Cornelia van Doorn, eene verbindtenis, welke hem gedurende geheel zijn werkzaam leven eene bron was van levensvreugde en ook van troost en opbeuring bij de, later niet achterblijvende beproevingen door herhaalde, smartelijke verliezen van geliefde kinderen. Na eene reize naar Berlijn, Dresden en de bekoorlijke streken, die men zoo oneigenlijk Sächsische Schweiz noemt, vestigde zich het jeugdige echtpaar te Amsterdam, waar Vrolik de Geneeskunde uitoefende, terwijl hij drie jaren later tot Stads-geneesheer werd benoemd. Al den tijd, dien hij van de uitoefening van zijn beroep overhield, besteedde hij steeds onverdeeld aan de voortzetting zijner geliefkoosde nasporingen. Zoo is mij uit brieven van de twee eerste jaren na zijne vestiging te Amsterdam gebleken, dat hij destijds vele en daaronder zeldzame dieren, grootendeels zoogdieren, ontleed heeft. In 1826 verscheen van zijne werkzaamheid een opentlijk blijk door de uitgave van een geschrift over de vaatvlechten bij sommige dieren. Vrolik beschreef deze inrigting naauwkeuriger, ook bij dieren, waarvan vroeger weinig bekend was.
Te gelijker tijd met dezen arbeid verscheen het eerste deel van een Tijdschrift, dat door H.C. van Hall, W. Vrolik en G.J. Mulder onder den titel van: Bijdragen tot de Natuurkundige Wetenschappen bijeengebragt en uitgegeven werd. Dit Tijdschrift werd tot 1832 voortgezet. Zeven, vrij uitgebreide deelen getuigen van den ijver der verzamelaars zoowel als van het vertrouwen, dat de Nederlandsche geleerden in hunne, toen nog jeugdige namen stelden. Ook in deze verzameling komen, benevens eenige berigten en boekaankondigingen, enkele korte oorspronke-
{==46==} {>>pagina-aanduiding<<}
lijke opstellen van de hand van Vrolik voor. Het is evenwel niet noodig daarbij afzonderlijk stil te staan. Ik mogt van dit Tijdschrift niet geheel zwijgen, omdat het weder een nieuw blijk oplevert van Vrolik's onvermoeide werkzaamheid; het Tijdschrift heeft daarenboven destijds krachtig medegewerkt om de beoefening der natuurkundige wetenschappen in ons Vaderland te bevorderen, terwijl het ook buiten de tegenwoordige grenzen onzes lands, in de zuidelijke Provinciën van het toenmalige Koningrijk der Nederlanden medewerking en ondersteuning van meer dan een' geleerde ondervond.
In het eind van 1826 was Vrolik in de gelegenheid gedurende eenige weken een levend Kameleon waar te nemen. Hij schreef de merkwaardige kleursveranderingen, welke dit dier aanbiedt, aan het licht toe, misschien wat al te uitsluitend, volgens 't geen ik vijf jaren later bij twee voorwerpen van dezelfde soort opmerkte. De waarnemingen omtrent dit dier en de ontleding van het voorwerp, gedurende den daarop volgenden winter, gaven aanleiding tot een klein boekwerkje van Vrolik, dat in 1827 het licht zag, onder den titel van: Natuur- en Ontleedkundige opmerkingen over den Chamaeleon. Gelijk de titel aanduidt, is het geene volledige ontleedkundige monographie, waartoe ook één enkel voorwerp moeijelijk voldoende zou geweest zijn.
Terwijl Vrolik voortging zich met de ontleding van verschillende dieren in 1828 bezig te houden, werd hij in October van dat jaar tot Buitengewoon Hoogleeraar in de Geneeskundige Faculteit te Groningen beroepen, om er in het onderwijs der ontleedkunde en physiologie de plaats te vervangen, die door den dood van G. Bakker ledig geworden was. Na eenige aarzeling - hij moest zijne geboorteplaats, waar hij tot nu toe gelukkig gearbeid had, hij moest de rijke verzameling zijns vaders verlaten - meende hij echter die roeping te moeten aannemen, en op

{==47==} {>>pagina-aanduiding<<}

den 20sten Maart van 1829 aanvaardde hij zijn ambt. In de zomervacantie was Vrolik veel bezig in de ontleedkundige verzameling der Groningsche Hoogeschool, welke verrijkt was geworden met het kabinet van den grooten Petrus Camper, en daardoor vooral veel bevatte, 't geen Vrolik belang inboezemen en zijne kennis verrijken kon. Het was voor hem eene opwekkende gedachte, zoo als hij mij in die dagen schreef, in deze nalatenschap van een zoo beroemd man bezig te zijn. Hij dacht er destijds over, om van die verzameling iets naders bekend te maken; het is mij echter niet gebleken, dat hij later aan dat voornemen eenig gevolg gegeven heeft. In het eind van 1829 hield Vrolik zich bezig met het onderzoek van Cyclopen, en hij zag daarbij, dat Tiedemann in gevallen van deze aangeboren misvorming te algemeen de aanwezigheid van reukzenuwen ontkend had. Later verscheen te Groningen eene Dissertatie: De Cyclopia, van den Heer Wedekind uit Bentheim, onder Vroliks leiding, die daarbij ook de figuren geteekend had. Doch eerst vier jaren later zou zich voor Vrolik de gelegenheid opdoen, om dit onderwerp zelve opzettelijk te behandelen 1. Hoofdzakelijk hield het opstellen zijner lessen hem in den aanvang van 1830 bezig, en hij zou daarmede zeker onafgebroken, ook na de zomervacantie zijn voortgegaan, wanneer niet in dat jaar, door den opstand van de zuidelijke Provinciën, die, in het eind van Augustus te Brussel begonnen, met snelheid zich over geheel België uitbreidde, eene aanleiding gegeven was, dat de studerende jeugd aan al onze Hoogescholen zich onder de verdedigers van den vaderlandschen grond schaarde, en de stille oefeningen van het boekvertrek met

{==48==} {>>pagina-aanduiding<<}

de hantering der wapens verwisselde. In Groningen hadden twee Hoogleeraren gemeend hunne studenten zelven te moeten vergezellen, en zich ook in de gelederen der verdedigers van den Vaderlandschen grond te moeten scharen. De een was een Hoogleeraar der Godgeleerdheid, mijn overleden vriend J.F. van Oordt, de ander was Vrolik, die beiden als Tweede Luitenants, onder bevel van Kapitein van der Brugghen, bij de Flankeur-compagnie der Groninger en Franeker studenten van November 1830 tot Nov. 1831 de wapens gedragen hebben. Later heeft Vrolik zijn toen genomen besluit zeker wel nooit afgekeurd; hij had daarbij de inspraak gevolgd van pligt en van innige gehechtheid aan zijn Vaderland. Men moet zich in dien tijd kunnen verplaatsen, en zal zich dan levendig herinneren, welk een warme belangstelling, welk een geestdrift elk regtgeaard Nederlander toen bezielde; het was als eene herleving van den geest van 1815, toen bij de aannadering van den eerzuchtigen geweldenaar, dien men reeds voor altijd verbannen waande, de studerende jeugd te wapen snelde om onze bedreigde onafhankelijkheid te helpen verdedigen. Maar dit belet niet, dat een groot gedeelte van het jaar 1831 door de vaderlandlievende vrijwilligers in verveling werd doorgebragt, en dat, gelijk Vrolik mij schreef, toen hij uit de dienst ontslagen was, ‘de eeuwige tijd van bijkans een jaar’ voor de wetenschap verloren was gegaan. Naar aanleiding van den tiendaagschen Veldtogt werd hij, gelijk zijn ambtgenoot van Oordt, in de Militaire Willems-Orde als ridder der vierde klasse opgenomen.
Vrolik zou echter niet aan Groningen worden teruggegeven. De Hoogleeraar G.C.B. Suringar was te Amsterdam in het jaar 1830 als opvolger van den in jeugdigen leeftijd overleden Henricus Bosscha, tot Hoogleeraar in de ontleed- en heelkunde aangesteld. Toen echter Suringar dit professoraat tegen de hem aangeboden betrekking van Hoogleeraar in de praktische geneeskunde bij de

{==49==} {>>pagina-aanduiding<<}

Klinische School verwisseld had, werd Vrolik in den zomer van 1831 tot zijn' opvolger aan het Athenaeum Illustre benoemd. Lang kon zijne keuze niet achterblijven. Hoezeer hij te Groningen in eenen aangenamen kring van ambtgenooten en vrienden zich bewoog, Vrolik had echter nog te kort in die stad vertoefd om er sterk aan gehecht en er als geworteld te kunnen zijn. Hij keerde dus, na eene afwezigheid van slechts ruim twee jaren, naar Amsterdam terug, waar hij op den 5den December 1831 zijne betrekking openlijk aanvaardde. Hij moest hier, behalve Ontleedkunde en Physiologie, ook Natuurlijke Geschiedenis van het Dierenrijk onderwijzen, en een' tijd lang, althans sedert 1843, ook geregtelijke Geneeskunde. In later tijd heeft Vrolik, den grooten omvang der Physiologie besefsende, dit gedeelte zijner lessen overgedragen aan eenen hem toegevoegden, jeugdigen ambtgenoot, Prof. Heynsius, maar voorts zijne lessen over Ontleedkunde en Dierkunde blijven geven tot aan den aanvang van het vorig jaar, toen zijne wankelende gezondheid hem voorschreef naar rust om te zien.
Dertig jaren derhalve was Vrolik aan de geleerde instelling verbonden, aan welke hij zijne eerste wetenschappelijke opleiding genoten had, en waar hem nog gedurende geruimen tijd het zeldzaam voorregt te beurt viel zijnen achtenswaardigen vader tot ambtgenoot te hebben. In een vlugtig overzigt het ruime veld zijner werkzaamheid beschouwende, letten wij in de eerste plaats op hetgeen in Vergelijkende Ontleedkunde door hem werd in het licht gegeven. Daartoe behoort vooral eene monographie over den Chimpanzé, die in de Fransche taal het licht zag, en in zeer groot formaat met schoone gesteendrukte platen, op eigene kosten, door hem werd uitgegeven. Hoezeer deze soort van vierhandig zoogdier reeds in het laatste jaar der zeventiende eeuw door Edward Tyson ontleedkundig beschreven was, eischte toch dat onderzoek vele aanvulling, en beant-
{==50==} {>>pagina-aanduiding<<}
woordde niet aan den tegenwoordigen toestand der wetenschap. De oude Hoogleeraar Vrolik had in 1840 een vrij groot voorwerp van den Chimpanzé gekocht, en dat voorwerp werd nu door zijnen zoon tot onderzoek gebezigd, een onderzoek, dat vooral over de myologie veel opheldering gaf, terwijl Vrolik in den tekst niet slechts de spieren van den mensch, maar ook, van zijne vroegere nasporingen gebruik makende, die van vele andere zoogdieren met die van den Chimpanzé vergeleek. In het geraamte is de trapsgewijze afklimming nagegaan van den Chimpanzé af tot de Lemuriden.
Een andere uitgebreide arbeid op het veld der vergelijkende ontleedkunde is de Verhandeling over den Hyperoodon. Van deze soort uit de orde der walvischachtige zoogdieren, welke door sommige Engelsche Schrijvers niet oneigenlijk Bottle-Nose Whale genoemd is, was een meer dan 23 voet lang voorwerp, in Julij 1846, te Zandvoort gestrand; door de bemoeijingen van den Hoogleeraar J.G.S. van Breda, Secretaris van de Holl. Maatschappij der Wetenschappen, hadden de Directeuren dier Maatschappij besloten, opdat het niet voor de wetenschap zou verloren gaan, dit voorwerp aan te koopen, en zij hadden aan Vrolik het onderzoek daarvan opgedragen. De Verhandeling, die de uitkomsten van dat onderzoek bevat, werd in 1847 door de Holl. Maatschappij der Wetenschappen met goud bekroond, en zag in 1848 het licht (onder den titel van: Natuur- en Ontleedkundige Beschouwingen van den Hyperoodon). Niet minder dan 15 platen versieren dezen merkwaardigen arbeid.
Tot eene andere afdeeling der walvischachtige dieren, die der Herbivora, behoort het geslacht der Zee-koe of Lamantijn, waarvan de Heer G. Vrolik in 1851 twee voorwerpen had aangekocht. De onderzoeking van deze diersoort door zijn' zoon gaf aanleiding tot de Bijdrage tot de Natuur- en Ontleedkundige kennis van den Manatus America-
{==51==} {>>pagina-aanduiding<<}
nus, welke door het Zoölogisch Genootschap Natura Artis Magistra in 1852 uitgegeven werd.
De in 1840 plaats gehad hebbende oprigting van eenen Dierentuin te Amsterdam, in navolging van hetgeen buitenslands in vele voorname steden reeds sedert lang bestond, deze oprigting vond in Vrolik eenen warmen voorstander, terwijl hij daardoor tevens meer dan eens gelegenheid had merkwaardige voorwerpen voor zijne onderzoekingen te erlangen.
Zoo verschenen nog op het gebied der Vergelijkende Ontleedkunde eenige grootere en kleinere Bijdragen van Vroliks hand, waaronder in de eerste plaats genoemd moeten worden de Recherches d'Anatomie comparée sur le genre Stenops d'Illiger, in de Nieuwe Verhandelingen van de Eerste Klasse van het voormalig Koninklijk Nederl. Instituut, 1842. In deze Verhandeling kwamen eenige opmerkingen voor, welke op vroegere mededeelingen van den Hoogleeraar Schroeder van der Kolk betrekking hadden en daarmede in strijd waren. De tegenspraak, welke laatstgenoemde in die Verhandeling ondervonden had, werd door hem in een tegenschrift beantwoord. Maar gelukkig is het verschil van meening voor beiden slechts korten tijd een grond van verwijdering geweest; de verzoening kon tusschen deze twee mannen, die beiden slechts met eerlijke wapenen wilden strijden en beiden de waarheid zochten, niet lang achterblijven. Zij had ten gevolge, dat zij te zamen eenige jaren later, onder denzelfden titel van de eerste Verhandeling van Vrolik, een' gemeenschappelijken arbeid ondernamen, die in het 1ste deel der Bijdragen tot de Dierkunde, uitgegeven door het Genootschap Natura Artis Magistra, het licht zag. Een andere gemeenschappelijke arbeid van beide Ontleedkundigen verscheen in hetzelfde Boekdeel onder den titel van Nasporingen omtrent Vaatvlechten bij onderscheidene Diervormen; deze hadden, be-
{==52==} {>>pagina-aanduiding<<}
halve op den Bradypus tridactylus, vooral op Vogels betrekking.
In het jaar 1844 gaf Vrolik over eene, vroeger nog nooit ontleedkundig onderzochte zoogdieren-soort van Celebes eenige nasporingen in het licht, ik bedoel de in het tiende Deel der bovenvermelde Verhandelingen van het Instituut opgenomen Recherches d'Anat. comp. sur le Babyrussa. In 1851 maakte Vrolik in het vierde deel van het Tijdschrift voor de Wis- en Natuurkundige Wetenschappen, uitgegeven door de Eerste Klasse van het voormalig Koninkl. Nederl. Instituut, eenige ontleedkundige opmerkingen bekend over Dasyurus ursinus; eindelijk gaf hij, om niet van kleinere Bijdragen te gewagen, in 1857 in het 5de Deel der Verhandelingen van de Akademie der Wetenschappen, zijne Ontleedkundige Nasporingen over Dendrolagus inustus.
Door zijn onderzoek van den Chimpanzé en de Lemuriden was Vrolik in staat gesteld om een zaakrijk en beknopt ontleedkundig overzigt te ontwerpen der vierhandige zoogdieren, 't welk in de groote en algemeen geachte Cyclopaedia of Anatomy and Physiology, uitgegeven onder redactie van Robert Todd, in het 4de Deel, het licht zag in 1852 (Quadrumana, p. 195-221). Hij had dit overzigt echter reeds in 1843 opgesteld. Van een anderen aard is een Nederduitsch werk, dat Vrolik in 1853 begon, en waarvan het derde of laatste deel in 1860 werd uitgegeven, onder den titel van: Het Leven en het Maaksel der Dieren. Het was bestemd om de Zoölogie op eene populaire of op eene algemeen bevattelijke en onderhoudende wijze, volgens haren tegenwoordigen toestand, te behandelen. De Schrijver heeft zich in de drie door hem bewerkte deelen alleen tot de gewervelde Dieren beperkt, en, hoezeer hij het plan, om ook de overige dierklassen te behandelen, niet geheel uitsloot, geloof ik toch niet, dat hij bepaaldelijk aan de voortzetting van dat werk heeft gedacht. Het geheel is

{==53==} {>>pagina-aanduiding<<}

met aanhalingen, vooral uit de Fransche letterkunde, waarin Vrolik van zijne eerste vorming af veel belang had gesteld, afgewisseld, en ademt eenen godsdienstigen geest, die het onderzoek der Natuur dienstbaar poogt te maken aan de verheerlijking des Scheppers. Belangrijk zijn voor de wetenschap vooral de eerste twee deelen, waarin de zoogdieren en vogels behandeld zijn, door het, aan elke orde toegevoegde overzigt van het inwendige maaksel, in welk overzigt Vrolik een aantal bijzonderheden, aan de uitkomsten zijner eigene nasporingen ontleend, ingevlochten heeft.
Wij moeten nu nog van eene reeks van onderzoekingen gewagen, die de onvermoeide Schrijver op het veld der Ziektekundige Ontleedkunde ondernomen heeft. Ik zal mij hier slechts tot twee hoofdwerken bepalen, welke te zamen één geheel uitmaken. Het een is een werk over de aangeboren gebreken, en bestaat uit twee boekdeelen (in 8o.), die in 1840 en 1842 het licht zagen. De oorspronkelijke titel van dit werk was: Handboek der Ziektekundige Ontleedkunde; doch, toen later de Schrijver van de voortzetting afzag, koos hij den titel van: De menschelijke vrucht, beschouwd in hare regelmatige en onregelmatige ontwikkeling. Het rijke Museum zijns vaders, aan wien hij dat werk opdroeg, leverde hem vele bijdragen tot de voltooijing van zijnen geleerden arbeid. Daaraan sluit zich eene tweede onderneming, bestemd om door afbeeldingen op te helderen 't geen het Handboek door beschrijving had doen kennen. Ik bedoel de Tabulae ad illustrandam Embryogenesin Hominis et Mammalium, in 1849 voltooid, niet minder dan 100 platen in steendruk, in groot 4o. formaat, waarvan het grootste aantal figuren (335) oorspronkelijk, en de overige, minder talrijke, uit de beste vroegere plaatwerken over dit onderwerp overgenomen zijn. Ik mag niet onvermeld laten, dat aan dit werk eene zeldzame eer te beurt viel, die namelijk, van door de Fransche Akademie van Wetenschappen

{==54==} {>>pagina-aanduiding<<}

in 1850 bekroond te worden met den Prijs van het Legaat van den Baron de Monthyon. Met deze twee werken van Vrolik is naauw verbonden het opstel Teratology, hetwelk in het reeds vermelde vierde deel van Todd's Cyclopaedia het licht zag (p. 942-976), en waarschijnlijk in het jaar 1847 door hem werd opgesteld.
 
Ligtelijk zou iemand, die Vrolik niet persoonlijk gekend had, na de vermelding te hebben gelezen van eene zoo groote menigte geschriften, tot het denkbeeld komen, dat Vrolik een kamergeleerde geweest was, steeds opgesloten in zijn studeervertrek of in zijne ontleedzaal, en voor niets anders tijd vindende dan om in deze nasporingen zich te verdiepen. Zoo hebben wij hem echter niet gekend. Vooreerst moet ik hier met een enkel woord van zijne herhaalde buitenlandsche reizen gewagen, in de zomermaanden ondernomen; tweemalen bezocht hij Engeland, en bij zijn tweede verblijf aldaar bereisde hij ook een gedeelte van Schotland en Ierland. In 1850 bezocht hij een gedeelte van Savoye en Zwitserland, waar hij met zijnen ouden Akademievriend Nicati den togt rondom den Mont-Blanc maakte; in 1856 doorreisde hij een groot gedeelte van Frankrijk en Duitschland; in 1857 bezocht hij Parijs ten derden male, en begaf zich van daar naar Bonn, ter bijwoning van de Bijeenkomst der Natuuronderzoekers, die daar in September gehouden werd. Eene zeer groote reis ondernam hij in 1858 in gezelschap van zijnen broeder, den Oud-Minister van Financiën A. Vrolik, naar Praag, Weenen, Venetië, Milaan, Turijn. Nog in 1862 bezocht hij een gedeelte van Duitschland. Zijne bekende geschriften hadden hem overal bij geleerde buitenlanders eene geopende deur doen vinden. Doch ik moet meer vermelden. Op den 19den December 1829 tot Correspondent der Eerste Klasse van het Koninklijk Nederl. Instituut benoemd, werd hij in 1832 Lid dier Klasse en in 1845 haar Secretaris. In 1851 werd Vrolik

{==55==} {>>pagina-aanduiding<<}

bij de Akademie van Wetenschappen, die de Eerste Klasse van het Instituut verving, in diezelfde betrekking geplaatst, en later, bij de uitbreiding der Akademie, haar Algemeene Secretaris. In die betrekking heeft hij eene zoo groote werkzaamheid betoond, dat hij, daarvoor uitsluitend levende, niet meer had kunnen doen. Hij trachtte vooral de belangen der Akademie tegen onbillijke en bekrompene beoordeeling, waaraan zij in ons Vaderland nu en dan bloot moest staan, krachtig te verdedigen en tevens haren roem buiten's lands te verbreiden en daardoor te gelijker tijd de werkzaamheid der Nederlandsche Geleerden meer algemeen bekend te doen worden. - Ook in andere betrekkingen en bij verschillende inrigtingen van stedelijk of algemeen belang betoonde hij zijne voortvarendheid, die met orde en geregelde werkzaamheid verbonden, den tijd als ware het door verhoogde vruchtbaarheid wist te verdubbelen.
Terwijl Vrolik in zijnen werkkring en in zijne wetenschappelijke loopbaan zich over veel voorspoed verblijden mogt, werden hem echter ook gevoelige slagen toegebragt, en bleef hij voor het leed niet gespaard, dat met het levenslot des menschen, ook des meest bevoorregten, verbonden is. Wij hebben daarvan reeds vroeger met een woord melding gemaakt. Uit zijn huwelijk werden hem zeven kinderen geboren, twee zonen en vijf dochters. De zonen bleven voor hem gespaard, maar van zijne vijf dochters moest hij er vier door den dood verliezen. Een zijner kinderen verloor hij, toen het dochtertje nog geen jaar geleefd had, de drie andere op meer gevorderden leeftijd, zijne oudste dochter, reeds gehuwd en moeder, in 1860. Toen deze zijne oudste dochter hem ontviel, betuigde hij bij herhaling, ook nog in het volgende jaar, dien slag niet te boven te zullen komen. Na het overlijden zijner jongste dochter in September 1851, meende hij in verdubbelde werkzaamheid afleiding te kunnen vinden of althans te moeten zoeken, en werkelijk had de onderneming van een zijner om-
{==56==} {>>pagina-aanduiding<<}
vangrijke geschriften daaraan vooral haar ontstaan te danken. Maar het was maar al te waar, de laatste slag had hem verpletterd. Zijne vroeger zoo ongeschokte gezondheid begon in 1861 te wankelen. In 1862 nam zijne ongesteldheid blijkbaar toe, hoezeer hij nog zijne bezigheden, schijnbaar even opgewekt en met dezelfde naauwgezetheid als vroeger, verrigtte. In den aanvang van 1863 voelde hij zich genoopt zijn ontslag als Hoogleeraar aan te vragen. Een verblijf in Gelderlands schoone streken gaf geene beterschap. Hij keerde verzwakt en vermagerd naar Amsterdam terug, bleef nog tot het eind van October zoo veel mogelijk zijne bezigheden, ook als Secretaris der Akademie van Wetenschappen, waarnemen, werd in November bedlegerig, en bezweek eindelijk na veel lijden den 20sten December aan eene hartziekte.
 
Een zoo werkzaam en welbesteed leven kon niet voorbijgaan, zonder dat daaraan erkenning ten deel viel. Onze tegenwoordige vorst, Koning Willem de Derde voegde bij het Ridderkruis der militaire Willems-orde, dat door zijnen Grootvader aan Vrolik verleend was, in 1855 dat van de Orde van den Nederlandschen Leeuw, en benoemde Vrolik in 1859 tot Kommandeur van de Orde der Eikenkroon. Vele binnen- en buitenlandsche Genootschappen droegen het Lidmaatschap aan Vrolik op. Wat de buitenlandsche geleerde instellingen 1 betreft, zij het genoeg te vermelden, dat hij Buitenlandsch Lid was van de Belgische Akademie der Wetenschappen te Brussel, van de Keizerlijke Akademie te Dijon, Honorair Lid van de Koninklijke Akademie te Dublin, Lid van de Duitsche Akademie der Natuuronderzoekers, Correspondent van de Koninklijke Socie-
{==57==} {>>pagina-aanduiding<<}
teit der Wetenschappen te Göttingen, van de Akademie der Geneeskunde te Parijs en van de Keizerlijke Akademie der Wetenschappen te Petersburg. Wat de binnenlandsche geleerde genootschappen betreft, behalve van de Koninklijke Akademie van Wetenschappen, waarvan wij reeds gesproken hebben, was Vrolik Lid van de Hollandsche Maatschappij der Wetenschappen te Haarlem, van het Zeeuwsch Genootschap der Wetenschappen te Middelburg, van het Provinciaal Utrechtsch Genootschap, Lid Consultant van het Bataafsch Genootschap der Proefondervindelijke Wijsbegeerte te Rotterdam enz. De Maatschappij der Nederlandsche Letterkunde te Leiden benoemde hem tot haar Medelid op de Vergadering van den 21sten van Zomermaand 1855. Het was eene regtmatige hulde aan den Algemeenen Secretaris der Koninklijke Akademie van Wetenschappen, die in deze zijne ambtsbetrekking zoo veel ijver betoond had om den roem des Vaderlands uit te breiden, ook door de werkzaamheid der Nederlandsche Geleerden buitenslands meer algemeen bekend te doen worden; maar het was daarenboven eene onderscheiding, die aan eenen schrijver toekwam, welke, behalve door zijne wetenschappelijke werken, ook door populaire geschriften en vooral door zijne Levensberigten getoond had, dat hij in onze moedertaal zich kernachtig en levendig wist uit te drukken. Het zou niet moeijelijk zijn daarvan voorbeelden aan te wijzen, ontleend aan zijne Levensschets van mijnen overledenen Broeder Abraham des Amorie van der Hoeven, of aan de Levensberigten van Arago, van Rijk en van anderen, die hij in de Akademie der Wetenschappen uitsprak. Vooral echter moet hier vermeld worden het, met ingenomenheid voor het onderwerp opgestelde Levensberigt van den edelen en diep betreurden Schroeder van der Kolk, waarin de beminnelijkheid van den man, dien Vrolik herdacht, vooral in het verhaal van de verwijdering, die tusschen beiden had plaats gehad, en de daarop gevolgde verzoening, met levendige

{==58==} {>>pagina-aanduiding<<}

trekken geschilderd is. Ik veroorloof mij ten slotte hier te herhalen hetgeen ik elders van Vrolik gezegd heb: ‘De wetenschappen verloren in hem een' onvermoeiden onderzoeker op een veld, 't welk thans steeds minder en minder arbeiders vindt. De Staat verloor in hem eenen echten vaderlander, die aan de eer en de welvaart van zijn Vaderland met innige ingenomenheid verbonden was. De menschelijke zamenleving een' man van vaste beginsels, van zuivere zeden, en die zich nooit schaamde voor zijne godsdienstige overtuiging uit te komen, die hem tot troost was 1.’   Leiden, April 1864.
J. van der Hoeven.


{==59==} {>>pagina-aanduiding<<}


Lijst der gedrukte geschriften van Willem Vrolik.

Commentatio de Auditus Organo cum hominis tum animalium. - Annal. Acad. Rheno-Traject. 1822. 4o.
Specimen anatomico-physiologicum de Phocis et speciatim de Phoca vitulina. Traj. ad Rhen. 1822. 8o. (Op den 20sten Maart verdedigd onder het praesidium van Prof. N.C. de Fremery).
Diss. inaug. de mutato vasorum sanguiferorum decursu in Scoliosi et Cyphosi. Traj. ad Rhen. 1823. 4o.
Disquisitio anatomico-physiologica de peculiari arteriarum extremitatum in nonnullis animalibus dispositione. Amstelod. 1826. 8o.
Waarneming van Wormen in de longader en longslagader, de takken der luchtpijp en de longzelfstandigheid van eenen Bruinvisch. - Bijdragen tot de Natuurkundige Wetenschappen, uitgegeven door H.C. van Hall, W. Vrolik en G.J. Mulder, I. Amst. 1826. bl. 77-84.
Opmerkingen bij de ontleding van eenen Kaiman, Crocodilus Sclerops. - Ald. bl. 153-175.
Natuur- en Ontleedkundige Opmerkingen over den Chamaeleon. Amsterdam 1827. 8o.

{==60==} {>>pagina-aanduiding<<}

Aanteekeningen over een bijzonder en onbeschreven beenstuk van den Schedel en over het Kuitbeen des Rendiers. - Bijdragen tot de Natuurk. Wetenschappen, uitgeg. door H.C. van Hall, W. Vrolik en G.J. Mulder, II. 1827. bl. 531-535.
Bedenkingen over de systematische rangschikking der Rana paradoxa. - Ald. III. 1828. bl. 227-230.
Oratio inaug. de Foetu Humano animalium minus perfectorum formas referente. Groningae 1829. 4o.
Oratio inaug. de Vinculo Disciplinae Physiologicae cum Historia Naturali. Amstelodami 1831. 4o.
Ontleedkundige Aanteekeningen. - Bijdragen tot de Natuurk. Wetenschappen uitgegeven door H.C. van Hall, W. Vrolik en G.J. Mulder, VI. 1831. bl. 268 en verv. (Afwijkingen in sommige spieren bij den mensch waargenomen; aanwezigheid van het pecten in het oog van Ardea Virgo enz.).
Nadere opheldering van de Opmerkingen bij de ontleding van eenen Kaiman. - Ald. bl. 299-300.
Over den aard en oorsprong der Cyclopia. - Nieuwe Verhandelingen der Eerste Klasse van het Koninklijk Nederl. Instituut, 1834. V, bl. 25-112.
Ontleedkundige aanteekeningen. - Tijdschrift voor Natuurlijke Geschiedenis en Physiologie uitgegeven door J. van der Hoeven en W.H. de Vriese, I. 1834. bl. 193-202. (1. Verbeening van het slagaderlijk stelsel in verband met verweeking der beenderen; 2. Hernia omenti uit de gesteldheid der witte lijn verklaarbaar; 3. Glandulae suprarenales vergroot bij ontaarding der longen; 4. Afwijkingen in het slagaderlijk stelsel op meer dan eene plaats des ligchaams; 5. Bewijzen van eigen leven der deelen; 6. Opening van het eironde gat in het lijk eens teringachtigen mans; 7. Gave toestand der spiervezelen bij verlamming).
Ontleed- en Natuurkundige aanteekeningen over den grooten Kanguroo, Macropus major Shaw. - Ald. III. 1836. bl. 291-356.
Ontleedkundige aanmerkingen over den Noordschen Vinvisch. - Ald. IV. 1837. bl. 1-24.
Wenken over den oorsprong der misgeboorten en over de waarde van de leer der aangeboren misvormingen. - Ald. bl. 221-261.
Redevoering ter opening van dierkundige voorlezingen, gehouden voor de Leden van het Genootschap Natura Artis Magistra op Maandag den 9den December 1839. (Met eenige verandering herdrukt in 1851).

{==61==} {>>pagina-aanduiding<<}

Over dubbele misgeboorten. - Nieuwe Verhandelingen der Eerste Klasse van het Koninklijk Nederlandsch Instituut, 1840. IX, bl. 1-232.
Handboek der Ziektekundige Ontleedkunde; Aangeboren gebreken. (Ook onder den titel van: De Menschelijke Vrucht beschouwd in hare regelmatige en onregelmatige ontwikkeling). Amsterdam 1840-1842. 2 deelen 8o.
Recherches d'Anatomie comparée sur le Chimpansé. Amsterdam 1841. folio.
On the Anatomy of the Pearly Nautilus. - Annals and Magazine of Natural History. XII. 1843. p. 173-175.
Recherches d'Anatomie comparée sur le genre Stenops d'Illiger. - Nieuwe Verhandelingen van de Eerste Klasse van het Koninklijk Nederlandsche Instituut, 1844, X. bl. 75-112.
Recherches d'Anatomie comparée sur le Babyrussa. - Ald. X. bl. 207-243.
Beschrijving van gebrekkige Hersen- en Schedelvorm. Ald. 1845.
Dierkundige Bijzonderheden. - Het Instituut of verslagen en mededeelingen der vier Klassen van het Koninklijk Nederlandsche Instituut. 1846. bl. 158-162.
Aanteekeningen over de zenuwen van het buikvlies bij den Hyperoodon. - Ald. bl. 313-319.
Verslag over het aantal en de behandeling der steenlijders, die van 1839 tot 1844 in Nederland zijn voorgekomen. (In de Fransche taal ingediend, op aanvrage van het Fransche Gouvernement). - Ald. bl. 383-395.
Natuur- en Ontleedkundige Beschouwing van den Hyperoodon (Delphinus edentulus). - Natuurkundige Verhandelingen van de Hollandsche Maatschappij der Wetenschappen te Haarlem, Tweede Verzameling Ve Deel 1e stuk. Haarlem 1848.
Recherches d'Anatomie comparée sur le genre Stenops d'Illiger, in verbinding met Prof. Schroeder van der Kolk. - Bijdragen tot de Dierkunde, uitgegeven door het Zoölogisch Genootschap Natura Artis Magistra, I.
Bijdrage tot de Natuur- en Ontleedkundige kennis van den Manatus americanus. - Ald. *.
Ontleedkundige Nasporingen over de hersenen van den Chimpansé. -

{==62==} {>>pagina-aanduiding<<}

Verhandelingen van de Eerste Klasse van het Koninklijk Nederlandsche Instituut 1849. 3e Reeks I. bl. 263-278.
Tabulae ad illustrandam Embryogenesin hominis et mammalium tam naturalem quam abnormem. 1849 folio.
Brief aan den Gouverneur-Generaal J.J. Rochussen, over het Ontleedkundig zamenstel van den Nautilus pompilius. - Tijdschrift voor de wis- en natuurkundige Wetenschappen, uitgegeven door de Eerste Klasse van het Koninklijk Nederlandsche Instituut, II. 1849. bl. 307-324.
Over het bekken van den Bruinvisch. - Tijdschr. voor de Wis- en Natuurk. Wetenschappen uitgegeven door de Eerste Klasse van het Koninklijk Nederlandsche Instituut, IV. 1851. bl. 73-76.
Ontleedkundige Opmerkingen over Dasyurus ursinus. - Tijdschr. voor de Wis- en Natuurkundige Wetenschappen uitgegeven door de Eerste Klasse van het Koninklijk Nederlandsche Instituut. IV. 1851. bl. 153-190.
Quadrumana. - R. Todd's Cyclopaedia of Anatomy and Physiology IV. p. 195-221 (1852, doch reeds opgesteld in 1843).
Teratology. - Ald. p. 942-976 (opgesteld in 1847 of 1848?)
Het Leven en het Maaksel der Dieren. Amsterdam 1853-1860. III Deelen 8o.
Levensberigt van Alexander Numan. - Verslagen en Mededeelingen der Koninklijke Akademie van Wetenschappen. I. 1853. bl. 91-112.
W. Vrolik, over den Dodo of Dronte (Didus ineptus). - Album der Natuur, 1853. bl. 177-186.
Levensberigt van Dominique François Arago. Verslagen en Mededeelingen der Koninklijke Akademie van Wetenschappen. II. 1854. bl. 99-120.
Levensberigt van C.G.C. Reinwardt. - Ald. bl. 214-231.
Levensberigt van J.C. Rijk. - Ald. bl. 270-299.
W. Vrolik, De Anthropomorphen. - Album der Natuur, 1854. bl. 113-146.
Levensschets van Abraham des Amorie van der Hoeven. - Nederland en de Nederlanders in de XIXe eeuw, geschetst in het leven en de werken van verdienstelijke mannen. Amsterdam. 1855. Ie Serie, Art. 6. 4o.
Lettre sur quelques points de l'organisation de l'animal du Nautile flambé, à M. Eudes-Deslongchamps. - Mém. de la soc. Linnéenne de Normandie, Tom. X. Caen 1855.

{==63==} {>>pagina-aanduiding<<}

Beschrijving van eenige merkwaardige Misgeboorten. - Verhandelingen van het Genootschap ter bevordering der Genees- en Heelkunde. I Deel. Amsterdam. 1855.
Aanspraken gehouden in de Maatschappij Felix Meritis den 29 December 1854 en den 19 November 1852. Amsterdam 1855. 8o.
Levensberigt van W. de Haan. - Verslagen en Mededeelingen der Koninklijke Akademie van Wetenschappen, III. 1855. bl. 399-408.
Voorlezing over Stof en Kracht, Ligchaam en Ziel. - Vraagpunpunten des Tijds behandeld in drie Redevoeringen uitgesproken in de Maatschappij Felix Meritis te Amsterdam door Dr. L.S.P. Meyboom, Predikant bij de Nederd. Hervormde Gemeente te Amsterdam en Dr. W. Vrolik, Hoogleeraar in de Ontleed- en Natuurk. van den Mensch aan het Athenaeum Illustre te Amsterdam. Haarlem 1856. 8o.
W. Vrolik, Rapport à l'Académie des Sciences de Dijon sur une brochure offerte par M.L.F. Rousseau ayant pour Titre: ‘de la dentition des Cétacés.’ 1856. - Extrait des Mémoires de l'Académie Impériale de Dijon, Deuxième Série Tom VI.
Ontleedkundige nasporingen over Dendrolagus inustus. - Verhand. der Koninklijke Akademie van Wetenschappen. V. Deel. 1857.
Revue des Sociétés savantes de la Neêrlande. - Verslagen en Mededeelingen der Koninklijke Akademie van Wetenschappen V. 1857. bl. 1-44. (Opgesteld op verlangen van het Fransche Gouvernement).
Levensberigt van F. Dozy. - Ald. p. 402-412.
W. Vrolik en L. Lehmann, waarneming eener aangeboren Hernia umbilicalis, gecompliceerd met tegennatuurlijken Anus. 4o. Met eene plaat. - Verhandelingen van het Genootschap ter bevordering der Genees- en Heelkunde. II Deel. Amsterdam. 1857.
Levensberigt van Cornelis Jan Glavimans. - Jaarboek van de Koninklijke Akademie van Wetenschappen, April 1857 - April 1858. bl. 55-62.
Levensberigt van Coenraad Jacob Temminck. - Ald. bl. 65-80.
Beschrijving en afbeelding van een te Pompeji opgegraven menschelijken schedel door W. Vrolik en J. van der Hoeven. - Verhand. der Kon. Akad. van Wetensch., Afdeel. Natuurkunde, Deel VII. 1859.
Brief (in de fransche taal) aan O. Buchner te Giessen (over Aërolithen in de Nederlandsche Verzamelingen). - Verslagen en

{==64==} {>>pagina-aanduiding<<}

Mededeelingen der Koninklijke Akademie van Wetenschappen, XII. 1861. bl. 21-25.
Note sur l'encéphale de l'Orang-Outang par J.L.C. Schroeder van der Kolk et W. Vrolik. - Ald. XIII. 1862. p. 1-10.
Verslag aan den Minister van Binnenl. Zaken over het gebruik als voedsel van den Mensch van vleesch van Rundvee aan besmettelijke longziekte of aan andere ziekten lijdende. Ald. XIII. 1862. bl. 75-93.
Levensberigt van J.L.C. Schroeder van der Kolk. - Jaarboek van de Koninklijke Akademie van Wetenschappen van 1862. bl. 161-191.
Wij moeten hier nog bijvoegen de door Vrolik als algemeene Secretaris opgestelde jaarlijksche Verslagen van den Staat en de werkzaamheden der Akademie van Wetenschappen aan Z.M. den Koning aangeboden, van 1856 en vervolgens tot 1863, te vinden in de Jaarboeken van de Koninklijke Akademie van Wetenschappen van 1857 tot 1863. In dat van 1862 vindt men bl. 103-106 een beknopt Levensberigt van C.L. Blume, W.H. de Vriese en R.B. van den Bosch.
Ook de vier Verslagen over den Paalworm, uitgegeven door de Natuurkundige Afdeeling der Koninklijke Akademie van Wetenschappen (Amsterdam 1860-1863), hoezeer vooral den arbeid zijner medeleden in de Commissie tot onderzoek van dat onderwerp behelzende, zijn door Vrolik voor het grootste gedeelte opgesteld.


{==65==} {>>pagina-aanduiding<<}






Levensberigt van Fredericus Christianus de Greuve.

Fredericus Christianus de Greuve was de zoon van Gozewijn Christiaan de Greuve, fransche-kostschoolhouder te Amsterdam, en Alida Auber. Hij werd den 6den December 1792 geboren en in de Boomskerk gedoopt. Zijn vader werd twee malen bij de Maatschappij tot Nut van 't Algemeen met goud bekroond, waaruit blijkt, niet alleen, dat hij een bekwaam en ijverig man moet zijn geweest, maar ook, dat hij in de Roomsch-Katholijke Kerk, tot welke hij met zijne echtgenoot behoorde, tot de meest mild en vrijzinnig gestemde leden mogt worden gerekend; eene bijzonderheid, van welke wij te eerder melding maken, omdat wij meenen, haren invloed in het karakter en leven van Fredericus Christianus duidelijk te bespeuren.
De jonge de Greuve was door zijne ouders voor den geestelijken stand bestemd, en werd ter voorbereiding daar-
{==66==} {>>pagina-aanduiding<<}
toe te Amsterdam naar de latijnsche school gezonden. Hij bleef er tot het jaar 1811, en begaf zich toen naar Munster, om aan de aldaar gevestigde Katholijke Universiteit zijne studiën voort te zetten. Het onderwijs, dat hij er ontving, was weinig geschikt, om hem tot een gestreng uitsluitend Roomsch - Katholijk te vormen, evenmin om hem na voleindigde studiën aan geloofsgenooten van streng kerkelijke rigting aan te bevelen; want sinds 1807 was te Munster als Hoogleeraar werkzaam Georg Hermes, een bewonderaar der kritische wijsbegeerte van Kant, wiens stelling: ‘dat de bevoegdheid van de Kerk om aangaande de geloofsleer bepalingen voor te schrijven, door bewijzen der rede behoorde gestaafd te worden,’ niet alleen hem later de pauselijke veroordeeling op den hals haalde, maar ook zijne partij in velerlei ongelegenheden bragt.
De Greuve bleef slechts één jaar te Munster, omdat een langer verblijf hem van de gelegenheid zou hebben beroofd om in het Seminarie te Warmond te worden opgenomen. Ook te Warmond evenwel mogt hij niet vertoeven, tot dat zijne vorming tot geestelijke voltooid was. Familie-omstandigheden riepen hem reeds anderhalf jaar vóór het einde van den gewonen cursus naar Amsterdam terug. Toch werd hij daardoor niet in zijn voornemen om geestelijke te worden te leur gesteld, want hij vond gelegenheid om naar Rome te gaan, waar hij in het Augustijner Klooster opgenomen, en gedurende ruim één jaar onderwezen werd. Hetzij dat onderwijs slechts op weinig omvang en diepte mogt roemen, hetzij de jonge de Greuve reeds buitengewone vorderingen te Munster en Warmond had gemaakt: hij werd te Rome van de gewone lessen vrijgesteld, en getuigde later, daar niet veel nieuws te hebben opgedaan, ten zij in het historische gedeelte zijner studiën, ten gevolge van bijzondere lessen, hem door den lector gegeven.
Te Rome ontving de Greuve de priesterlijke wijding,

{==67==} {>>pagina-aanduiding<<}

en hoopte nu bij de Augustijner Kerk te Amsterdam te zullen worden aangesteld. In die hoop zag hij zich evenwel bedrogen. Hij werd slechts hulpgeestelijke, eerst van 1817-1819 te Amsterdam, later te Groningen, en eindelijk te Utrecht. Te laatst vermelder plaats hield hij onder anderen de inwijdings-rede bij de opening der nieuwe Augustijner-Kerk, werd er door velen met graagte gehoord, en maakte er door zijne predikatiën zoo grooten opgang, dat vele der aanzienlijkste en beschaafdste leden der gemeente pogingen in het werk stelden om hem tot pastoor te Utrecht te doen benoemen. Zij meenden alle hoop te hebben van daarin te slagen, toen geheel onverwacht in 1823 een ander tot vervulling der vacante plaats werd aangewezen. Dat was voor de Greuve eene pijnlijke teleurstelling, wel eenigzins verzacht door de warme belangstelling van vele gemeenteleden, en zelfs door die van de Regering, die zich vruchteloos te zijnen behoeve bemoeide, maar toch niet minder diep gevoeld, toen hem in plaats van den aanzienlijken werkkring, waarop hij gehoopt had, een vrij onbeduidende werd aangewezen, waar iemand van veel geringer talenten dan de Greuve allezins had kunnen volstaan. Hij werd namelijk in 1825 pastoor te Nieuwendam, maar ontving bij zijne benoeming reeds de verzekering der Regering, dat zijn verblijf in die door den watervloed zwaar geteisterde gemeente slechts van zeer korten duur zou zijn. En de Regering hield woord. Bij koninklijk besluit van 14 Junij 1825, den 20sten Junij uitgevaardigd, werd door Koning Willem I te Leuven naast de Akademie een Collegium Philosophicum opgerigt, bestemd ter voorbereiding van Roomsch - Katholijke geestelijken. Daar zou onderwijs gegeven worden in de Nederlandsche, Latijnsche, Grieksche en Hebreeuwsche Letterkunde, in de Welsprekendheid, de Redeneerkunde, de Nederlandsche en algemeene Geschiedenis, de Geschiedenis der

{==68==} {>>pagina-aanduiding<<}

Wijsbegeerte en der Christelijke Kerk, in de Zedekunde, de Bovennatuurkunde en het Kanonijke Regt. Terwijl de lessen aan dat Collegium Philosophicum gegeven zouden worden door drie hoogleeraren, en de inwendige aangelegenheden bestuurd door eenen regent, bijgestaan door drie subrectoren, zou de Aartsbisschop van Mechelen de vaste curator zijn.
Met de oprigting van dit Collegium Philosophicum bedoelde Koning Willem I de vorming van Roomsch-Katholijke geestelijken in milden, verdraagzamen, Nederlandschen zin, en dat bij de benoeming van Hoogleeraren bij die stichting ook de keus op de Greuve viel, strekt ten bewijze, dat hij bij het Gouvernement als een man van milde en verdraagzame beginselen moet hebben bekend gestaan. Met Fr. Jos. Seber en R. Winssinger werd de Greuve, 19 Julij 1825, tot Hoogleeraar bij het Collegium Philosophicum benoemd, en hield den 17 October 1825 eene latijnsche inwijdings-rede over de heilzame vruchten van het Collegium Philosophicum te verwachten; welke rede opgenomen is in de Annalen der Akademie van Leuven, van 1825-26, het eerste deel, en daar 44 blz. druks beslaat. De lessen, die hij er had te geven, waren gedurende het winter-halfjaar, dagelijks, des morgens te zeven ure over de Oude Geschiedenis, en gedurende het zomer-halfjaar, dagelijks, des morgens te negen ure, over de Geschiedenis van de Wijsbegeerte der Ouden, vooral der Grieken en Romeinen.
In deze zijne betrekking als Hoogleeraar bleef de Greuve werkzaam tot in 1830, toen de Belgische revolutie hem noodzaakte de wijk naar het Noorden te nemen. Hij bleef echter niet lang ambteloos; want reeds den 6den Maart 1831 werd hij, gelijk ook zijn ambtgenoot G.J. Meijer, die aan de Leuvensche Akademie Hoogleeraar geweest was, bij de Hoogeschool te Groningen als Buitengewoon Hoog-
{==69==} {>>pagina-aanduiding<<}
leeraar aangesteld, en belast met het onderwijs in de Encyclopaedie der philosophie, de Logica en de Geschiedenis van de philosophie der Ouden. Na den dood van Corn. de Waal, sinds den cursus van 1845-1846, toen de Greuve als gewoon Hoogleeraar was ingevallen, onderwees hij daarenboven nog de Metaphysica, Ethica en de Geschiedenis der nieuwere wijsbegeerte.
Te Groningen gevoelde de Greuve zich op zijne plaats, was hij geheel vrij en kon hij onbelemmerd den drang zijns gemoeds naar ontwikkeling in het wetenschappelijke en kerkelijke volgen. Hij was er in eenen voor ontwikkeling zeer geschikten tijd gekomen; want even te voren was de vrijere opvatting des Christendoms door de Groninger theologen begonnen de algemeene aandacht te trekken. En de Greuve maakte zich de gunstige gelegenheid ten nutte en bleef geen werkeloos en onverschillig aanschouwer van wat er rondom hem voorviel, zoo als ons uit de reeks zijner geschriften duidelijk blijken zal. Nadat in 1835 een academisch proefschrift van B.F. van Heemstra, inhoudende eene vergelijking van de regtsgeleerdheid en de zedekunde, en in 1837 een ander van P.A. de Bruyn, over het leven, de leer en het karakter van Jordanus Brunus Nolanus, onder zijn toezigt geschreven en onder hem verdedigd waren, werd hij, den 27sten Mei 1837, door den Academischen Senaat te Groningen eershalve tot Doctor in de letteren bevorderd. Zijn naam werd meer en meer bekend, hij werd tot lid der Koninklijke Academie van Wetenschappen benoemd, terwijl onderscheidene geleerde genootschappen hem onder hunne leden opnamen, onze Maatschappij reeds in het jaar 1831.
Als Hoogleeraar was de Greuve door zijne ambtgenooten en discipelen geacht als een man van wetenschappelijken ijver, die aan eigene inspanning en vlijt het grootste deel van zijne ontwikkeling had te danken, als een mensch van

{==70==} {>>pagina-aanduiding<<}

eenvoudige en bescheidene zeden, en welwillende dienstvaardigheid. Zijne discipelen, in den regel geene hartstogtelijke beminnaars van de studievakken, die de Greuve had te onderwijzen, roemden de duidelijkheid van zijne voordragt, en plagten zijne lessen getrouw bij te wonen.
Was de Greuve reeds vroeg om zijne milde vrijzinnigheid in het kerkelijke bekend, zijn wetenschappelijk verkeer te Groningen, ook met protestantsche godgeleerden, kon wel niet anders dan hem prikkelen om ook in die rigting niet te blijven stilstaan. Van lieverlede gevoelde hij zich meer tot de vrijheid der protestantsche belijdenis getrokken, en eindigde met in het begin van het jaar 1856 de Roomsch-Katholijke Kerk te verlaten en na belijdenis openlijk tot de Nederduitsch - Hervormde Kerk over te gaan. Hij achtte zich toen ook niet langer door de priestergelofte gebonden, en trad nog in Maart deszelfden jaars in het huwelijk met vrouwe Dorothea Reinder Jacobs Meijer.
In December 1862 had de Greuve den leeftijd van zeventig jaren bereikt, en werd derhalve eervol emeritus verklaard. Hij was toen reeds sedert geruimen tijd ongesteld, maar hoopte toch nog, ook na 't bekomen emeritaat, tot aan het einde van den loopenden cursus zijne lessen te zullen kunnen waarnemen. Dit werd hem evenwel niet gegund. Zijn toestand verergerde, en hij overleed den 29sten April 1863.
 
Er zijn van de Greuve onderscheidene geschriften van verschillenden omvang en inhoud, die er van getuigen, hoe hij de wetenschappelijke ontwikkeling van zijnen tijd niet alleen volgde, maar daarin ook met belangstelling deelde. Terwijl hij nog hulpgeestelijke was, gaf hij te Amsterdam, in 1822, onder den titel: Letterhof voor Roomsch-Katho-
{==71==} {>>pagina-aanduiding<<}
lijken, een tijdschrift uit voor zijne geloofsgenooten, waarvan 't mij evenwel niet gelukt is een exemplaar ter inzage te bekomen. Nadat hij zijne betrekking te Utrecht had moeten verlaten en voordat hij te Nieuwendam geplaatst was, toonde hij, ook voor de poëzij niet onverschillig te zijn, en gaf te 's Hertogenbosch bij J.J. Arkesteijn in 1823 en 1824 eenen dichtbundel in twee deelen 8o. In het eerste deel, 194 bladz., komen negen Godgewijde zangen voor, van welke de belangrijkste getiteld is: de troost der godsdienst; dan volgen mengeldichten en eindelijk eene proeve van vertaling van Tasso's Verlost Jerusalem, Sofronia en Olind, zijnde het eerste gedeelte van den tweeden zang. Het tweede deel, 204 bladz., bevat een dichtstuk van belangrijken omvang, getiteld: de Scheppingsdagen. Verder vindt men er: Verhooring van Elias Annes Borgers klagte aan den Rijn in de lente van het jaar 1820, in denzelfden vorm, waarin Borger's zwanenzang vervat is, eene bede voor den Paus, eene bede voor den Koning, eenen treurzang op den dood van Pius VII.
Tijdens zijn verblijf als pastoor te Nieuwendam, toen hij reeds tot Hoogleeraar bij het Collegium Philosophicum benoemd was, gaf de Greuve te 's Hertogenbosch bij J.J. Arkesteijn eene vrije vertaling van J.M. Sailers beknopte herinneringen aan jonge predikers, 8o. 162 bladz., en in dat zelfde jaar de reeds vermelde rede, waarmede hij zijn hoogleeraarsambt aanvaardde.
Na zijne aanvaarding van het hoogleeraarsambt verliepen er tien jaren, waarin geen geschrift van de Greuve's hand verscheen. Hij wijdde zich aan het onderwijs, dat hij te Leuven en later te Groningen te geven had, en dat hem tot gezette wijsgeerige studiën verpligtte; en toen hij na dat tijdvak van stille oefening en ontwikkeling weêr in 't openbaar optrad, was het op meer wetenschappelijk gebied.
Het eerste geschrift, dat wij nu te vermelden hebben, is

{==72==} {>>pagina-aanduiding<<}

van 1837: Wederlegging van Ph. van Heusde's eerste proeve van wijsgeerige navorschingen in de talen: Hoe komt de mensch tot waarheid? door een beoefenaar der wijsbegeerte, Groningen bij P. van Zweeden. 8o. 89 bladz. De schrijver kon zich met zijnen dogmatischen geest, die in de wijsbegeerte eene wetenschap zag, in van Heusde's breede omwandelingen in den talentuin niet te huis vinden. Hij hield zulke beschouwingen meer voor versnaperingen des geestes dan voor degelijke wijsgeerige studiën, en gaf deze zijne meening in zijne brochure niet onduidelijk te kennen.
Desgelijks met het oog op hetgeen door van Heusde geleverd was, schreef de Greuve in 1838: Brieven (acht in getal) in antwoord op de brieven van den Hoogleeraar Ph. W. van Heusde over het beoefenen der wijsbegeerte, inzonderheid in ons Vaderland en in onze tijden, met bijvoeging van aanmerkingen op deszelfs taalnavorschingen, 8o. 331 bladz., Groningen bij P. van Zweeden.
In 1836 had Heinrich Schmid, Hoogleeraar in de wijsbegeerte te Heidelberg, zijne Vorlesungen über das Wesen der Philosophie und ihre Bedeutung für Wissenschaft und Leben in het licht gezonden. Hij besprak daarin het begrip der Philosophie, gaf eene ontwikkeling van den weg, dien zij bewandelt om tot kennis te komen, en van het doel, dat zij te bereiken tracht. Daarop handelde hij over de tegenstanders der Philosophie, de vijanden der vrijheid des geestes, de practici, de popularisten, de voorstanders van 't onmiddellijk gevoel, liet er eene beschouwing op volgen van de verhouding der Philosophie tot de ervaring, de natuurkunde, de geschiedenis, de geneeskunde, regtsgeleerdheid en theologie, en tot den geest des tijds, en besloot met eene monstering der systemen, het dualisme, materialisme, spiritualisme, naturalisme, pantheisme, theisme, realisme, idealisme, het identiteits-systeem, empirisme, ratio-
{==73==} {>>pagina-aanduiding<<}
nalisme, sensualisme, de verstands -, de gevoels - philosophie en de mystieke speculatie. Door dit rijk en degelijk bewerkt boek gevoelde de Greuve zich grootelijks aangetrokken. Hij vond er in wat hij ten volle beaamde en in ruimeren kring in Nederland bekend en erkend wenschte te zien, en daarom ondernam hij de vertaling, die in 1838 te Groningen in het licht verscheen.
Van de philosophie werd de Greuve door den geweldigen schok, dien het verschijnen van het Leven van Jesus van Strauss in 1835 en vervolgens in de theologische wereld te weeg bragt, naar het gebied der historische kritiek gedreven. Hij ook kon den drang niet weêrstaan om in dien grooten, voor de geheele christelijke wereld zoo belangrijken strijd een woord mede te spreken. Hij wijdde zich daaraan met ernst, en van 1840-1842 verscheen van zijne hand, weder te Groningen, bij P. van Zweeden, in drie stukken, 8o. 1122 bladz.: Het leven van Jesus, critisch verdedigd tegen Dr. David Friedrich Strauss. De schrijver volgt daarbij Strauss op den voet, en geeft eerst eene wederlegging van diens inleiding tot het leven van Jesus, en vervolgens een onderzoek omtrent de toepassing van het mythische standpunt op de evangelische verhalen, in drie hoofdstukken, 1o over de berigten aangaande Jesus' geboorte en kindschheid, 2o over de geschiedenis van Jesus' openbaar leven, 3o over de geschiedenis van Jesus' lijden, dood en opstanding. Eene laatste afdeeling handelt over de leerstellige beteekenis van het leven van Jesus, ter beoordeeling van de slotverhandeling van Strauss. Wij doen den ijverigen schrijver wel geen onregt, wanneer wij van zijn werk zeggen, wat ook van zoo menig ander en later waar is, dat het ter weêrlegging van Strauss het laatste, afdoende woord niet gesproken heeft.
Dieper dan voorheen van Heusde drongen de grepen van den Hoogleeraar Opzoomer in het wezen der wijsbe-
{==74==} {>>pagina-aanduiding<<}
geerte door, en wie in Nederland in haren bloei belang stelde, kon daarvan geen onverschillig aanschouwer blijven. Ook de Greuve meende zijne stem te moeten laten hooren, en gaf in 1846, te Groningen bij P. van Zweeden, eene brochure van 27 bladz. 8o: Aan den napluizer van Prof. Opzoomer's redevoering over de wijsbegeerte, den mensch met zich zelve verzoenende.
In het Academiejaar 1848-49 bekleedde de Greuve de betrekking van Rector Magnificus der Hoogeschool, welke hij aan zijnen opvolger overdroeg met het houden eener redevoering: Over de noodzakelijkheid om de begrippen van ruimte en tijd zoo naauwkeurig mogelijk te bepalen, en de hooge beteekenis van het oneindige wel in waarde te houden, uitgesproken 11 October 1849, en te vinden in de Annal. Acad. 1840-49, bladz. 587-629.
Dat de Greuve na zijnen letterkundigen strijd tegen van Heusde nog niet voor goed van 't gebied der taalstudie afscheid had genomen, bleek in 1853 en 1854, na het verschijnen van Prof. Roorda's werk over de deelen der rede; althans de Greuve gaf daarvan in het Archief voor Nederlandsche taalkunde, verzameld door Dr. A. de Jager, Amst. bij G. Portielje en Zoon, eene beoordeeling, te vinden in het 1e stuk, bladz. 337-411, in het 2e, bladz. 425-480.
Behalve een paar kleinere stukken, één over het dualisme der menschelijke rede, in het Letterlievend Maandschrift voor 1854, en één in de Verslagen en Mededeelingen der Koninkl. Acad. 1857, Deel II. bladz. 90-102: Mededeeling van eenige opmerkingen omtrent de wijsbegeerte als wetenschap, en enkele hier en daar verspreide gedichten, hebben wij nu nog te vermelden het laatste werk van de Greuve: zijne Redeneerkunde. Eene handleiding bij de beoefening dier wetenschap, Groningen bij P. van Zweeden, 1862. Het boek bevat de Academische voordragten van den schrijver, zoo als hij ze op zijne collegiën plagt te ge-
{==75==} {>>pagina-aanduiding<<}
ven, maar in vorm gewijzigd. Het is wat zijnen vorm aangaat, geen ‘leesboek over de logika,’ en zijn inhoud ademt den geest van de opleiding des schrijvers. Wat zijne discipelen gewoon waren met zekeren eerbied aan te staren, zijn uitvoerig en naauwkeurig stelsel van syllogismen, dat vindt men ook in dit boek terug.
 
Amsterdam, April 1864.
L.S.P. Meijboom.




{==76==} {>>pagina-aanduiding<<}






Levensberigt van Mr. Albartus Telting.

Onder de aangenaamste herinneringen van mijn leven is mijn veeljarig verblijf te Franeker. Aldaar sloot ik eene warme vriendschap met Mr. Albartus Telting. Die band duurde voort ook na mijn vertrek van daar. Diep trof mij de dood van den mij dierbaren onvergetelijken vriend.
Uitgenoodigd van wege onze Maatschappij een levensberigt van hem te geven en door de naaste betrekkingen van mijn' vriend aangespoord die taak op mij te nemen, gevoelde ik behoefte daaraan te voldoen. Zijn hem waardige oudste zoon en eenige zijner vrienden stelden mij daartoe in staat. Moge het mij zijn gelukt den zelfstandigen, edelen en verdienstelijken man, den man van vaste beginselen, naar waarheid en naar waarde te hebben geschetst!
 
Albartus Telting werd den 11den October 1803 te Franeker geboren. Zijne ouders waren Isaäc Telting, een

{==77==} {>>pagina-aanduiding<<}

braaf man, die aldaar eerst was Stadssecretaris en later jaren lang Notaris, en Maria Allardi, de verstandige en fijn beschaafde dochter van den Hoogleeraar van dien naam. Het geslacht van zijn' vader, die te Steenwijk was geboren, was van daar afkomstig. Reeds in 1781 echter was die met zijne ouders naar Franeker vertrokken, waar velen zijner voorzaten hadden gestudeerd en twee zich hadden gevestigd. Reeds in 1809 verloor hij zijne uitstekende moeder. Drie malen hertrouwde zijn vader; de eerste maal met Mejufvrouw C. de Crane, eenige dochter van den Hoogleeraar Mr. J.W. de Crane, die door Telting als een eigen Grootvader is bemind en vereerd en die eenen grooten invloed op zijne opvoeding en vorming heeft uitgeoefend 1. Zijn eerste onderwijs genoot hij op de school van het Departement Franeker der Maatschappij tot Nut van het Algemeen 2; waarbij sedert 1812 nog kwam een, vele jaren voortgezet, bijzonder onderwijs van zijn' Grootvader de Crane. Aanvankelijk gevoelde de knaap grooten lust voor de Godgeleerdheid. Later echter koos hij voor zijn toekomstig maatschappelijk vak de Regtsgeleerdheid. In Februarij 1814 kwam hij op de Latijnsche school te Franeker en bleef daar tot Julij 1819. Zijn leermeester was de bekwame Rector H. Wassenbergh, die hem grooten lust inboezemde voor de studie der oude letteren; hoewel hij op rijperen leeftijd erkende, bij gebrek van grondige grammaticale opleiding in het Grieksch, daarin niet zoo ver als hij wel had gewenscht te zijn gevorderd. Op die school behaalde hij telkens prijzen en werd reeds den 20sten Julij

{==78==} {>>pagina-aanduiding<<}

1819, en alzoo nog geen zestien jaren oud, tot de Academiesche lessen bevorderd. Van September 1819 tot aan den zomer van 1824 was hij student aan het Athenaeum te Franeker. Voor de propaedeutische studiën volgde hij de lessen der Hoogleeraren de Crane, Wassenbergh, Tholen en Amersfoordt. Na twee jaren studie deed hij zijn propaedeutisch examen te Utrecht en maakte daar kennis met zijn neef Jacobus Scheltema, die veel met hem op had. Nog drie jaren bleef hij te Franeker studeren en hoorde aldaar voor de regtsgeleerde studiën eerst nog eenigen tijd de Wal en daarna gedurende geruimen tijd diens opvolger Philipse. Onder de leiding dezer beide voortreffelijke mannen, die zich den leergierigen jongeling bijzonder aantrokken, legde hij de hechte grondslagen voor zijne verdere zoo degelijke wetenschappelijke vorming. Dit bekoorlijk vijfjarig tijdvak was hem onvergetelijk. En geen wonder! Want niet minder gezien en geliefd was hij bij zijne leermeesters dan bij zijne medestudenten, met wie hij eenen alleraangenaamsten omgang had. Onder zijne beste vrienden telde hij onder de juristen D. Merens en J. Roorda 1 en onder de theologanten A. de Jong en A. Lam. Eerst in October 1824 vertrok hij naar de Groninger Hoogeschool en zette aldaar zijne regtsstudie voort onder de Hoogleeraren de Wal en Nienhuis. Den 16den Junij 1826 werd hij aldaar tot Doctor in de regten bevorderd na de openbare verdediging zijner dissertatie de juribus nondum natorum, waarin hij toonde de onderscheidene vakken der regtswetenschap, waartoe die stof betrekking had, grondig te hebben bestudeerd 2.

{==79==} {>>pagina-aanduiding<<}

In October 1826 zette hij zich als Advocaat te Leeuwarden neder. Aldaar verdeelde hij zijn' tijd tusschen de regtspraktijk en de beoefening der letteren. Ware hij bij de praktijk gebleven, ongetwijfeld zoude hij een sieraad der Leeuwarder balie zijn geworden. Hoe uitstekend hij toen reeds als regtsgeleerde bekend stond, bleek uit zijne plaatsing aan het hoofd der voordragt tot Hoogleeraar in plaats van zijnen naar Groningen vertrokken leermeester Philipse. Van 1827 tot 1832 was hij een zeer werkzaam lid van het in 1819 te Leeuwarden opgerigt taal-, geschied- en dichtkundig genootschap Constanter; waarvan toen onder anderen leden waren van Halmael, Robidé van der Aa, van Leeuwen, G.T.N. Suringar en Deketh, wier vriendschappelijk verkeer niet weinig heeft bijgedragen tot het vormen van zijnen fijnen smaak op letterkundig gebied. In 1827 werd hij lid en in 1830 Secretaris van het in eerstgenoemd jaar opgerigt Friesch Genootschap van geschied-, oudheid- en taalkunde, welke laatste betrekking hij eerst in 1841 nederlegde. Op zijn werkzaam aandeel daaraan zal ik later terugkomen.
In Mei 1829 trad hij in den echt met Mejufvrouw A.C.H. Huguenin, welk gelukkig huwelijk door de geboorte van drie zoons en ééne dochter is gezegend. Niet lang echter duurde de ongestoorde rust van zijn echtelijk leven. De gebeurtenissen van 1830 riepen hem op als tweeden Luitenant bij de mobiele Schutterij. Wel had hij, ten gevolge der geboorte van zijnen oudsten zoon op den 21sten Januarij 1831, daarvan kunnen worden vrijgesteld; maar eergevoel en vaderlandsliefde weerhielden hem daarvan gebruik te maken. In dit besluit sterkte hem zijne

{==80==} {>>pagina-aanduiding<<}

hem waardige gade. Den 1sten Maart daaraanvolgende vertrok hij naar zijne garnizoensplaats 's Hertogenbosch. In den aanvang van Julij betrok hij de kantonnementen, woonde vervolgens den tiendaagschen veldtogt bij, doch verblijdde zich hartelijk toen hij in October daaraanvolgende ontslagen tot zijne geliefde betrekkingen terugkeerde. En dit te meer, nu hij, die voor het krijgsmansleven volstrekt geene genegenheid betoonde, begon te ondervinden, dat zijne wel eens wat vrijmoedige uitlatingen minder goed werden opgenomen.
Te Leeuwarden teruggekeerd hervatte hij de praktijk en ontving een bewijs van vertrouwen door zijne benoeming tot lid en secretaris der Provinciale Cholera-Commissie.
Aan het eind van 1832 veranderden het tooneel en de aard van zijn maatschappelijk leven. Door het overlijden van den Heer Romar werd het Secretariaat van Franeker vacant. Gehechtheid aan zijne geboorteplaats, toen nog den zetel van het Athenaeum, en aan zijne geliefde betrekkingen, en het verlangen het groot-ouderlijk Martenahuis 1 te bewonen, bekoorden hem zoo zeer, dat hij zijne toenemende praktijk voor dit nederig ambt opgaf. Den 19den December 1833 tot Secretaris benoemd aanvaardde hij zijne nieuwe betrekking den 31sten December daaraanvolgende en vestigde zich in Mei 1834 met zijn gezin te Franeker.
Elf jaren lang heeft hij het Secretariaat van Franeker met onverdroten ijver naauwgezet waargenomen. Menige belangrijke memorie, onder anderen betreffende de uitdieping en verbreeding van vaarten en de daarvoor van Franeker gevorderde bijdragen en het behoud van het Athenaeum, vloeide uit zijne meesterlijke pen. Ook in andere opzigten trachtte hij zoo nuttig mogelijk te zijn. Gereede

{==81==} {>>pagina-aanduiding<<}

aanleiding daartoe gaven hem de veelvuldige hem opgedragen betrekkingen: die van plaatsvervanger - vrederegter en - kantonregter, lid en Secretaris der plaatselijke School-commissie, Curator der Latijnsche Scholen, Dijksgedeputeerde, Ouderling, Kerkvoogd en wat dies meer zij, en niet het minst die van Secretaris van het Friesch Genootschap. Bij de plegtige viering van het halve eeuwfeest der Maatschappij tot Nut van het Algemeen en van het vijfentwintig-jarig bestaan van het Departement Franeker hield hij eene merkwaardige, in het licht verschenen, redevoering, waarin hij die Maatschappij als eene Christelijke instelling schetste. Vijfentwintig jaren later droeg hij een feestzang voor bij het halve Eeuwfeest van dat Departement. Toen in 1842 de vrees voor de opheffing van het Athenaeum te Franeker meer en meer klom, vatte hij met geestdrift de pen op, en gaf in dat jaar uit zijne, met regt zoo door hem genoemde, Vrijmoedige stemmen tot behoud van dat Athenaeum, waarvan hij echter reeds in 1843 de opheffing betreurde. Had hij met de Hoogleeraren van het Athenaeum op eenen vertrouwelijken voet verkeerd, bijzonder naauw en vruchtrijk was zijn vriendschappelijke en wetenschappelijke omgang met den geleerden Lector en Schoolopziener Behrns, dien hij later aan het Stedelijk Gymnasium hielp verbinden, en met wien hij ook na zijne aftreding uit zijne betrekking bij die inrigting, na zijne bevordering tot inspecteur van het lager onderwijs, bleef verkeeren.
In 1843 opende zich een ruimer tooneel voor zijne uitstekende talenten. In dat jaar toch werd hij benoemd tot lid van de Tweede Kamer der Staten Generaal en kort daarop tot Kantonregter van het Kanton Harlingen.
Ruim vijf jaren 1 was hij lid van die wetgevende verga-
{==82==} {>>pagina-aanduiding<<}
dering. Liever echter had hij gewenscht tot die hooge, toen vooral zeer moeijelijke betrekking niet te zijn geroepen. Hij toch, de nederige en bij uitnemendheid huisselijke man, oordeelde, dat een beperkter werkkring meer overeenstemde met zijn aanleg en zijne vermogens, en dat hij beter op zijne plaats was aan de schrijftafel. Ook beviel hem reeds in 1843 niet de loop der staatkundige gebeurtenissen. Vreesselijk vooral zag hij op tegen eene lange afwezigheid van zijne geliefde betrekkingen, en achtte haar verderfelijk voor de opvoeding zijner kinderen. Na rijp beraad vond hij echter geene vrijheid zich te onttrekken.
Zijn nieuwe werkkring viel hem niet mede. Wel wist hij, zoo iemand, de man van karakter en van beginselen, wat hij wilde en liet zich door niets ter wereld slingeren. Wel ontbrak het hem nimmer aan ijver en naauwgezetheid. Maar toch overwon hij nooit het groot opzien tegen deze gewigtige betrekking en het heimwêe naar den dierbaren huisselijken haard. In zijne brieven klaagde hij steeds, dat hij zich te 's Gravenhage niet op zijne plaats noch op zijn gemak gevoelde, en beweerde hij te huis veel meer nut te kunnen stichten. En echter had hij daar onder de bewoners der residentie eenige goede vrienden, en onder zijne ambtgenooten menig met hem sympathiserend en vertrouwelijk met hem verkeerend ambtgenoot. In het bijzonder ging hij daar om met zijne medeleden Tromp, Buma, Brouwer, Jongsma, Cost Jordens, Duymaer van Twist, Bruce, Egter en Uijtwerff Sterling; waaronder hij warme vrienden telde. Maar de lange en dikwerf moeijelijke beraadslagingen schokten te zeer zijn zenuwgestel. En ofschoon overtuigd, dat hij op zijn standpunt niet telkens en niet lang in het openbaar behoefde te spreken, meende hij echter zich daarvan niet steeds te mogen onthouden.
Den 28sten September 1843 hield hij zijne eerste rede bij gelegenheid der beraadslagingen over de staatsbegrooting; een kort en bedaard woord, om rekenschap van zijn staat-
{==83==} {>>pagina-aanduiding<<}
kundig geloof te geven. In de volgende jaren sprak hij slechts nu en dan in de openbare vergadering, altijd bij de behandeling van hoogst belangrijke ontwerpen en waarin hij zich als te huis gevoelde 1. Vooral echter nam hij naauwgezet en ijverig deel aan den arbeid in de afdeelingen; waar hij onder anderen de voorgestelde wijzigingen in het wetboek van strafregt met grooten lust behandelde. In 1844 en 1845 Voorzitter der Commissie voor de petitiën had hij de zee van verzoekschriften over het tarief voor zijne rekening genomen.
In het laatst van 1845 was hij Voorzitter eener afdeeling. In Junij en Julij van 1847 bragt hij een uitvoerig verslag uit betreffende het ontwerp van het notarieel tarief en dat tot intrekking van den accijns op het gemaal van rogge. In Augustus van 1848 deed hij een meesterlijk verslag over den staat van het onderwijs.
Niet te verwonderen was het, dat, naar zijne staatkun-
{==84==} {>>pagina-aanduiding<<}
dige beginselen, de wending, welke de openbare gebeurtenissen al meer en meer in ons vaderland namen, hem zeer bezorgd maakte. Reeds in den aanvang van 1845 schreef hij aan een' vriend: ‘Wij gaan een moeijelijk tijdperk te gemoet. Er zal kracht en standvastigheid toe behooren, om te zorgen dat de ijdele theoriën de bovenhand niet nemen boven het gezond verstand.’
Opmerkelijk echter is het wat hij kort te voren, in December 1844, aan een' vriend schreef. ‘Ik wenschte wel, dat de Regering zelve inzag de noodzakelijkheid eener Grondwetsherziening. De begeerte daartoe wint krachten door den tegenstand. Eindelijk moet men buigen of men bereidt zelf eene revolutie voor. En als men dan buigt, dan kan men niet meer ontkomen aan regtstreeksche verkiezingen, waarvoor ik zeer bang ben. Het voorstel van Thorbecke c.s. zal slechts de verbittering vergrooten. Ééne goede zijde zie ik er maar aan, deze: dat de Regering, ondanks de verwerping der voorstellen, welke ik verwacht, echter duidelijker nog dan bij de aanneming van § 15 van het adres van antwoord 1, zal inzien, dat de meerderheid der Kamer eene herziening verlangt niet alleen, maar ook wat de meerderheid verlangt, en dat zij dan zelve de hand aan het werk zal slaan; in welk geval zij in eenen gematigden geest stellig door eene groote meerderheid zoude worden ondersteund.’
In denzelfden geest schreef hij in Maart 1848 aan denzelfden. ‘Ik ben geneigd zeer veel toe te geven. Slechts geene regtstreeksche verkiezingen en geene dadelijke inmenging in het bestuur der koloniën;’ - en aan een' ander: ‘de beloofde voorstellen tot Grondwetsherziening voldeden mij wel op een paar aanmerkingen na. Zij bevatten

{==85==} {>>pagina-aanduiding<<}

nagenoeg al, wat de bedaarde en nog steeds onveranderde meerderheid in de kamer sedert 1845 verlangd had. In November 1847 zouden zij nog goed geweest zijn. Nu deugen zij niet meer.’
Na al het opgemerkte baart het geene bevreemding, dat Telting in Junij 1848 verzocht bij herkiezing niet weder in aanmerking te komen. Hij achtte het trouwens in strijd zoo wel met zijne wenschen als met zijne staatkundige begrippen, langer dan volstrekt noodig de betrekking van lid der Tweede Kamer te bekleeden. Reeds meer dan een jaar te voren had hij het bepaald voornemen opgevat voor eene vernieuwde lastgeving te bedanken.
Zoo trad dan Telting van het staatkundig tooneel af. Daarmede echter acht ik mijne taak niet afgedaan en meen ik zijne korte maar bedrijvige staatkundige loopbaan nog eens te moeten overzien.
Gewigtig voorzeker in onze parlementaire geschiedenis was het vijfjarig tijdperk, gedurende hetwelk hij lid was van de Tweede Kamer der Staten Generaal.
Dat tijdperk kenmerkte zich door den forschen maar gelukkig geslaagden maatregel van den Minister van Hall tot herstel van het evenwigt in 's Lands geldmiddelen; door zijne even zeer geslaagde poging tot verbetering van het bedorven muntwezen; door den aanvang der beraadslaging over een nieuw wetboek van Strafregt; door het voorstel der negen leden tot herziening der Grondwet; door het tot stand komen dier herziening in het omwentelingjaar 1848; en door velerlei anderen nuttigen arbeid op wetgevend gebied. Met onmiskenbaar talent en loffelijke volharding werden in de toenmalige Tweede Kamer der Staten Generaal, als nog het uitvloeisel van de keuze der Provinciale Staten, de stelsels van vooruitgang en behoud voorgestaan en verdedigd.
Te midden van dien strijd in de volksvertegenwoordiging geroepen, schaarde Telting zich dadelijk onder de midden-
{==86==} {>>pagina-aanduiding<<}
partij, die alle uitersten wilde vermijden. Even afkeerig van blinde vooringenomenheid met de Regering, als van lafhartig buigen voor hetgeen als de uitspraak der openbare meening werd aangekondigd, bleef hij aan de eenmaal gekozen vaan getrouw tot aan het einde toe. Hij schroomde niet in 1845 de begrooting van oorlog te bestrijden, die hem bij den toenmaligen benarden toestand der financiën te hoog voorkwam; zich in 1847 krachtig te verzetten tegen de verwaarlozing der handhaving van het regt van placet bij het ontwerp van wetboek van strafregt; en het te bejammeren, dat ten gevolge van het niet tijdig intrekken eener wet van Franschen oorsprong 1 tonnen schats waren verloren gegaan.
Maar even zeer vreesde hij van den anderen kant niet in eene merkwaardige rede 2 zich te verklaren voor het voorstel van wet aangaande eene gedwongen leening, en te bestrijden de zoodanigen, die het verwerpelijk achtten alleen omdat het niet populair was.
De neiging om het naar zijne overtuiging juiste midden te bewaren straalde door in al, wat hij als lid der Tweede Kamer sprak en deed.
In het najaar van 1844 stemde hij in gemoede voor de bedaarde zinsnede in het adres over de herziening der Grondwet, doch wilde zijne stem niet geven aan eene afzonderlijke beantwoording der troonrede door de Tweede Kamer, waarin den Koning zoude worden gezegd, waarom de Tweede Kamer, daarin door de Eerste verhinderd, in de onmogelijkheid verkeerde op de troonrede te antwoorden. Met de in dat zelfde jaar voorgedragen ontwerpen over stemen-kiesregt zoude hij op zich zelf zich wel hebben kunnen

{==87==} {>>pagina-aanduiding<<}

vereenigen; maar niet te min achtte hij die voordragt onstaatkundig, omdat de hoogliberalen ze niet begeerden als hinderlijk aan eene Grondwetsherziening, en omdat de gematigden (waaronder hij zich rekende) ze niet konden overeenbrengen met de nog bestaande Grondwet. Hij was dan ook voor eene Grondwetsherziening gestemd, maar deinsde terug voor alle naar zijn inzien te gewaagde proefnemingen. Als zoodanig beschouwde hij, zoo als reeds is opgemerkt, de regtstreeksche verkiezingen. Hem, den vlijtigen beoefenaar van de geschiedenis des Vaderlands, zweefde het afschrikkend voorbeeld der verkiezingen van 1796 en volgende jaren, het dubbel gevaar van onverschilligheid en opgewondene partijzucht, voor den geest. Bij elke gepaste gelegenheid verdedigde hij het zelfbeheer van provinciën en gemeenten; en indien er eene grief bestond, die hij niet kon verkroppen, het was dat men het Friesche Athenaeum had ten offer gebragt aan hetgeen hij noemde de mededoogenlooze toepassing van het vernielend bezuinigingsstelsel.
Toen hij den 17den Augustus 1848 het stelsel der regtstreeksche verkiezingen bestreed, zeide hij onder anderen: ‘Het is niet passende voor onze natie, omdat nog de overgroote meerderheid des volks zich het liefst bezig houdt met de bezorging en behartiging van eigen bedrijf, het liefst leeft, het meest zich wel gevoelt aan eigen haard, in huisselijken kring 1.’
Daarin schetste Telting zich zelven. Nergens gevoelde hij zich zoo wel als aan eigen haard, in den eigen huisselijken kring. Alleen uit gevoel van pligt, uit overtuiging dat hij welligt nuttig kon zijn voor de groote belangen des vaderlands, had hij, zoo als wij reeds opmerkten, het lidmaatschap van de Tweede Kamer der Staten Generaal aangenomen. Hoogst ongaarne scheurde hij zich los van den

{==88==} {>>pagina-aanduiding<<}

geliefden huisselijken kring, om weken en maanden in de Hofstad werkzaam te rijn. De levenswijze aldaar strookte niet met zijne gehechtheid aan het stille studeervertrek, met den eenvoud van zijn karakter, met geheel den tint van zijn' handel en wandel. En het, zoo menigeen bezielend, denkbeeld om de betrekking van volksvertegenwoordiger als een' trap tot hooge staatsambten te beschouwen, kwam in den bescheiden man zelfs niet op.
Kende Telting maar al te goed de schaduwzijde der betrekking van volksvertegenwoordiger, was het voor hem vooral een groot offer vijf jaren lang zich daaraan geheel toe te wijden, voor het vaderland was zijne aftreding een groot verlies. Mannen, zoo kundig, zoo naauwgezet, zoo werkzaam als hij, zijn in alle wetgevende vergaderingen zeldzaam.
Mogt hij bij de openbare beraadslagingen al niet schitteren door zeldzame gevatheid of wegslepende welsprekendheid, toch boeide hij als hij sprak (en dit deed hij bij elke belangrijke gelegenheid) zijne hoorders door de klem zijner redenering, die steeds van een diep doordringen in de kern der behandelde zaak getuigde, en door den gepasten vorm zijner redevoeringen, die altijd den stempel droegen van den geoefenden letterkundige.
Werd hem eene bepaalde werkzaamheid opgedragen, hij kweet zich daarvan niet enkel loffelijk maar zelfs beter dan alle anderen. Zoo b.v. behoorde hij in de laatste maanden van 1844 tot de Commissie van de verzoekschriften, eene meestal ondankbare en dan ook niet altijd zorgvuldig uitgevoerde taak. Het nieuwe tarief van in- en uitgaande regten was destijds bij de Tweede Kamer der Staten Generaal in behandeling. Tweehonderd verzoekschriften van fabrikanten en andere belanghebbenden waren daarover ingekomen. Het verslag daarover had hij op zich genomen. Al de verzoekschriften waren daarin naar het artikel van het tarief, waartoe zij betrekking hadden, gerangschikt, en

{==89==} {>>pagina-aanduiding<<}

de inhoud zoo bondig en toch zoo naauwkeurig opgegeven, dat de bezwaren tegen elk afzonderlijk cijfer van regten ingebragt dadelijk in het oog sprongen. Hij genoot de zelfvoldoening, dat men, al duurde de voorlezing ook één of twee uren achtereen, naar zijne verslagen aandachtig bleef luisteren 1.
Niet minder voortreffelijk was zijn laatste verslag uitgebragt in Augustus 1848 over den staat van het onderwijs, een waar model voor soortgelijke verslagen. En niet te verwonderen voorzeker. Want zoo iets, dan ging hem het onderwijs na ter harte, dan was hij daarmede volkomen bekend. Een warm voorstander was hij van het stelsel van lager onderwijs door de wet van 1806 gevestigd. In elke poging, om daarop inbreuk te maken, zag hij eene aanranding van een levensbelang der natie.
In zijne reeds vermelde rede van den 17den Augustus 1848 over de toen aanhangige voorstellen tot Grondwetsherziening zeide hij: ‘Ik verheug mij, dat niet nog een ander hoofdbezwaar voor mij bestaat, welligt het gewigtigste van alle. Lang had ik gevreesd, dat een onzer voortreffelijkste nationale schatten, een goed volksonderwijs, onbarmhartig zou zijn opgeofferd aan eene onder schijn van vrijheid zich verheffende exclusive rigting in het godsdienstige. Met al de kracht, die in mij is, heb ik deze verkeerdheid helpen bestrijden. En nu verheug ik mij, dat de Regering door de inlassching van den verlangden waarborg in art. 2 van het 10e ontwerp (de bepaling dat overal van overheidswege voldoende onderwijs wordt gegeven) de bewaring van dien nationalen schat mogelijk heeft gemaakt.’

{==90==} {>>pagina-aanduiding<<}

Heb ik wat lang stil gestaan bij het kort maar hoogst belangrijk tijdperk van Telting's parlementaire loopbaan, ik achtte dit noodzakelijk, om hem te beter in zijne groote voortreffelijkheid in het licht te stellen. Was hij gedurende dat tijdvak benoemd tot Ridder der Orde van den Nederlandschen Leeuw 1, en daardoor eene koninklijke hulde toegebragt aan erkende verdiensten, het dankbaar vaderland zal die verdiensten niet minder in duurzaam aandenken houden.
En thans keer ik terug tot 1843.
Even na zijne verkiezing tot lid van de Tweede Kamer der Staten Generaal was hij aangesteld 2 tot Kantonregter van het Kanton Harlingen. Den 31sten December 1843 trad hij voor het laatst op als Secretaris der stad Franeker, juist elf jaren na de aanvaarding dier betrekking. De benoeming tot Kantonregter, hoezeer niet door hem gevraagd, was hem echter zeer welkom. Want, hoewel hij de beste jaren van zijn leven aan het Secretariaat van het Bestuur zijner geliefde geboortestad met lust en ijver had toegewijd en de aangename voldoening had tot veel goeds aanleiding te hebben gegeven, meende hij echter niet altijd in zijne ware bedoelingen te zijn begrepen. Wat hier echter van zij, zijne langdurige afwezigheid te 's Gravenhage zoude hem de vervulling zijner aan dat Secretariaat verbonden pligten uiterst moeijelijk hebben gemaakt.
Zoo iemand, dan was Telting voor de belangrijke en zelfstandige betrekking van Kantonregter bij uitnemendheid geschikt. Bij uitstekende regtskennis en rijke practicale ondervinding genoot hij de algemeene achting en een onbe-
{==91==} {>>pagina-aanduiding<<}
paald vertrouwen. Met plaatselijke omstandigheden en de personen zijner justiciabelen volkomen bekend wist hij menig geschil bij te leggen. En vermogt hij dit niet, dan beijverde hij zich de regtzoekenden op eene korte, eenvoudige en onkostbare wijze aan hun regt te helpen. Van chicanes en spitsvondige exceptiën betoonde hij zich een gezworen vijand. Ongaarne zag hij onkundige zaakwaarnemers, gaarne nu en dan in belangrijke zaken advocaten voor zijne balie. Zijne vonnissen waren met zorg en naauwkeurigheid bewerkt en kort en kernachtig. Slechts zelden kwam men daarvan in hooger beroep.
Voor zulk een uitstekend man zouden zijne vrienden op den duur eenen ruimeren regterlijken werkkring hebben verlangd. Zoo echter dacht niet de nederige, aan Franeker gehechte Telting. Op het laatst van 1847 bij gelegenheid eener vacature in het Provinciaal Geregtshof in Friesland door zijne vrienden Buma en Evertsz aangezocht zich daarvoor beschikbaar te stellen, scheen hij, toen ten minste, daartoe ongenegen. Of hij zich later welligt eene benoeming tot Raadsheer zoude hebben laten welgevallen, durf ik niet beslissen. Meermalen vroegen Evertsz en ik zijne toestemming ter plaatsing van zijn' naam op de aanbevelingslijst bij ontstane vacature in den Hoogen Raad. Maar zijne gehechtheid aan Friesland woog bij hem te zwaar.
Intusschen liet zijn ambt van Kantonregter hem veel tijd over. Dien besteedde hij gedeeltelijk aan de getrouwe waarneming van onderscheidene andere betrekkingen, gedeeltelijk aan zijne studiën.
Behalve andere reeds vermelde openbare werkzaamheden werd hij later geroepen tot het Collegie van bestuur van het uitgebreid, te Franeker in de gebouwen van het opgeheven Athenaeum gevestigd, krankzinnigen-gesticht, waarvan hij tot Voorzitter werd gekozen. Daarna werd hij lid van

{==92==} {>>pagina-aanduiding<<}

de nieuwe plaatselijke Schoolcommissie, van den Gemeenteraad en van de Provinciale Staten.
Betreurde hij het, dat de gebouwen van de voormalige Friesche Academie en van het haar opgevolgd Athenaeum voor de verpleeging van krankzinnigen werden ingerigt, nu zij eens die veranderde bestemming hadden bekomen, trok hij zich het lot dier ongelukkigen met voorbeeldigen ijver aan. Als lid eerst van den Stedelijken, daarna van den Gemeenteraad, van 1847 tot aan zijnen dood, en als lid der Provinciale Staten, van 1850 tot 1856, werd hij in onderscheidene belangrijke Commissiën geroepen, en stelde hij vele merkwaardige verslagen, waarbij zijne grondige regtskennis, bekendheid met het dijkwezen en belangstelling in het onderwijs bovenal uitblonken 1.
Met groote ingenomenheid en uitgebreid nut bekleedde hij vooral onderscheidene kerkelijke betrekkingen.
Herhaaldelijk gekozen tot lid van het Provinciaal Kerkbestuur was hij de ziel der vergadering en kweet zich met groot talent van menige moeijelijke opdragt: onder anderen betreffende een onderzoek naar de misbruiken van beheer van geestelijke goederen.

{==93==} {>>pagina-aanduiding<<}

In 1855 door dat Bestuur ter Synode afgevaardigd bekleedde hij bij die vergadering eene waardige plaats.
Maar inzonderheid onderscheidde hij zich als lid der Algemeene Synodale Commissie der Nederlandsche Hervormde Kerk, eerst in het voor die Kerk zoo gewigtig tijdperk van 1848 tot 1851, later van 1860 tot 1863.
Daar was de bezadigde en door regtskennis, bijzonder ook wat het kerkregt betreft, uitmuntende man geheel op zijne plaats, werden hem de moeijelijkste zaken toevertrouwd en oefende hij grooten invloed uit. Zoo werd hem in 1849 opgedragen het opstellen van een verslag omtrent de beginselen, naar welke eene herziening van het algemeen Reglement zoude moeten worden ondernomen. Dat verslag behaalde lof en werd genoegzaam geheel overgenomen. Daarop werd hij met de Predikanten Wor en ab Utrecht Dresselhuis en den Hoogleeraar Vinke belast met het vervaardigen van het ontwerp, hetgeen in overleg met de overigen door Dresselhuis is gesteld 1.
Vele van de grondigste adviezen in die jaren door de Synodale Commissie aan de Synode gerigt zijn voornamelijk zijn werk. Menige belangrijke uitspraak van die Commissie in Cassatie werd door hem gesteld.
Merkwaardig vooral is het antwoord door hem en den Hoogleeraar Nienhuis, mede lid dier Commissie, gegeven op de vraag: ‘wat wordt er van het bestaan eener kerkelijke Gemeente als zedelijk ligchaam, wanneer er geen enkel lid van dat ligchaam meer overblijft, hetzij omdat al-
{==94==} {>>pagina-aanduiding<<}
len zijn overleden, hetzij omdat allen zich hebben afgescheiden? welke nadeelige gevolgen zouden daarvan te vreezen zijn voor de goederen dier gemeente, indien daarin niet voorzien werd? en wat zou behooren bepaald te worden, om de Kerk daartegen te waarborgen?’ Een opstel, hetwelk voor den regtsgeleerde en in het bijzonder voor den beoefenaar van het kerkregt eene groote waarde heeft 1. Ook verdient te worden vermeld de in 1861 door hem geleverde geschiedkundige bijdrage betreffende de vermenging van armen- en kerkenfondsen in sommige Friesche Gemeenten, waarvan echter alleen een zakelijk verslag is bekend gemaakt 2.
Zeer natuurlijk was het, dat zijne medeleden zijne voorlichting en zijn oordeel op hoogen prijs stelden, en den kundigen, zelfstandigen en werkzamen man hoog vereerden.
 
Te midden van zijn uiterst bedrijvig en werkzaam leven gevoelde Telting echter op den duur behoefte aan studie. En toch lieten hem zijne vele en uiteenloopende maatschappelijke betrekkingen niet toe een wetenschappelijk werk van grooten omvang te ondernemen, en was hij veel te praktisch om een kamergeleerde te zijn. Zich zelf rangschikte hij onder de zoodanigen, wien het niet gegund is hunnen tijd onverdeeld aan de beoefening der letteren te wijden, maar die eerst verpligt hunne krachten te besteden aan hetgeen beroep of ambt te doen geven, slechts uitgespaarde uren voor de wetenschappen mogen afzonderen 3. Daaraan is het toe te schrijven, dat de breede lijst zijner

{==95==} {>>pagina-aanduiding<<}

uitgegeven geschriften geen één groot werk bevat. Heeft hij echter de wetenschap niet doen vooruitgaan, zoo iemand dan heeft hij steeds zijne wetenschappelijke kennis gebragt in verband met het algemeen belang. Geene der vele door hem bekleede betrekkingen was er, waarin hij niet bij de behandeling van gewigtige aangelegenheden zich zelf of anderen door de wetenschap voorlichtte of iets duurzaam nuttigs heeft trachten daar te stellen.
Onder de blijvende gedenkteekenen daarvan wijs ik op de in 1858 door hem vervaardigde beschrijving van het archief van het Claarcampster Weeshuis te Franeker; op het in zijne laatste levensjaren in orde brengen van het Gemeentearchief aldaar 1; en op het door zijne bemoeijing ten nutte van het onderwijs doen bestemmen van het na de opheffing van het Athenaeum door hem beheerde fonds der Schuurmans-stichting en van de opbrengst der daaraan te danken doch na die opheffing in 1849 verkochte boekerij.
De beoefening der regtswetenschap bleef hij steeds aanhouden. Gedurende zijn Secretariaat van Franeker las ik met hem menig boek der Pandecten. Als kantonregter vatte hij de gezette lectuur der beste schrijvers over het oud en het hedendaagsch regt weder vlijtig op. Zijne bedrevenheid in leenzaken, in dijk- en kerkelijk regt toonde hij gedurig in zijn bedrijvig leven.
Bij voorkeur echter bleven taal- en geschiedkunde, vooral van Friesland, tot op het laatst van zijn leven zijne meest geliefde studie. Daartoe vond hij bijzondere aanleiding en groote aanmoediging in zijn lidmaatschap eerst van Constanter en vervolgens van het Friesch Genootschap voor

{==96==} {>>pagina-aanduiding<<}

geschied-, oudheid- en taalkunde, en in zijne kennismaking met verscheidene geleerden, onder anderen met John Bowring.
Kort na zijne oprigting in 1827 lid en later Secretaris geworden van het Friesch Genootschap was hij meer in het bijzonder werkzaam in de aan taal- en dichtkunde gewijde afdeeling, waarbij hij in 1850 onzen vriend Evertsz als Voorzitter opvolgde. Van 1827 tot 1835 mederedacteur van het door meer genoemd genootschap uitgegeven Friesch Jierboekje en vervolgens tot in 1845 van het daaraan opgevolgd tijdschrift de Vrije Fries, plaatste hij zoo daarin als in den, voor het eerst in 1836 verschenen, Frieschen Volksalmanak verscheidene door hem geschreven stukken 1. Met onderscheidene medeleden 2 nam hij een werkzaam deel aan menigen door het Genootschap ondernomen wetenschappelijken arbeid: met name aan de uitgave der Gedenkschriften van Vervou en der schriften van Jancko Douwama.
Dat taalstudie, in het bijzonder die van het Friesch, tot zijn geliefkoosd wetenschappelijk onderzoek behoorde, bewijzen zijne in 1829 in het Friesch Genootschap gehouden rede tot aanprijzing der Friesche landtaal en zijne in 1840 aldaar voorgedragen verhandeling over de Grammaticale beoefening der Friesche taal, waarin hij betoogt dat zij van een' historisch-vergelijkenden aard moet zijn.
Overtuigd, dat tot eene grondige kennis van het Friesch, een tak van den grooten Germaanschen taalstam, werd vereischt de kennis van dien stam, legde hij zich ijverig toe op de Noordsche talen, voornamelijk op het Angelsaksisch

{==97==} {>>pagina-aanduiding<<}

en het Deensch. Daarvoor had hij jaren lang met zijn' vriend Behrns eene gezette bijeenkomst.
Eerst onderzochten zij geschiedkundig de grondslagen van het Nederduitsch en trachtten onze moedertaal uit andere verwante taaltakken toe te lichten. Daarna besteedden zij eenigen tijd tot het onderzoek der Friesche vooral der oud-Friesche taal, waarbij Telting's grondige kennis van het Landfriesch zeer te stade kwam. Vervolgens beoefenden zij het Angelsaksisch en hielden zich lang bezig met de Scandinavische, bepaaldelijk de Deensche en Zweedsche, taalstudie. Ter oefening in het Deensch vertaalden zij te zamen en gaven in het licht den Waldemar van Ingemann 1. Deze, in 1843 door de benoeming van Telting tot lid der Staten Generaal gedurende geruimen tijd afgebroken doch in 1862 met Dr. E. Verwijs hervatte, bijeenkomsten werden spoedig daarna door het vertrek van laatstgenoemden uit Franeker en de ziekte en den dood van Telting gestuit.
Op dit wetenschappelijk gebied bewandelde hij alzoo den koninklijken weg. Niet te vreden met bloote theoriën zocht hij ook hier naar waarheid, en trachtte langs empirischen weg op te sporen de het taalleven beheerschende wetten.
Aan zijne taalkundige studiën paarde Telting eene vlijtige beoefening der geschiedenis, waarbij hem zijn stalen geheugen en zijne gewoonte van excerperen en aanteekenen bijzonder te stade kwamen. Onderzoek van charters en oude oorkonden, genealogische nasporingen en biografiën vielen het meest in zijn smaak. Hoewel met de geschiedenis

{==98==} {>>pagina-aanduiding<<}

van ons vaderland in het algemeen zeer wel bekend en gemeenzaam met Kluit en anderen van den echten stempel, gaf hij echter aan Frieslands en meer in het bijzonder aan Franekers geschiedenis veelal de voorkeur. De lijst zijner geschriften geeft daarvan onderscheidene voorbeelden. Zoo iemand, dan ware hij de man geweest, die Vriemoets Athenae Frisiacae had moeten vervolgen. Grooten invloed heeft op zijne geschiedkundige rigting gehad het voorbeeld van den, als eigen grootvader door hem vereerden, Hoogleeraar de Crane. Gaf hij voor onze Maatschappij korte levensberigten van D. Fockema en A. Deketh, veel uitvoeriger en met bezielende warmte geschreven was het in 1855 door hem uitgegeven Leven van J.W. de Crane; een meesterstuk van stijl, waardoor Telting bijzonder uitmuntte. Hij toch verstond bij uitnemendheid de kunst in weinig woorden veel te zeggen. Al wat hij schreef, was de uitdrukking van 't geen hij was. Daarin sprak hij tot verstand en hart. Dat toonde hij in al wat hij uitgaf, en niet het minst in zijne heerlijke brieven.
 
Was het wonder, dat Telting ook dichter was? Vooral in het Landfriesch heeft hij menig puntig en geestig gedicht vervaardigd. De in onderscheidene tijdschriften en jaarboekjes verspreide proeven getuigen van zijnen dichterlijken aanleg. Van Gijsbert Jacobs, wiens verzen zoo veel diep gevoel en ware levenswijsheid ademen, kende hij geheele stukken van buiten. Vele gezegden van dien dichter waren bij hem tot spreekwoorden geworden. Ook met Claudius en Staring had hij veel op. Vooral als jongeling en in de kracht van den mannelijken leeftijd beoefende hij de dichtkunst. In het taal-, geschied- en dichtkundig genootschap Constanter wedijverde hij reeds als dichter met Robidé van der Aa en van Halmael. Onder zijne in een der Friesche Jierboeckjes voorkomende gedichten munt uit een

{==99==} {>>pagina-aanduiding<<}

allerliefst versje op den halfjarigen verjaardag van zijn' oudsten zoon, tijdens zijne afwezigheid als schuttersofficier in 1831 aan zijne gade gezonden 1. De meeste zijner gedichten waren berijmde legenden en gelegenheidsgedichten. Wenschelijk ware het, dat zij, verrijkt met andere niet uitgegeven verzen, in éénen bundel verzameld in het licht verschenen.
 
In Mei 1863 ontmoette ik mijnen vriend voor het laatst, bij gelegenheid van de bijeenkomst der Synodale Commissie, te 's Gravenhage. Wel vond ik hem bij het afscheid afgemat en eenigzins weemoedig gestemd. Weinig echter vermoedde ik, dat dit de voorbode was van eene kwijning, die in eene slijmtering eindigde, en hem den 17den September 1863 in den ouderdom van bijna zestig jaren nog onverwacht aan de zijnen ontrukte.
Een zijner warme vereerders, de Rector van het Gymnasium te Franeker, Dr. Junius, gaf het volgende berigt 2 aangaande zijn overlijden.
‘Heden (den 17den September) werd onze stad in diepen rouw gedompeld door de treurmare van het even onverwacht als treurig afsterven van een harer beste en braafste burgers, den Heer Mr. A. Telting, die, na eene sukkeling van ruim drie maanden, helaas! te vroeg ontvallen is aan het Vaderland, de Provincie Friesland, zijne geboorteplaats, die hem boven alles dierbaar was, en niet het minst aan zijne achtingswaardige weduwe, kinderen en veelvuldige vrienden, die hem vereerden en hoog-
{==100==} {>>pagina-aanduiding<<}
schatten. Hij verdiende zulks in ruime mate: want hij was in den vollen zin des woords een voortreffelijk en degelijk mensch, een ronde Fries, die, helder van hoofd en edel van hart, alles wat waar, goed, edel en braaf was met de grootste ingenomenheid voorstond. In de veelvuldige betrekkingen, vooral in de plaats zijner woning, was hij met, zulk eenen volvaardigen ijver en onkreukbare trouw werkzaam, dat hij steeds de goedkeuring van alle braven en weldenkenden mogt wegdragen. Nederig van hart en in handel en wandel een practisch Christen, was hij er steeds op uit ieder regt te doen wedervaren, de belangen van weduwen en weezen te behartigen, en, waar hij slechts kon of zijn invloed iets vermogt, het welzijn van Kerk en Staat op den voorgrond te stellen en te bevorderen, en niet het minst een weldoener der armen. Gul en gezellig, vooral in den huisselijken kring en met zijne vrienden, wist hij allen die hem kenden aan zich te boeijen en voor zich in te nemen. Wat de letteren en wetenschappen, waarvan hij een voorstander was en die hij zelf zeer gelukkig beoefende, in hem verliezen, wagen wij niet te beschrijven. Zijne veelvuldige, meestal kleinere, geschriften zijn daar, om openlijk te getuigen, dat hij ze tot sieraad verstrekte. Geen wonder dus ook, dat de verslagenheid groot is, die hier heerscht, en meenen wij naar waarheid te mogen zeggen, dat zijn afsterven door allen, die maar eenigzins tot hem in betrekking stonden, lang en diep zal gevoeld worden. Zacht ruste de asch van den edelen en voortreffelijken man, die henen is gegaan om te rusten van zijnen arbeid, van wien men ten volle vertrouwen mag, dat zijne werken zijn hier op aarde wel besteed leven zullen volgen.’
Die uitstekende hulde verdiende Telting 1. Groote ge-
{==101==} {>>pagina-aanduiding<<}
moedelijkheid, diepe Godsvrucht, innige overtuiging van afhankelijkheid van gepaard met vast vertrouwen op God; daar nevens krachtige vrijheidszin, onafhankelijkheid, moed en zelfs fierheid tegen over de wereld; vastheid van karakter; voor niets zwichtende waarheidsliefde; zucht voor naauwkeurigheid en orde; onvermoeide werkzaamheid; keurige smaak en fijne humor kenmerkten hem, den vrijen ronden Fries bij uitnemendheid.
Werken en bidden, vrede doch zonder schroom voor strijd, Christen te zijn in den waren zin des woords, waren zijne hoogste beginselen. Edel was hij ook bij groote teleurstellingen 1. Hoe teeder hij gade en kroost beminde, hoe naauwgezet hij zorgde voor de opvoeding en vorming zijner kinderen, weten zij die hem van nabij gekend hebben. Vrolijk en geestig kon hij zijn in het vertrouwelijk gezelschap van goede vrienden 2. En toch was hij, ten gevolge van zijn ligchaamsgestel, niet zelden zwaarmoedig gestemd en doorgaande gevoelig en aantrekkelijk.
Afkeerig van alle gewaagde theoriën, handhaver van het bestaande hoewel genegen tot verbetering daarvan mede te werken, overal ijverende voor hetgeen hij waar achtte, praktijk steeds aan wetenschap verbindende, grondig onderwijs krachtdadig bevorderende, trachtte hij overal nut te stichten. Bewoog hij zich daartoe bij voorkeur in eenen niet te wijden kring, hij deed dit uit beginsel.

{==102==} {>>pagina-aanduiding<<}

Dat beginsel eerbiedigen wij en merken het aan als een bewijs van zelfkennis en zedigheid. Anderen mogen op grootscher tooneel wijder en sterker hebben geschitterd, ook zijn licht was helder en weldadig.
Moge zijn voorbeeld ons aansporen om ieder in het zijne te doen wat wij vermogen!
 
's Gravenhage, Mei 1864.
F. de Greve.


{==103==} {>>pagina-aanduiding<<}


Lijst van hetgeen er van Mr. A. Telting, hetzij afzonderlijk, hetzij in andere Werken of bladen, met of zonder naam gedrukt is.

Disputatio Juridica Inauguralis, de Juribus nondum natorum etc. Groningae, J. Oomkens, 1826.
Brieven van John Bowring, geschreven op eene reize door Holland, Friesland en Groningen, voorafgegaan door iets over de Friesche Letterkunde. Uit het Engelsch. Leeuwarden, G.T.N. Suringar, 1829 en 1830, drie stukjes.
De Rijpster Tjercke, yen forteltje. Geplaatst in 't Friesch Jierboeckjen foar 1829.
Oonne Frieske Fammen. Geplaatst in 't Friesch Jierboeckjen foar 1829.
Oon mijn Frjuen H. Penninga Jillz. Geplaatst in 't Friesch Jierboeckjen foar 1829.
Opwekking, geplaatst in den Groninger Studenten Almanak voor 1829.
Oon yen jong Famcke, az har ljeafste har aefstoarn wier. In 't Friesch Jierboeckjen foar 1830.
Oon John Bowring. In 't Friesch Jierboeckjen foar 1830.
De Hinloper Vrouwenschans, eene voorlezing, geplaatst in den Groninger Studenten Almanak voor 1830.
Iets over Dockum, geteekend: Een Fries, die geen Dockumer is, maar waarheid en regtvaardigheid lief heeft. In de Dingsdagsche Leeuwarder Courant van 9 Maart 1830.
Verhaal van het leven en de daden van Wigle van Ayta van Zwichum. In de Dingsd. Leeuw. Couranten van den 23 en 30 Maart 1830. - Later in den Frieschen Volks-almanak van 1838.

{==104==} {>>pagina-aanduiding<<}

Friesche Letterkunde. Uit den Westminster Review no. XXIII. (Vertaald met aanmerkingen). In de Dingsd. Leeuw. Cour. van den 17 Augustus 1830.
Sizke fen it reade fendel inne ierzen Kroan. In 't Friesch Jierboeckjen foar 1831 in 1834.
Belgisch Liberalisme. Leeuw. Dingsd. Cour. 29 Maart 1831.
Proeve eener historisch-philosophische Verhandeling over het Reizen. Dingsd. Leeuw. Cour. van den 7 Junij 1831.
Herinnering aan de Landdagen der Friezen bij Upstalboom. Dingsd. Leeuw. Cour. van den 4 Oct. 1831.
Brief van Justus Lipsius Hoogleeraar te Leyden, aan zijn ambtgenoot Johannes Heurnius. (Uit het Latijn vertaald). Dingsd. Leeuw. Cour. van den 24 Januarij 1832. no. 7.
Vierde Verslag der Handelingen van het Provinciaal Friesch Genootschap, gedurende de jaren 1830 tot 1832, gedaan in de Vergadering te Leeuwarden, den 12 Julij 1832.
Sint Lambert, eene vertelling. In den Almanak voor Hollandsche Blijgeestigen, voor 1833. Amsterdam, bij Brest van Kempen.
God regeert. In de Dingsd. Leeuw. Cour. van den 20 November 1832. Later in de Bibl. voor het huisgezin. Jaarg. 1862.
Oan uwz lijtze jonge, az er ien heal jier âd wirden wier. Friesch Jierboeckjen foar 1833.
Het Proces van Wilhelmus, Abt van Mariengaard. In den Almanak voor het Schoone en Goede voor 1834.
Drie feestdronken aan den Koning, den Prins van Oranje, de Schutterij. In de Dingsd. Leeuw. Courant van den 30sten September 1834.
De Maatschappij tot Nut van 't Algemeen eene Christelijke Instelling. Feestrede. Franeker, bij G. Ypma, 1834.
Oer B. Bekker, de Fulleniussen, in it bloedjier 1672. Friesch Jierboeckjen foar 1835.
De verweende Kinderen van Stavoren. In den Frieschen Volks-Almanak voor 1838.
Het Verbond van Amor en Sint Nicolaas. In den Almanak voor Blijgeestigen voor 1838.
Waldemar de Overwinnaar, uit het Deensch van Ingemann, te Leeuwarden bij Suringar, III deelen, 1839, 1840.
Brief van Goslik Colonna. In de Vrije Fries Ie Dl. 1839.
Beschrijving van een oud Sigillum secretum van Leeuwarden. In de Vrije Fries Ie Dl. 1839.

{==105==} {>>pagina-aanduiding<<}

Ien blomken fen Tankberheit oan J.W. de Crane. In den Frieschen Volks-Almanak voor 1840.
De Zwanenridder. In den Almanak van het Schoone en Goede van 1842.
Angelsaksische Bezweringsformulieren. In de Vrije Fries, IIe Dl. 1842.
Vrijmoedige Stemmen tot behoud van 's Rijks Athenaeum te Franeker. Leeuwarden bij Suringar, 1842. (Eerst bij vervolgen in de Leeuw. Courant).
Iets over de Grammaticale Beoefening der Friesche Taal. In de Vrije Fries. IIIe Dl. 1844.
Des grijsaards avondstond, gedicht bij de 77ste verjaring van J.W. de Crane. In den Muzen-Almanak voor 1839.
Friesch Rijm im Onrijm (drie fabils - op im deade hounfroedsmanske Ploeg). In den Frieschen Almanak of Tijdwijzer voor 1842, uitgegeven te Leeuwarden bij G.T.N. Suringar.
Aanrakingen van den Magistraat van Franeker met de Academie en hare Leden. 1636-1647. Bemoeijingen van den Magistraat van Franeker met eene predikants-beroeping. 1642. Beide medegedeeld in de Kronijk van het Historisch Genootschap te Utrecht, 7e Jaarg. 2e Serie 1851. bl. 417 volgg.
Eenige Levensbijzonderheden van de Dichters Simon en Jan Althuyzen. In den Frieschen Volks-Almanak voor 1853.
Levensberigt van Mr. Daam Fockema. Handelingen van de Maatsch. der Ned. Letterk. te Leiden 1855.
De Waalsche bezetting te Franeker, 1572-1577. In den Frieschen Volks-Almanak voor 1855.
De Sint Maartens-Kerk te Franeker. Oorkonden en berigten uit het oudste kerkenboek te Franeker. In de Vrije Fries, Dl. VII. bl. 74-109.
Het leven van Jan Willem de Crane. In de Vrije Fries, Dl. VII. bl. 109-195.
Over den smaak voor het schoone. Bibl. van het huisgezin, 1857.
Esaias Tegnèr. Bibl. van het huisgezin, 1857.
Huwelijksheil. Bibl. van het huisgezin, 1857.
Levensschets van Mr. Albartus Deketh. Handelingen van de Maatschappij der Ned. Letterkunde 1857.
De ernst, die aan Themis priesteren past. Bibl. van het huisgezin, 1858.
Botnia-huis te Franeker. In den Frieschen Volks-Almanak voor 1858.

{==106==} {>>pagina-aanduiding<<}

Het tweede gebod. In den Frieschen Volks-Almanak voor 1859.
Arbeid en geluk in hun onderling verband. Bibl. van het huisgezin, 1859.
Theorie en praktijk. Bibl. van het huisgezin, 1859.
De dieren. Bibl. van het huisgezin, 1860.
Eenige levensbijzonderheden van docter Pieter Tiara toegelicht. In den Frieschen Volks-Almanak voor 1861.
Verbeeldingskracht. Bibl. van het huisgezin, 1861.
Redevoering over het Kruisbroedersklooster te Franeker. In de Vrije Fries, Dl. IX.
Bladvulling, in den Frieschen Volks-Almanak voor 1862.




{==107==} {>>pagina-aanduiding<<}






Levensberigt van Mr. Isaak Anne Nijhoff.

Naauwelijks was het overlijden van Mr. I.A. Nijhoff op 20 Junij 1863 bekend, of schier alle dagbladen haastten zich, het als een groot verlies aan te kondigen. De Arnhemsche Courant voegt bij het berigt zijner begrafenis: ‘Groot is het verlies, dat zijne betrekkingen en vrienden, de gemeente en het gewest zijner inwoning, ja het gansche vaderland door zijnen dood hebben geleden. Waarlijk, een man zoo uitnemend van geest en hart en zoo verdienstelijk als hij, heeft alle aanspraak er op verkregen, dat voortdurend zijn naam worde gehouden in eere en zijne nagedachtenis in zegenend aandenken.’ - Eenige oude en belangstellende vrienden vergezelden de naaste betrekkingen, die het stoffelijk overschot naar de onlangs voltooide begraafplaats bragten. De predikant Kronenberg te Arnhem sprak den vrienden een troostend woord toe; de predikant Maronier te Leiden, schoonzoon van den over-
{==108==} {>>pagina-aanduiding<<}
ledene, dankte in naam der vrienden; en het graf sloot zich over een der beste menschen.
 
Isaak Anne Nijhoff werd den 26sten Julij van het gedenkwaardige jaar 1795 te Arnhem geboren. Zijne ouders waren Paulus Nijhoff, boekhandelaar, en Maria Sophia Brouwer, zuster van den toen om zijne meer liberale gevoelens bekenden Paulus Brouwer, predikant te Maassluis. Beiden waren brave en degelijke menschen, die aan de opvoeding hunner twee zonen alle zorg besteedden. De oudste, uit een vroeger huwelijk, Jacob Louis, was zestien jaren ouder en overleed in 1844 als predikant te Gouda. Op 12 of 13jarigen leeftijd namen een paar zijner betrekkingen den jongen Isaak op eene reis door België mede, en hetgeen hij er zag en ondervond teekende hij op en liet het drukken. Aan den vriend van het ouderlijk gezin Ds. Nikolaas Lobrij, predikant te Gorinchem, werd de veertienjarige knaap toevertrouwd en deze volgde hem bij zijne beroeping naar Leeuwarden. Hij sprak steeds met groote ingenomenheid van dezen leermeester, die zijne leerlingen aan zich wist te boeijen en hun verstand voorspoedig te ontwikkelen. Hier vertoonde zich reeds zijn' lust voor Aardrijkskunde en Geschiedenis, en uit den laatsten tijd van zijn verblijf te Leeuwarden zijn nog eenige brieven over, die getuigen van zijn levendig kinderlijk gevoel, van de rigting van zijnen geest, en van het verlangen om zijnen vader behulpzaam te zijn. Na eene afwezigheid van drie jaren keerde hij, met meer dan noodzakelijke kundigheden toegerust, huiswaarts, om van nu af tot het einde zijns levens met onverpoosden ijver en volharding in zijn maatschappelijk bedrijf werkzaam te blijven.
Hetgeen hij als boekhandelaar geweest is, werd, niet lang na zijn overlijden, door het Nieuwsblad voor den Boekhandel, 1863, No. 32, bl. 135 en vv., met lof vermeld. Er wordt naar waarheid in gezegd: ‘In de betrekkingen van

{==109==} {>>pagina-aanduiding<<}

zijn beroep en in die van bijzonderen aard deed hij zich door zijne heuschheid, zijne beleefde vormen, niet minder dan door zijne soliditeit kennen. Hij was een der hoofdbestuurders van de Vereeniging tot bevordering van den Boekhandel in het jaar 1842, toen het vijfentwintigjarig bestaan van dien band gevierd werd, en hij werd gekozen, om bij die plegtige gelegenheid de feestrede uit te spreken.’ Hij gaf daarin waarschuwingen, wenken, opwekkingen in het belang van den Boekhandel ‘en niet alleen wenk en les, maar beantwoordde daaraan met de daad. Hij was een sprekend voorbeeld van den Nederlandschen boekhandelaar, wien goede trouw bovenal ter harte gaat.’ Later onttrok hij zich, om redenen, aan het bestuur der Vereeniging, en hield zijne roeping steeds in het oog. Als uitgever 1 gaf hij niets uit, dan hetgeen belangrijk, nuttig en goed was. Het bewijs is in zijne fondslijst. En hetgeen zijne pers verliet draagt den stempel eener zorgvuldige behandeling; geen blad of het was onder zijn oog geweest, en menigmaal had het werk door zijne bescheidene teregtwijzing gewonnen. Zijne betrekking gaf aanleiding tot een uitgebreide briefwisseling met mannen als Reuvens, Tydeman, de Jonge, Tadama, van Bolhuis, Guyot, om van levenden niet te spreken, van welken menigeen zijn vriend werd. De onveranderd gebleven vriendschap met Mr. A. Boxman en W.H. Suringar dagteekent reeds van zijn verblijf te Leeuwarden.
Als inwoner van Arnhem nam hij aan allerlei nuttige inrigtingen deel. Van het hier aanwezige Natuur- en Letterkundig Genootschap, later de Geldersche Maatschappij van Geschied- en Letterkunde, onder de zinspreuk Prodesse

{==110==} {>>pagina-aanduiding<<}

conamur, was hij een werkzaam lid. Er is nog eene lange lijst van voorlezingen door hem gehouden, met zijne eigene hand geschreven, grootstendeels van geschiedkundigen inhoud, waarvan vele in Tijdschriften, in den Gelderschen Almanak of in de Bijdragen uitgegeven zijn, sommige ook over natuurkundige onderwerpen. Voorts maakten zijn ijver en ondervinding hem jaren lang in menigvuldige commissiën van onderwijs onmisbaar, en werd hij eerst bij de laatste regeling, op zijn dringend verzoek, als secretaris der commissie van onderwijs vervangen. De volksopvoeding op de scholen was in zijn oordeel eene zaak van het uiterste belang voor het volksgeluk. - Er bestonden te Arnhem eenige kleine boekerijen, in verschillende lokalen verspreid, en daardoor voor het algemeen niet zoo bruikbaar als wenschelijk was. Op Nijhoff's voorstel en door de bemoeijingen van de heeren Sloet en Schiff werden sedert 1851 alle pogingen in het werk gesteld, om die verzamelingen in een geschikt lokaal tot ééne bibliotheek te vereenigen. Hij had het genoegen, dat dit plan in 1856 niet alleen tot stand kwam, maar dat ook zijn zoon P. Nijhoff tot bibliothekaris van eene inrigting werd aangesteld, die zijnen raad en zijne medewerking rijkelijk beloonde en van jaar tot jaar in uitgebreidheid en bloei toeneemt.
Sedert 1816 werkte Nijhoff mede aan onderscheidene tijdschriften. Het Letterlievend Maandschrift, de Vaderlandsche Letteroefeningen, de Recensent, de Letterbode en later de Spectator bevatten recensiën en andere stukken van zijne hand. Hij sprak er met genoegen van, dat hij, zonder middelen om veel boeken te koopen, op die wijze zijne bibliotheek had kunnen aanvullen. Eenige opstellen volgen op de lijst No. l. - Van 1817 tot 1819 schreef hij schoolboekjens voor Rekenkunde en Aardrijkskunde. De laatste, in het Nederduitsch en Fransch opgesteld, werden later nog herdrukt. - In 1820 verschenen zijne Wandelingen in een gedeelte van Gelderland of geschiedkundige en plaats-
{==111==} {>>pagina-aanduiding<<}
beschrijvende beschouwing van de omstreken der stad Arnhem: een werk dat in zestien jaren tijds vijfmalen aangevuld en herdrukt werd. Van eenen eenigzins anderen aard was: Arnhem en zijne omstreken, in 1854 uitgegeven, in weinige dagen geschreven, om, overeenkomstig de behoeften der reizigers, hun den kortsten weg te wijzen naar de fraaiste plekken in den omtrek zijner vaderstad. Bij naauwkeurige kennis van het verledene en het tegenwoordige straalt de hooge ingenomenheid van den schrijver met Gelderlands lustoord uit. - In 1823 gaf hij uit: Kort Overzigt der algemeene geschiedenis, gedeeltelijk gevolgd naar het Hoogduitsch van K.H.L. Pölitz: zeker een der beste beknopte leerboekjens voor de algemeene geschiedenis, waarvan nog in 1862 de vijfde geheel herziene en verbeterde druk door hem werd uitgegeven. - In 1826 verscheen de Statistieke Beschrijving van Gelderland, uitgegeven door de Commissie van Landbouw in dat gewest, in overleg met eene commissie der provinciale staten. Zij kan voor een gedeelte beschouwd worden als bijdrage tot eene overwerking van de Tegenwoordige Staat van Gelderland, een boek in 1741 uitgegeven, dat niet langer juiste denkbeelden van den physieken toestand der provincie gaf, en buitendien de teregtwijzing eener latere kritiek in het geschiedkundige vak behoefde. Uit een tal bouwstoffen, hem verleend, kostte het Nijhoff groote moeite het werk zóó te redigeren, dat er een schoon geheel, met belangrijke bijvoegselen van zijne hand verrijkt, voor den dag is gekomen. Het is uitverkocht en zoude, naar de behoefte van den tegenwoordigen tijd, mits door een bevoegd persoon, eene nieuwe bearbeiding verdienen. - Hij, wien de eer en het geluk des vaderlands ter harte ging, konde het jaar 1848 niet laten voorbij gaan, zonder aan het einde van den tachtigjarigen oorlog door den vrede van Munster te denken. Zijn stukje: De Vrede van Munster, in 1648 gesloten, herdacht in Nederland in 1848, wees op het groot belang van die gebeur-
{==112==} {>>pagina-aanduiding<<}
tenis en werd onder ruim debiet met hoogen lof ontvangen. Eindelijk nam hij in 1849 de redactie van den toen zeer verwaarloosden Gelderschen Volks-Almanak op zich en versierde dien jaar op jaar met zijne bijdragen, allen in eenen aangenamen en boeijenden stijl met smaak opgesteld. De lijst dier bijdragen volgt hier onder No. 2.
Uit deze dorre opgave blijkt reeds, dat onvermoeide arbeidzaamheid een hoofdtrek in het karakter van Nijhoff was. Onze verwondering over hetgeen hij gedaan heeft zal klimmen bij de beschouwing zijner werkzaamheden als archivaris. Er was voor den vlijtigen beoefenaar der vaderlandsche geschiedenis in zijne stad eene nog niet ontgonnen mijn. Door den maalstroom der gebeurtenissen van 1795 tot 1813 waren de archieven der provincie in eenen verwarden staat geraakt. Wel had Mr. G. van Hasselt in vroeger tijd er gebruik van gemaakt en bijzonderheden uitgegeven. Zijne talrijke aanteekeningen, adversaria, uittreksels, registers en bladwijzers getuigen, dat hij overal inzage gehad heeft, maar nimmer naar een vast plan of met éénheid te werk gegaan is. Den 6den Augustus 1816 werd Nijhoff als opzigter van het oude archief (later werd hij archivaris genoemd) aangesteld en begon hij de reorganisatie van de archieven van hof en rekenkamer, van kloosteren geestelijke goederen, van de opgevolgde besturen na 1795 enz., welke onder verschillende namen en op onderscheidene plaatsen verstrooid lagen. Er zijn nog afschriften van rapporten, die hij jaarlijks zoo aan de staten van Gelderland als aan het Ministerie inleverde, die toonen in welk eenen verwarden toestand hij de meeste bescheiden vond, welke moeijelijkheden hij had door te worstelen, welk plan van bewerking hij zich voorstelde en volgde, en wat hij reeds tot stand had gebragt. Het was in de eerste plaats te doen om bewijsstukken voor de administratie der domeinen, en hij erkende steeds veel geleerd te hebben van Mr. G. van Riemsdijk, administrateur der domeinen. De-
{==113==} {>>pagina-aanduiding<<}
ze had iemand noodig, die op zijn wenk steeds gereed was om alle bewijsstukken van renten, tinsen, oude rekeningen op te sporen, af te schrijven en tot het gebruik dienstbaar te maken. De eischen waren somtijds moeijelijk te voldoen; maar Nijhoff spande zich in, deed zijn best en de vrucht van zijne oefening was een kennis van zaken, die niemand wist. Vooral trok zijne belangstelling het gedeelte van het oude archief van het Geldersche hof en de rekenkamer (afgescheiden van dat gedeelte, waarvan zijn zoon in 1856 de registers heeft uitgegeven), waarin de bescheiden zijn, welke later als historische gedenkstukken in de Gedenkwaardigheden zijn opgenomen. De goedkeuring op zijnen arbeid kon niet ontbreken. De rijksarchivaris de Jonge schreef den 19den Maart 1832 aan Zijne Exc. den Minister van Binnenlandsche Zaken, bij de toezending van twee registers: ‘ik kan niet genoeg bewonderen den tijd, de moeite en den ijver, welke de genoemde opzigter aan de zamenstelling van deze registers heeft besteed, en ik doe volgaarne hulde aan derzelver doelmatige inrigting en aan de orde, die in dezelve heerscht. Deze registers toch zijn de slotsom van jaren arbeids, welke doorgebragt zijn in het opsporen, schiften, rangschikken en catalogiseren van stukken van den meest uiteenloopenden aard, en waaronder zonder twijfel duizenden aan hem voorgekomen zijn, die of geheel onnut of van geringe waarde waren.’
Ook buiten Arnhem toonde hij zijne werkzaamheid door het inventariseren van het archief van het graafschap Kuilenburg, dat tot daartoe in eenen verwaarloosden toestand verkeerd had. Deze arbeid werd hem in het jaar 1829 opgedragen en hij volbragt zijne taak op eene wijze, dat hem 's konings goedkeuring met de groote gouden medaille te beurt viel. Z.M. bepaalde, dat dit archief later, als rijkseigendom, van Kuilenburg naar Arnhem zoude worden overgebragt. Den rijkdom dezer verzameling, waarin hij orde gebragt had, heeft hij zelf in het eerste stuk zijner Bijdragen (waarvan later) doen

{==114==} {>>pagina-aanduiding<<}

kennen. Een vurige wensch werd vervuld door een besluit van den Gouverneur van Gelderland van 10 November 1847, hetwelk de schifting en beschrijving der gemeente-archieven in dat gewest regelde. Nu strekte zijn invloed zich over de geheele provincie uit en aan zijn plan om deze zaak op eenen eenparigen voet te brengen kon gevolg gegeven worden. Bij den omvang zijner werkzaamheden verkreeg hij eenen adjunctarchivaris als helper, zijnen zoon P. Nijhoff, nu zijn opvolger, in de beste school voor deze betrekking opgegroeid. Aan Nijhoff kan de lof niet onthouden worden, dat hij de eerste in ons land geweest is, die, in het gevoel van het groot belang der oude archieven, rusteloos bij het onderzoek daarvan bezig geweest is, van eene naauwkeurige beschrijving het voorbeeld gegeven en anderen tot het volgen van zijne manier van werken aangemoedigd heeft.
Wij kunnen ons beroepen op hetgeen publiek gemaakt is: op de Gedenkwaardigheden uit de Geschiedenis van Gelderland. Nijhoff wist beter dan iemand, hoeveel er nog in die geschiedenis op te helderen en te verbeteren was, en welke bronnen de door het stof der eeuwen bedekte stukken zijn, om tot eene meer juiste en volledige kennis te geraken. Bondam had zijn Charterboek tot 1286, van Spaen zijne Geschiedenis tot 1343 gebragt. Hieraan wilde hij zich aansluiten en de Gedenkwaardigheden voortzetten tot den dood van hertog Karel van Egmond in 1538: een tijdvak van ruim een paar eeuwen, maar toch eene onderneming van grooten omvang, als wij letten op de zeven kwartijnen, die hij uitgaf. Hij ondervond van onderscheidene zijde ondersteuning voor het debiet van zulk een kostbaar werk, onder anderen van de hooge regering, die van rijkswege voor vijftig exemplaren inteekende. Zoo verscheen in 1830 het eerste deel, hetwelk, in 1832, door den rijksarchivaris de Jonge genoemd werd ‘een boek vol diepe geleerdheid, en voor de geschiedenis des vaderlands van het hoogste aanbelang, hetwelk dat van Bondam op

{==115==} {>>pagina-aanduiding<<}

zijde streeft, ja in vele opzigten overtreft, als bevattende zeer gewigtige geschiedkundige beschouwingen, hoedanige bij Bondam niet gevonden worden.’ Sedert verschenen deel II, III, IV, V, en VI, 1 en 2, het laatste in 1862, dat eindigt met den vrede van Gorinchem in 1528. Nog negen jaren ontbraken aan de voltooijing van zijn plan, hetgeen hij berekende, dat op zijn zeventigste jaar, bij voortdurende gezondheid zou kunnen plaats hebben. De dood vergunde hem de vervulling van dien wensch niet! Hoe veel tijd en moeite moet het hem niet gekost hebben, zoo vele charters, dikwijls in onduidelijk schrift, naauwkeurig af te schrijven, en de drukproeven te vergelijken en te verbeteren! Het bevreemdt ons niet, dat zijn gezigt er onder leed en eene oogontsteking hem noodzaakte het werk eenigen tijd te staken. Maar, hierdoor niet afgeschrikt, nam hij het weder op en zette het voort zoo lang hij vermogt. En die charters zijn opgehelderd door eenen schat van aanteekeningen, die van zijne bedrevenheid in de oude taal en regten, in wapen- en geslachtkunde, in muntzaken en tijdrekenkunde, in binnen- en buitenlandsche letterkunde getuigenis geven. Ook een bekwaam opperman, die bouwstoffen aanwijst, zamenbrengt en rangschikt, maakt zich verdienstelijk: dat Nijhoff veel meer dan dit was, ook een bekwaam bouwmeester, die van de aangebragte materialen gebruik maakt, toont hij in zijne voor elk deel geplaatste Overzigten, waar hij, onder dien bescheidenen titel, de zaken in de charters voorkomende met andere geschiedkundige bescheiden in geschikt verband brengt, en ons Gelderland leert kennen, zoo als het in de behandelde tijdvakken was. En niet alleen Gelderland leeren wij kennen: ook de geschiedenis van andere provinciën, heerlijkheden en landen, met welke het in betrekking kwam, wordt er door opgehelderd. De Gedenkwaardigheden worden door geen ander werk van dien aard buitenslands overtroffen en zijn eene eer voor onze natie. Te regt noemt een bevoegd verslaggever

{==116==} {>>pagina-aanduiding<<}

(Gids, September 1863) ze ‘het duurzaamst gedenkteeken van N. 's stalen ijver en van zijnen oordeelkundigen arbeid. Zij behooren tot die soort van werken, die den Schrijver de ondermaansche onsterfelijkheid verzekeren.’ En Prof. Heeren, die in de Göttinger Anzeigen eene en andere bladzijde aan de beoordeeling van den eersten band dezes werks wijdt, zegt er reeds in 1831 van: ‘Eine solche zuverlässige Schilderung des Zustandes eines Landes in einem früheren Zeitraum ist baarer Gewinn für die Geschichte; es ist ein heller Fleck mehr in ihrem Gebiete.’ Nijhoff's naam blijft met dien van Gelderland zonder twijfel voor altijd verbonden.
En toch niet afgemat door dat omslagtig werk, begon hij in 1837 eene andere onderneming: de Bijdragen voor Vaderlandsche Geschiedenis en Oudheidkunde, eenigzins als voortzetting van het Tijdschrift Antiquiteiten, door Westendorp en Reuvens uitgegeven. Volgens zijn gevoelen was er behoefte aan een algemeen vereenigingspunt, waar zij, die zich met de navorsching van de vaderlandsche geschiedenis onledig hielden, de vruchten van hunnen arbeid kunnen nederleggen, aan het openen eener verzameling van onuitgegevene oorkonden en tevens voor verhandelingen over duistere of onbekende punten uit de Vaderlandsche Geschiedenis, welke uit nieuw ontdekte charters bevestiging of opheldering verkrijgen. De boekbeschouwingen, daarin opgenomen, moesten niet zoo zeer oordeelvellingen uitmaken als veel meer mededeelingen van den inhoud, zoo als hij zelf in vroeger tijd aan Tijdschriften bezorgde. Hier was hij wel redacteur, die verzamelde wat dienen konde, die geene proeve ongezien verzond, maar ook medewerker, die de verzameling met zijne belangrijke mededeelingen verrijkte. De lijst No. 3 bevat de opstellen van zijne hand. Tien deelen met een register maken de eerste reeks uit; drie deelen behooren tot de tweede reeks; en het is te hopen, dat de voortzetting van dit nuttige werk niet zal gestaakt worden,

{==117==} {>>pagina-aanduiding<<}

waartoe wij Nijhoff's zoon en opvolger dezelfde ondersteuning en medewerking toewenschen, als zijn voorganger en vader genoot. Het allerlaatste stuk (N.R. III. No. 3): Overzigt van de tot heden in het licht verschenen registers en inventarissen van oude archieven in Nederland, is ook het laatste opstel van zijn leven, weinige weken voor zijn dood, geschreven met dezelfde helderheid van geest, veelomvattende kennis en stipte naauwkeurigheid als weleer.
Van vele geleerde zoo binnen- als buitenlandsche genootschappen is Nijhoff lid geweest. In 1826 werd hij lid van de Maatschappij der Nederlandsche Letterkunde te Leiden; in 1828 Correspondent der Tweede Klasse van het Koninklijk Nederlandsch Instituut van Kunsten en Wetenschappen; in 1829 lid van het Provinciaal Utrechtsch Genootschap; in 1830 buitengewoon lid van het Provinciaal Friesch Genootschap voor Geschied-, Oudheid- en Taalkunde; in 1831 eerelid van het Verein für Geschichte und Alterthumskunde Westphalens; in 1833 lid van het Genootschap Pro excolendo jure patrio te Groningen; in 1837 corresponderend lid van het Thüringisch-Sachsische Verein für Erforschung des vaterländischen Alterthums; in 1842 lid van het Zeeuwsche Genootschap der Wetenschappen; in 1847 lid der Tweede Klasse van het Koninklijk Nederlandsch Instituut; in 1849 lid van de Société pour la recherche et la conservation des monuments historiques dans le Grand Duché de Luxembourg; in 1850 lid van het Historisch Genootschap te Utrecht; in 1851 corresponderend lid van het Noord-Brabantsch genootschap, na in 1848 tot gewoon lid te zijn verkozen; in 1855 eerelid van het Historisch Verein für Gelder und Umgegend, ook lid der Koninklijke Akademie van Wetenschappen in Nederland; in 1858 lid van het Historisch Verein für den Niederrhein, en in 1859 eerelid van het Koninklijk Oudheidkundig Genootschap te Amsterdam. Bij dit alles kwam nog de onderscheiding, dat Z.M. de Koning hem in December 1847, na de voltooijing van het

{==118==} {>>pagina-aanduiding<<}

4de deel zijner Gedenkwaardigheden, tot ridder der orde van den Nederlandschen Leeuw benoemde en de Senaat der Groningsche Hoogeschool hem, den 24sten Mei 1850, honoris causa, het diploma van Doctor in het Romeinsche en hedendaagsche regt verleende.
Bij den blik op den omvang zijner werkzaamheden zoude men ligt denken, dat hij een stroef kamergeleerde geweest is, die zich om weinig meer dan hetgeen hij bij de hand genomen had, bekommerde. Verre van daar! Mogt ik eenige trekken van den uitmuntenden man, zoo als hij mij voor den geest staat, aan hen, die hem niet gekend hebben, kunnen mededeelen! Wie hem bezocht, vond hem, ja, altijd aan den arbeid, dikwijls in den kring van zijn huisgezin, met charters en perkamenten vóór zich; maar deze werden ter zijde geschoven, als het om een goed gesprek ook buiten zijn vak te doen was. Velen bezochten hem, ook om uit dezen schat zijner kennis inlichtingen te vragen over plaatselijke omstandigheden, familie-betrekkingen enz.; en altijd welwillend en minzaam, wie hem ook naderde of omringde, stond hij voor ieder ten dienste gereed, zoo ver zijn vermogen reikte. De vreemde werd terstond getroffen door zijne eenvoudigheid, nederigheid en bescheidenheid, die zich van allen aanmatigenden toon onthield en gaarne van anderen leerde, hij, bij wien anderen ter school konden gaan. Er is, meen ik, een spreekwoord, dat aan den ouden Gelderschman gulheid en gastvrijheid toeschrijft: bij hem werd het spreekwoord eene waarheid. Godsdienst, zonder femelarij of zweem van vertooning maken, was hem eene zaak van hart en leven, die in al zijne betrekkingen woord en daad beheerschte. Hij bebeminde de natuur en het was hem een lust, met kinderen of vrienden gebruik te maken van de wandelingen in de schoone omstreken zijner vaderstad, waar hij elk plekje kende en met ingenomenheid de vernieuwingen aanwees, die er gedurende zijn leven waren aangebragt. Iedere zaak bezag

{==119==} {>>pagina-aanduiding<<}

hij van de beste zijde en toonde zich stil vergenoegd, zoo dat men zich in zijne tegenwoordigheid altijd goed gestemd gevoelde en zijn vreedzaam huis met voldoening verliet. En wat hij in het dagelijksch leven voor zijn huisgezin, als echtgenoot, als onderwijzer en opvoeder zijner kinderen, als bewaker hunner studiën was, weten zij, die hem het meest missen, beter dan iemand. Hij was in December 1817 gehuwd met Mejufvrouw Martina Cornelia Houtkamp, die zesenveertig jaren als éénen gelukkigen dag met hem doorbragt. Van zijne negen kinderen mogt hij de meesten tot eenen vasten stand in de maatschappij zien komen; één zoon op nog jeugdigen leeftijd en twee volwassen dochters werden aan de ouders door den dood ontrukt. Vooral na het verlies zijner jongste dochter, die ongeveer drie maanden vóór hem bezweek, verergerde de hartkwaal, die hem reeds een geruimen tijd had aangetast. Ofschoon hij er werkzaam bij bleef, gevoelde hij toch dat zijn toestand niet zonder gevaar was, en schreef den 2den September 1862, toen het laatst uitgegevene stuk der Gedenkwaardigheden bijna gereed was: ‘de tijd, die mij waarschijnlijk voor zulken arbeid vergund zal zijn, begint op te korten. Van tijd tot tijd ontving ik daarvan reeds een wenk.’ Den 7den Februarij 1863 meldde hij: ‘Sedert tien weken moet ik het huis en veelal mijne kamer houden. Gelukkig ben ik zonder koorts en kan ik mij met hoofd en pen bezig houden. Het tegenovergestelde zoude vrij wat erger zijn.’ Na den schok over het verlies zijner jongste dochter nam de ligchaamskracht zigtbaar af; maar zoo lang de geest helder bleef, verliet hem de onderwerping aan hooger bestuur en de dankbaarheid niet voor al het goede, dat het leven hem geschonken had. In het begin van Junij kwamen benaauwdheden, die weder plaats maakten voor eene verdooving van geest, waarin hij den 20sten tot een hooger bestaan insluimerde, terwijl hij ons zijne nagedachtenis zonder smet en het voorbeeld zijner deugden naliet.

{==120==} {>>pagina-aanduiding<<}

Onder het leedwezen over zijn verlies is het een aangenaam gevoel, dat, bij het verslag van hetgeen hij geweest is, niets vergoelijkt of verontschuldigd behoeft te worden. Menigeen gaat heen en wordt terstond vergeten: hem, wien de hoogachting zijner tijdgenooten te beurt viel, is ook het eervol aandenken van volgende geslachten verzekerd. Op hem pas ik toe de woorden van Tacitus, aan het slot van het leven van Agricola: Si quis piorum manibus locus, si, ut sapientibus placet, non cum corpore extinguuntur magnae animae: placide quiescas, nosque, domum tuam ab infirmo desiderio et muliebribus lamentis ad contemplationem virtutum tuarum voces, quas neque lugeri neque plangi fas est, etc.
 
Kampen, Januarij 1864.
P.C. Molhuijsen.


{==121==} {>>pagina-aanduiding<<}


Opstellen van Isaak Anne Nijhoff, verschenen in

No. 1. Tijdschriften.

De vermeerderde magt en het gevestigd aanzien der Romeinen beschouwd als in zich bevattende de kiem van het verval en den ondergang des Romeinschen staats. Eene proeve van des menschen kortzigtigheid in het nasporen van de keten van oorzaken en gevolgen in de lotgevallen der wereld. Vaderl. Letteroef. Mei 1820. II. 293.
Redevoering over de mislukte pogingen van Karel den Groote ter herstelling der vervallen wetenschappen. Rec. o.d. Rec. 1820. II. 365, 401.
Proeve eener beschouwing van den tachtigjarigen oorlog tegen Spanje en deszelfs voordeeligen invloed op den koophandel onzer tegenwoordige Noordelijke Provinciën. Vaderl. Letteroef. 1820. II. 689.
Eenige regels uit den inventaris der nalatenschap van Karel van Egmond, hertog van Gelre, als bijdrage tot de geschiedenis der weelde van zijnen tijd. Vaderl. Letteroef. 1821. II. 656.
Beschouwing van den invloed, welken de tachtigjarige oorlog tegen Spanje en het afwerpen van het Spaansche juk op de wetenschappelijke beschaving der Vereenigde Nederlanden uitgeoefend hebben. Rec. 1825. II. 445.
Proeve eener ontwikkeling der oorzaken, welke in het jaar 1576 de Gendsche bevrediging voortgebragt hebben. Rec. 1826. II. 461.

{==122==} {>>pagina-aanduiding<<}

De invloed van den tijdgeest in ons vaderland gedurende de eerste jaren van den tachtigjarigen oorlog. Rec. 1829. II. 133.
Eed van prins Maurits als Stadhouder van Gelderland. Algem. Konst- en Letterb. 1829. I. 94.
Landdag in Gelderland. Algem. Konst- en Letterb. 1829. I. 94.
Bijdrage tot de geschiedenis van het muntwezen in Gelderland. Algem. Konst- en Letterb. 1831. II. 419.
Herinnering aan het gevoelen van W.A. van Spaen, aangaande de moles door den Romein Drusus in den Rijnstroom gelegd en door den Batavier Drusus weggenomen. Algem. Konst- en Letterb. 1833. II. 405.
De volksverlichting, eene redevoering. Volksbode, 1844.
Mededeeling betreffende een handschrift afkomstig van het klooster Bethlehem bij Doetinchem. Verslagen en Mededeelingen der Kon. Akademie van Wetenschappen, Afd. Letterk. Deel II. bl. 168.


No. 2. Geldersche volks-almanak.

1850.	1. Levensschets van Jan van Nassau Katzenellenbogen, stadhouder van Gelderland.
1851.	127. De schipbrug te Westervoort; hare vernieling in 1763.
1852.	3. Levensberigt van Gerlach van der Capellen.
1852.	177. De Klingelbeek bij Arnhem.
1853.	1. Bisschop Albertus, den Apostel der Lijflanders.
1853.	71. Een woord tot inleiding van het stuk van J.L. Nijhoff, getiteld: Twee bange dagen en een blijde nacht. Herinneringen aan 29 en 30 November 1813.
1853.	154. De Heidenen in Gelderland.
1854.	1. De Geldersche plooijerij, bijzonder te Nymegen.
1855.	1. Gelderlands geschiedenis belangrijk voor gevoel en verbeelding.
1855.	108. De Geldersche Bloem.
1856.	1. Een blik op de marktplaats en het St. Walburgs plein te Arnhem.
1857.	235. Het kasteel te Hattem.
1858.	1. De Arnhemsche gilden.
1859.	1. Het Wilhelmus te Eede, in 1624.
1860.	11. Rozendaal.
1861.	3. Maarten van Rossem.
1863.	1. Bijdrage tot de geschiedenis der oudtijds te Arnhem heerschende weelde, merkbaar bij de verandering der regering en bij het vieren van den vastenavond en den meidag.



{==123==} {>>pagina-aanduiding<<}


No. 3. Bijdragen voor vaderlandsche geschiedenis en oudheidkunde.

Overzigt van het archief, afkomstig van het graafschap Kuilenburg. Dl. I. 1.
Uitnoodiging ter viering van een klokkendoop. I. 74.
Eerste handelingen van Jan graaf van Nassau Katzenellenbogen, als stadhouder des vorstendoms Gelre en graafschaps Zutphen. I. 104.
Iets over den togt van hertog Albrecht tegen de Friesen. I. 151.
Handelsvoorregt aan die van Kuilenburg te Calais verleend. I. 207.
De stad Elburg voor het keizerlijk hofgerigt gedaagd, in den rijksban gedaan en daaruit ontslagen. I. 266.
Bijdragen tot het strafregt. I. 288. II. 131. V. 163.
De Vereenigde Nederlanden, in 1672, door laakbare onvoorzigtigheid den val nabij gebragt, door de Goddelijke Voorzienigheid zigtbaar behouden. II. 1.
Stukken belangende de onderhandelingen met François van Valois, hertog van Anjou, 1578. II. 29.
Aanstelling van Jan graaf van Nassau Katzenellenbogen, als stadhouder des vorstendoms Gelre en graafschaps Zutphen. II. 49.
Het huis van Maarten van Rossem te Arnhem. II. 124.
Jan graaf van Nassau, het stadhouderschap van Gelderland verlatende. II. 161.
Naamlijst der verhandelingen omtrent de geschiedenis en het staatsregt in ons vaderland, voortgekomen uit de school van den hoogleeraar Kluit. II. 196.
Bedenkingen des hofs van Gelderland tegen de uitvoering der plakkaten van keizer Karel V. II. 247.
Verboden wapenen onder keizer Karel V. en Filips. II. 258.
Bijzonderheden betrekkelijk het leven en karakter van Don Emanuel van Portugal en Emilia van Nassau. II. 264.
Ontwerp van overeenkomst tusschen keizer Maximiliaan en Karel, hertog van Gelre. II. 280.
Onuitgegeven stukken betrekkelijk de geschiedenis der Spaansche heerschappij en die van den opstand tegen Spanje, bijzonder in Gelderland. III. 29, 184. IV. 29, 215, 275. V. 208. VI. 57, 264. VII. 48. VIII. 43, 202, 265. IX. 203.
Bijdrage tot de geschiedenis der geregtelijke geneeskunde. III. 75.
Het Loo, geen lusthuis der Geldersche hertogen. III. 214.

{==124==} {>>pagina-aanduiding<<}

Akte van inbezitstelling, naar het Geldersche leenregt. IV. 225.
Een regtshandel voor het Veemgerigt. IV. 261.
Een der oudste papiermolens op de Veluwe. V. 90.
De ambtman, rigter en dijkgraaf van Overbetuwe. V. 165.
Aanteekening op Bondam's Charterboek. V. 231.
Stadregt van Bronkhorst van 1482. VI. 37.
Bijdrage tot de geschiedenis van het regt van Placet. VI. 54.
Onuitgegeven brieven betrekkelijk de komst van Leycester in de Nederlanden. VI. 107.
Aanbevelingsbrief van de koningin van Engeland voor den hertog van Anjou in 1580. VI. 124.
Iets over Floris van Egmond, stadhouder van Holland, 1539. VI. 271.
Het Geldersche regeringsreglement van 1675 en 1750. VII. 79.
Zegel van den graaf van Leycester als algemeen landvoogd der Vereenigde Nederlanden. VII. 107.
Iets over het stedelijk archief te Zutphen. VII. 164.
Zegels van overleden vorsten. VII. 233.
Heerlijke regten van Bredevoort. VIII. 181.
Bepalingen aangaande de waarde der loopende munten in 1501. VIII. 193.
Het ontstaan van het Pannerdensche kanaal. VIII. 217.
Het klooster Bethlehem of Bielhem bij Doetinchem. IX. 1.
Zeldzame verklaringen betreffende grensbepaling. IX. 61.
Nijmegen en de Jesuiten in 1555. IX. 139.
Vrijgeleide-brief van Karel van Egmond, hertog van Gelre. IX. 140.


In de Tweede Reeks.

Berigt aangaande het oud archief der stad Doesburg. II. 103.
Verordening, betreffende het beheer der inkomsten van den Valeweerd, als bezitting van het fraterhuis te Doesburg. II. 128.
Wat Karel van Egmond, hertog van Gelre en graaf van Zutphen, in de vaderlandsche geschiedenis beteekent. II. 240.
De stijl der orde van St. Jan van Jeruzalem of der Maltezer-ridders. II. 267.
De nederlaag van Jonker Frans van Brederode, vermeld door Jan, graaf van Egmond. II. 269.
Voorts talrijke Boekbeschouwingen.




{==125==} {>>pagina-aanduiding<<}





Levensberigt van Mr. Pieter Buijskes.

Met weêmoedig genoegen aanvaard ik de taak, mij door het Bestuur onzer Maatschappij welwillend opgedragen, om voor hare Handelingen het Levensberigt op te stellen van Mr. Pieter Buijskes. - Jaren achtereen dagelijks met hem aan het parket der Arrondissements-Regtbank te dezer stede werkzaam, gedurende en sedert dien tijd steeds door de innigste vriendschap aan hem verbonden, erken ik gaarne aan zijn voorbeeld, zijne leiding, zijne altijd minzame en verstandige raadgeving oneindig veel voor mijne vorming tot den maatschappelijken werkkring verschuldigd te zijn. Wie het voorregt genoot den waardigen man van nabij te leeren kennen, en zich daardoor onwederstaanbaar gedrongen gevoelde hem achting en genegenheid toe te dragen, zal dit gereedelijk kunnen beseffen. Inderdaad, het was de inspraak des harten, welke mij bij de sombere groeve, waarin zijn stoffelijk omkleedsel was nedergelaten,

{==126==} {>>pagina-aanduiding<<}

mijnen Hemelschen Vader dank deed zeggen voor den onschatbaren zegen, mij door zijne goedheid daarin geschonken, dat ik den edelen man op mijn levenspad mogt ontmoeten.
 
Buijskes was door de natuur rijk bedeeld. Helder van geest, vlug van bevatting, juist van oordeel, sterk van geheugen, gezind om alles naauwkeurig en grondig te onderzoeken, was hij bestemd in iederen kring, hem ten deel gevallen, uit te munten. Eene hem aangeborene levendigheid, gepaard aan eene bijzondere gemakkelijkheid in den omgang, maakte hem echter voor het bedrijvig leven bij uitstek geschikt, en gelukkig inderdaad dat hij geroepen werd om zich bij voorkeur daarin te bewegen. Al miste hij dien ten gevolge de gelegenheid zich gezet aan letterkundigen arbeid te wijden waardoor het mij niet gegund is op de vruchten van zijne pen te wijzen, ten einde zijne verdiensten in het licht te stellen, veilig kan ik mij op het aanzienlijk aantal dergenen beroepen, met wie hij, in de verschillende betrekkingen door hem bekleed, in aanraking kwam.
Men behoefde immers Buijskes slechts korten tijd gade te slaan, om aanstonds in hem den schranderen en scherpzinnigen opmerker, maar tevens den welwillenden, beschaafden, beminnelijken man te onderkennen. Hij bezat toch in hooge mate de gave om anderen, soms bij de eerste ontmoeting, voor zich in te nemen. Voor een ieder van wat rang of stand, had hij een vriendelijk woord; jegens een ieder wist hij den juisten toon aan te slaan. Steeds opgeruimd en spraakzaam, spiegelden de gulheid van zijn karakter en de adel van zijn hart zich in zijne vriendelijke gelaatstrekken af.
Hoe liefelijk staat zijn beeld mij voor den geest, wanneer hij in den gezelligen kring, door onschuldige scherts, luimige invallen, gepaste aanhaling van puntige uitdrukkingen of koddige voorvallen, de lachspieren in beweging bragt en algemeene vrolijkheid opwekte! Hoe menigmaal was ik

{==127==} {>>pagina-aanduiding<<}

getuige van den aangenamen indruk, welken hij op allen maakte, die het zich ten genoegen rekenden hem te ontmoeten! Echte humor was hem geheel eigen. Iedere brief, dien ik van hem ontving, - en gedurende zijn verblijf in 's Gravenhage ging er stellig geen maand om, waarin ik dit voorregt niet meermalen mogt genieten - was er mede gekruid en kenmerkte zich door geestige gedachte of woordspeling. Nimmer echter vermaakte hij zich ten koste van anderen. Zijne goedhartigheid deed hem dien dikwijls zoo gevaarlijken klip zorgvuldig vermijden. In zijn oordeel over anderen was hij integendeel steeds liefderijk, al bleven voor zijnen helderen blik verkeerdheden en gebreken niet lang verholen.
Buijskes toch bezat veel menschenkennis en levenswijsheid en was daardoor jegens anderen inschikkelijk en welwillend gestemd. Anderen ten dienste te zijn, behoeftigen onderstand te verleenen, nuttige ondernemingen naar vermogen te schragen rekende hij zich tot duren pligt, waaraan hij zich nimmer onttrok.
Men denke echter niet, dat de man, steeds opgeruimd en vrolijk van geest, den ernst des levens naauwelijks kende, of althans geneigd was, de taak hem in de maatschappij opgedragen ligt te achten. Verre vandaar! echt Christelijk en godvruchtig gestemd droeg hij de wederwaardigheden welke hem, helaas! niet werden gespaard, kalm, gelaten en onderworpen. Doch zij troffen hem gevoelig en lieten een diepen, blijvenden indruk achter. Ondervonden zijne betrekkingen of vrienden pijnlijke slagen, zij konden zeker zijn bij hem de warmste deelneming te ontmoeten, uit zijnen mond verstandige en hartelijke woorden van troost, opwekking en bemoediging op te vangen.
De taak, waartoe hij in onderscheidene betrekkingen geroepen werd, vervulde hij steeds met voorbeeldige naauwgezetheid en trouw. Bedrijvig van aard, voortvarend, paarde

{==128==} {>>pagina-aanduiding<<}

hij aan die loffelijke eigenschappen de niet minder lofwaardige zucht tot grondige studie en onderzoek. Hij bezat daarbij de gelukkige, doch zeldzame gave, om in moeijelijke en ingewikkelde zaken spoedig, doch met juistheid te onderkennen, waarop zich de aandacht bepaaldelijk behoorde te vestigen, waarvan de beslissing moest afhangen en, met terzijdestelling van allen noodeloozen omhaal van geleerdheid, was hem geen moeite te zwaar, om op die punten eene vaste overtuiging te verkrijgen en er aan anderen rekenschap van te geven.
Zoo velen aan de beraadslagingen in de regtszaal met hem deel namen, zullen dit gaarne, naar ik vertrouw, bevestigen en aan zijne gemoedelijkheid, grondige kennis en schranderheid eenstemmig welverdiende hulde brengen. Allen toch, ik houd mij er van overtuigd, waardeerden hem als een hunner uitstekendste ambtgenooten en hadden hem daarbij lief als opregt, hartelijk, deelnemend vriend.
Is het te verwonderen, dat aan den man, wiens aantrekkelijk beeld ik met een enkel woord trachtte weder te geven, in de magistratuur eene aanzienlijke plaats werd toegewezen en dat de gemeenten, welke het voorregt genoten, hem onder hare ingezetenen te tellen, zich van zijne medewerking en voorlichting verzekerden. Eene korte vermelding van zijnen levensloop zal er het bewijs van leveren.
Buijskes werd den 31sten October 1794 aan den Helder geboren. Zijn vader was de met lof bekende Admiraal Arnold Adriaan Buijskes, zijne moeder vrouwe Eva Clasina van Romunde, beiden uit aanzienlijke geslachten in Enkhuizen gesproten. Herinner ik mij wel, dan veranderde hij in de eerste jaren zijns levens vaak van woonplaats, het eigenaardig gevolg van den stand door zijnen vader gekozen. Zijne opleiding voor de Hoogeschool genoot hij bij den gunstig bekenden, geleerden Predikant Wigeri aan de Beverwijk, aan wiens leiding meerdere aanzienlijke jongelin-
{==129==} {>>pagina-aanduiding<<}
gen, onder anderen uit het naburig Haarlem, werden toevertrouwd.
Den tijd genaderd, waarop hij tot de akademische lessen zou overgaan, zag hij zich de gelegenheid er toe afgesneden door zijne benoeming tot Garde d'honneur, bestemd voor het 2de regement cavallerie te Metz. Het schijnt echter, dat zijn vader, die als kundig en uitstekend zeeman bij den franschen keizer in aanzien stond, gelijk blijkt uit de waardigheid van Baron de l'Empire, die hem was opgedragen, toenmaals te Toulon zijnde, het dreigend onheil, grootendeels althans, wist af te leiden. Immers door dezen naar Parijs ontboden, had hij het voorregt, dat de benoeming tot Garde d'honneur vervangen werd door eene andere tot ‘Aspirant de marine 2de Classe, faisant partie du 77e equipage de haut bord montant le vaisseau de S.M. le Jean de Witt, Escadre du Texel.’ De Fransche Minister van Marine Décrès gaf den raad, dat men zich stil zou houden, en liet dit waarschijnlijk oogluikend toe, althans schoon later voor de Middellandsche Zee-vloot bestemd, trad Buijskes niet in dienst, maar bleef rustig te Parijs, waar hij vervolgens met zijnen vader getuige was van den intogt der legers van de verbondene Mogendheden. Spoedig daarop naar het vaderland teruggekeerd, deed hij zich in Junij 1814 als Student aan de Leijdsche Hoogeschool inschrijven. Reeds het volgende jaar echter brak hij zijne studiën af. Was hij er vroeger op uit geweest zich aan de te regt gehate en gevreesde dienst in de legers van den franschen alleenheerscher te onttrekken, nu ons herboren volksbestaan ernstig werd bedreigd, gordde hij manmoedig de wapenen aan, en maakte deel uit van de compagnie Leijdsche Jagers onder bevel van den kapitein Trip. Slechts korten tijd hield de veldtogt aan. De compagnie, in de maand April 1815 gevormd, zag hare taak na de glansrijke zegepraal in de velden van Waterloo bevochten ras

{==130==} {>>pagina-aanduiding<<}

tot aller voldoening geëindigd. Met vernieuwden lust hervatte Buijskes zijne letteroefeningen, en in de school van Smallenburg, Kemper en Hageman grondig gevormd, verwierf hij den 2den Mei 1818 de doctorale waardigheid in de beide regten na openbare verdediging eener wèlbewerkte dissertatie de crimine flagellatae annonae. Hij had ook een geruimen tijd de huisselijke lessen bijgewoond, die Bilderdijk over de geschiedenis des vaderlands destijds te Leiden gaf.
Na het verlaten der Hoogeschool vestigde hij zich als Advocaat eerst te 's Gravenhage, later te Haarlem, en trad den 29sten April 1820, in den echt met Helena Elisabeth Enschedé, dochter van Johannes Enschedé en Johanna Elisabeth Swaving. Toen in 1825 laatstgemelde gemeente als de plaats voor het houden eener algemeene tentoonstelling werd gekozen, zag hij zich het lidmaatschap der met de regeling belaste commissie opgedragen, en deelde hij ijverig in de veelvuldige bemoeijingen, aan de zorg voor de zoo gelukkig geslaagde onderneming verbonden; eene taak te bezwarender, naarmate men toen niet, gelijk thans, door tal van tentoonstellingen van allerhanden aard de noodige ervaring had opgedaan.
Weinig tijds later trad hij in de Magistratuur op. Bij 's Konings Besluit van 17 Januarij 1826 tot Regter in de Regtbank van eersten aanleg te Alkmaar aangesteld, werd hij in 1827 bij Besluit van gelijken datum tot Officier van Justitie bij die Regtbank bevorderd. Zijn verblijf in die gemeente, dat tot 1833 aanhield, liet bij hem de meest bevredigende herinneringen achter. Menigmaal althans hoorde ik hem met voldoening gewagen van de genoegens daar gesmaakt en van de aangename betrekkingen er aangeknoopt. Dat men wederkeerig den kundigen, welwillenden, voor ieder toegankelijken man naar verdienste waardeerde, mag daaruit worden afgeleid, dat hij tot Lid van den Stedelijken

{==131==} {>>pagina-aanduiding<<}

Raad en Kerkmeester bij de Nederduitsche Hervormde Gemeente werd gekozen.
Ten blijke van het vertrouwen algemeen in hem gesteld, zij tevens vermeld, dat hij in 1832 gedurende eene ernstige ziekte van zijnen zwager Mr. J. Enschedé, diens betrekking van auditeur-militair in Noord-Holland, tijdelijk waarnam.
Het daaraanvolgend jaar had ik het voorregt hem nader te leeren kennen. Den 6den September toch van dat jaar werd hij als Officier van Justitie bij de Regtbank te dezer stede geplaatst. De vriendschapsbetrekking, welke lang reeds tusschen mijne familie en die der Enschedé's bestaan had, bragt ons ongevoelig in aanraking. Behoef ik het wel te zeggen, dat de eerste ontmoeting al aanstonds den aangenaamsten indruk bij mij achterliet? Uiterst minzaam werd ik, na bekomen ontslag als Officier der Mobiele Schutterij, eerst kort als Advocaat opgetreden, door den voor jongeren zoo innemenden man ontvangen. Naauwelijks had ik hem bij verdere kennismaking het verlangen geopenbaard, om onder hem bij het Openbaar Ministerie geplaatst te worden, of hij toonde zich bereid tot verwezenlijking daarvan mede te werken, zoodra naar zijn oordeel, het daartoe geschikt oogenblik zou gekomen zijn.
Jaren achtereen bleef bij de Regtbank te dezer stede de post van Substituut-Officier onvervuld, en de wakkere Mr. J.A. Brandt, die vóór Buijskes geroepen was als hoofd van het parket, met klem en krachtigen arm voor de handhaving der justitie te waken, en zich aan die eervolle taak geheel had toegewijd, achtte zich onbezwaard haar alleen door te zetten. Gelukkig voor mij was Buijskes anders gestemd; van de overtuiging doordrongen, dat de werkzaamheden aan het Openbaar Ministerie opgedragen, al mogen ze soms een korten tijd zonder nadeel door ééne hand kunnen worden waargenomen, om haren omvang duurzame

{==132==} {>>pagina-aanduiding<<}

zamenwerking eischen. In Alkmaar deed hij er de hem steeds aangename ervaring van op, waar hij het voorregt genoot den door hem bijzonder hooggeschatten Mr. G. van Leeuwen tot Substituut te bezitten. Intusschen kwam het Buijskes, en te regt, ongeraden voor, terstond op bijstand aan te dringen, waar zijn voorganger getoond had, dat ze althans niet geheel onontbeerlijk was. Eerst in Junij 1835 zag ik uit dien hoofde den vurig door mij gekoesterden wensch vervuld, om onder zijne leiding voor de waarneming van het Openbaar Ministerie gevormd te worden, eene uitkomst, waartoe zijne welwillende aanbeveling zonder twijfel veel heeft bijgedragen.
Sedert dien tijd waren wij tot 1844 bijna onafgebroken iederen dag met elkander werkzaam, en vormde zich allengs die innige vriendschapsband, waaraan ik een deel van mijne verdere levensvreugde verschuldigd ben, en steeds tot aan mijnen laatsten stond met vurige dankbaarheid indachtig hoop te blijven.
In alles handelden wij in gemeenschappelijk overleg. Buijskes toch was de meening toegedaan, welke ook mij steeds als gegrond is voorgekomen, dat, zal het Openbaar Ministerie bij onze Regtbanken in der daad één zijn, de werkkring der leden van het parket niet met goed gevolg zorgvuldig kan worden afgebakend. Wij beschouwden het uit dien hoofde als een voorregt, niet afgescheiden van elkander, maar in hetzelfde lokaal werkzaam te zijn. Alles wat zich voordeed werd ons daardoor gelijkelijk bekend, over alles spraken wij onderling, en bepaalden wij, hoe daarin, door een onzer, naarmate het onderwerp tot het deel der werkzaamheden behoorde, welke ieder zich bijzonder ten taak zag gesteld, zou worden gehandeld. Voor mij althans was zulks van onberekenbare waarde. Dagelijks was ik daardoor in de gelegenheid op te merken, hoe helder Buijskes gewoon was de zaken in te zien, hoe eenvoudig en zonder omslag hij alles behandelde, hoe gereed hij zich toonde, waar pligt

{==133==} {>>pagina-aanduiding<<}

dit toeliet, zwarigheden uit den weg te ruimen, hoe voorkomend en minzaam hij een ieder te woord stond en bejegende. Was hij daardoor veler vraagbaak en werd hij, voor een ieder toegankelijk, zonder schroom geraadpleegd, nooit toonde hij zich wrevelig en ongeduldig, altijd bleef hij kalm en meêgaande.
Waar het echter ernstiger zaken gold, en inschikkelijkheid ligt in laakbare zwakheid kon ontaarden, wist hij zich daarvoor zorgvuldig te wachten, en was hij terstond bereid krachtig door te tasten.
Zooveel goeds in zich vereenigende, won hij spoedig aller harten, zoodat hem, den waardigen, regtschapen en krachtigen, maar tevens welwillenden handhaver van orde en geregtigheid, aller achting ten deel viel.
Talrijk waren dan ook de betrekkingen hem opgedragen, waarvan hij zich met gemoedelijke naauwgezetheid kweet. In 1834 nam onze Maatschappij hem onder hare leden op, en werd hij tot lid der Commissie van Administratie over de Gevangenissen gekozen. Een jaar later trad hij in het bestuur van het Leidsche Departement der Maatschappij tot Nut van 't Algemeen; in 1840 riep hem het Kiescollegie in den Stedelijken Raad. Niet lang daarna genoot hij de eer, van door Willem II, ter gelegenheid van het bezoek aan deze gemeente gebragt, met de orde van den Nederlandschen Leeuw begiftigd te worden, eene onderscheiding door een iegelijk als welverdiend toegejuicht.
Toen in 1842 de plaats van Voorzitter der Arrondissements-Regtbank alhier was opengevallen, verklaarde Buijskes zich niet ongezind haar te vervullen, daarbij, naar ik mij mag overtuigd houden, door geene andere bedoeling bewogen, dan om voor mij de gelegenheid tot bevordering open te stellen, gelijk ik dan ook het geluk had in zijne plaats tot hoofd van het Parket benoemd te worden. Niet lang echter mogt de Regtbank het voorregt genieten de leiding van hare beraadslagingen aan zijne vaste hand toebetrouwd

{==134==} {>>pagina-aanduiding<<}

te zien. Elders was het oog op hem gevestigd. Het Provinciaal Geregtshof in Zuid-Holland keurde hem waardig, om in zijn midden zitting te nemen, en nadat hij in de maand April des jaars 1844 tot Raadsheer was aangesteld, volgde spoedig zijn vertrek naar de Hofstad.
Noode zag Leidens burgerij den algemeen beminden man vertrekken. Ook hij scheidde met weerzin, uit den grond zijns harten verklarende, dat hij in onze goede stad aangename dagen had gesleten. Steeds bleef hij bijzonder aan haar gehecht en achtte zich gelukkig, zoo vaak hij later in de gelegenheid was, haar te bezoeken.
Toch had hij gedurende zijn verblijf alhier menige wederwaardigheid ondervonden. In 1842 zag hij eene beminde dochter in den ouderdom van 14 jaren ten grave dalen, en gedurende den laatsten tijd zijner inwoning trof hem de ontzettende ramp, dat zijne tederminnende en trouwe gade, sedert eenigen tijd zwak van gezondheid en vooral van hoofd, door hevige vlagen van verstandsverbijstering werd aangetast, welke, gelukkig door dagen van kalmte afgewisseld, haar echter allengs voor den huisselijken kring minder geschikt maakten en haar doorgaans in eenen bedroevenden toestand deden verkeeren, totdat in 1846 haar lijden door den dood een einde nam.
Onder die zware slagen nu gedroeg Buijskes zich voorbeeldig. Bij den minder voldoenden staat van de toenmalige inrigtingen tot verpleging, aarzelde hij niet, de moeijelijke taak in zijne eigene woning te aanvaarden, ontzag daarvoor geenerlei moeite, wist, hoeveel hem dit kostte, moed te houden en troostte zich met het bewustzijn van alles te hebben aangewend, wat leniging, verzachting en zoo mogelijk genezing konde aanbrengen. Mij is het intusschen bekend, hoe zwaar hij er onder gebukt ging. In latere jaren trof hem, helaas! een nieuwe slag, toen een zijner dochters door dezelfde ziekte werd aangetast, waaraan zij, schoon in een der meest gunstig bekende gestich-
{==135==} {>>pagina-aanduiding<<}
ten, welke sedert in ons vaderland tot stand waren gekomen, zorgvuldig verpleegd, mede is bezweken.
Ik meende van deze treurige bijzonderheden melding te moeten maken, om te doen uitkomen, welke geestkracht hem bezielde. Immers onder zoo zwaren druk was hij nimmer wankelmoedig. Met onbezweken trouw kweet hij zich van de zorg voor zijn gezin, welke sedert alleen op zijne schouders rustte. Huisselijk van aard was hij het liefst te midden der zijnen, naauwlettend op alles, wat hun welzijn kon bevorderen.
Niet minder dan elders viel hem ook te 's Gravenhage de algemeene achting en genegenheid ten deel. Naauwelijks waren na zijn optreden in het Provinciaal Geregtshof vijf jaren verloopen, of hij zag zich tot Vice-President bevorderd, eene waardigheid, hem door zijnen in diensttijd en jaren ouderen ambtgenoot de Fremery volgaarne afgestaan. Ook de burgerij toonde zijne talenten en zijn karakter te waarderen, toen zij hem in 1849 het lidmaatschap van den Gemeente-Raad opdroeg. In die betrekking bewees hij, bepaaldelijk als lid der Commissie voor de strafverordeningen, onmiskenbare diensten.
Hoe hoog hij bij de leden van het Geregtshof stond aangeschreven, kan ik niet beter en vollediger in het licht stellen dan door aanhaling van de hartelijke woorden, door den waardigen Voorzitter van het Hof Mr. J.A. Philipse ter gelegenheid van de installatie van zijnen opvolger uitgesproken, en in het Weekblad van het Regt van 14 Januarij dezes jaars opgenomen.
‘Door zijnen dood’ zoo drukte de achtbare man zich uit, ‘heeft de stad onzer inwoning een waardig en in haar veel belangstellend ingezeten, de maatschappij eenen braven burger, de justitie een harer beste steunpilaren, zijne kinderen eenen liefderijken en zorgvuldigen vader, zijne familie en betrekkingen eenen welmeenenden raadgever, zijne ambtgenooten eenen kundigen en hulpvaardigen col-
{==136==} {>>pagina-aanduiding<<}
lega en zijne vele vrienden eenen getrouwen vriend en raadsman verloren, onherstelbaar verloren.
Gij allen, M. HH.! hebt den overledene zeer van nabij gekend. Gij hebt hem om zijne vriendelijkheid, opgeruimdheid en eenvoudigheid, om zijne braafheid en opregtheid, om zijne kunde, zijne ondervinding en werkzaamheid hooggeschat en bemind, en gij betreurt met mij het verlies van den man, die op zijnen uitersten post zoo geheel onverhoeds van ons en de zijnen is weggerukt.
Ik inzonderheid, M. HH.! die reeds ten tijde van mijn verblijf aan Leidens Hoogeschool hem heb leeren kennen, die nu vijf en dertig jaren lang door eene nimmer afgebroken vriendschap aan hem verbonden was, die sedert den jare 1844, toen hij in de maand April als Raadsheer in dit Hof was opgetreden, uit hoofde van onze gemeene ambtsbetrekking meer gedurig met hem omging, en die, nadat hij ook mijn huisvriend was geworden, mij meermalen van zijnen altijd wèldoordachten raad, waarop ik den hoogsten prijs stelde, mogt bedienen, ik inzonderheid, M. HH.! gevoel, en dit te meer nog op mijnen leeftijd, zeer diep het gemis van mijnen ouderen zoo getrouwen vriend en waardigen ambtgenoot, wiens verlies ik nimmer zal vergeten.
Een iegelijk, die hem in zijn huisselijken kring, weleer als den liefderijksten echtgenoot, altijd als den trouwhartigsten en meest zorgvuldigen vader, en bij veel opvolgend zeer grievend leed als den onderworpen en moedvollen Christen, gelaten in alles wat hem wedervoer en tevreden met hetgeen hem overbleef, heeft gekend; een iegelijk die hem in de uitoefening van zijne onderscheidene maatschappelijke betrekkingen heeft leeren waarderen; wij, M. HH.! die hem gedurende eene reeks van jaren als regter en voorzitter de meest gewigtige regtsgedingen hebben zien behandelen en daarover zonder ingenomenheid, met bedaardheid, bescheidenheid en kennis van zaken zijn gevoelen hebben hooren uiten, en die hem tevens altijd vol-
{==137==} {>>pagina-aanduiding<<}
ijverig, werkzaam en hulpvaardig hebben gezien, allen eindelijk die hem in den geheelen omvang zijner uitnemende verdiensten en talrijk goede hoedanigheden hebben gekend, zullen steeds zijne nagedachtenis met mij in eere houden en met christelijke onderwerping aan de altijd wijze beschikkingen der Goddelijke Voorzienigheid, die hem op den 24sten December 1863, op negen en zestig jarigen ouderdom, na eenen door hem tot den einde zoo nuttig en werkzaam volbragten leeftijd, van ons wegnam en in een beter leven overbragt, zijner nagedachtenis steeds in liefde gedachtig zijn.’
De lezers van dit Levensberigt zullen het mij, naar ik vertrouw, dank wijten, dat ik mij veroorloofde, deze merkwaardige en door warmte van gevoel zoo gelukkig gekenmerkte toespraak in haar geheel over te nemen. Mij was dit behoefte, eensdeels om het bewijs te leveren, dat ik van den mij mede zoo dierbaren afgestorvene niets te veel gezegd heb, meer nog, om aan te vullen wat aan mijne schets mogt ontbreken.
Zoo gewaardeerd en door een ieder bemind bragt Buijskes met zijne beide jongste dochters (de oudste was tot zijne bijzondere vreugde vroeger reeds allergelukkigst in den echt getreden) de laatste jaren zijns levens kalm en genoegelijk te 's Hage door. Twee zijner zoons waren naar wensch geplaatst, de oudste als zeeofficier, de loopbaan volgende door zijnen grootvader zoo luisterrijk betreden, de andere in betrekking van civiel ingenieur, terwijl de jongste na loffelijk volbragte studie aan de Leidsche Hoogeschool voornam zich in Indië te vestigen. Aan dat voornemen werd in de eerste maanden van het vorig jaar, na aanstelling tot ambtenaar der 1e Klasse en het aangaan van eene alles goeds voorspellende echtverbindtenis, gevolg gegeven. Het afscheid trof, gelijk ligt te vermoeden is, Buijskes diep, schoon zijn verstand hem de keuze deed billijken

{==138==} {>>pagina-aanduiding<<}

en hij door kracht van geest zijne aandoeningen wist te bedwingen.
Voorgelicht door den zeeman, in wiens bijzijn hij zich een groot gedeelte van zijn laatste levensjaar mogt verheugen, vond hij er genoegen in zijne geliefde panden gedurende den togt over den Oceaan in gedachte te vergezellen. Op eene kaart in zijn studeervertrek voorhanden stond de rigting afgebakend, volgens ingekomen zeeberigten, vermoedelijk door hen gevolgd. Bij ieder bezoek had hij er behoefte aan mij zijne onderstellingen mede te deelen. Gelukkig zag hij die in alles bevestigd, en smaakte het voorregt van de goede aankomst, na eene voorspoedige reis van 77 dagen, en later van de benoeming tot Substituut-Griffier bij den Raad van Justitie te Sourabaija, bij brief den 29sten October afgezonden, berigt te mogen ontvangen.
Met innigen weemoed bemerkten wij intusschen, dat de brave man merkbaar in zijne gezondheid achteruitging. Omstreeks het voorjaar overvielen hem duizelingen, waardoor zijn denkvermogen werd beneveld en gezette arbeid hem moeijelijk viel. Wel bragt een korte tijd van rust, door zijne ambtgenooten welwillend aangeboden, eenige beterschap aan, en opende zich het uitzigt, dat gunstiger saisoen heilzaam mogt werken. Maar dat uitzigt werd, helaas! slechts ten deele verwezenlijkt. Schoon hij weder geregeld zijne taak bij het Hof waarnam, viel zij hem echter zwaar en deed het hem leed zulks te ondervinden.
De plaatsen van vereeniging, waar hij, zoo uitnemend gezellig, gewoon was zich te verlustigen en ieder hem zoo gaarne aantrof, werden zorgvuldig vermeden. Alles toonde aan, dat hij, naar het uiterlijk afnemende, zich ook inwendig zwak gevoelde. Uit zijne laatste brieven werd mij dit telkens duidelijk; zoo schreef hij mij onder anderen den 12den November 1863, dat hij aan zijnen schoonzoon, als

{==139==} {>>pagina-aanduiding<<}

officier der marine aan het Nieuwe Diep met het loodswezen belast, te kennen gaf: ‘ik vaar als het quaestieuse dok à costi,’ en doelde in denzelfden brief op de mogelijkheid van een plotseling uiteinde met de volgende in der daad aandoenlijke woorden: ‘'t Gaat toch met mij niet best; tot nog toe ga ik wel tot vier uur uit, doch 's nachts heb ik het meestal kwaad, hoestende veel, met nog al opgeven roodachtig van kleur; op die wijze toch kan het schip niet lang blijven varen, de planken raken los; nu, de stuurman is toch dankbaar, dat hij zoo lang varen mogt en zijne medevarenden groot mogt zien.’ Iets verder schreef hij: ‘Als ge eens hooren mogt, dat het schip onverwacht is uit elkander gevallen.....’
Latere brieven van 6 en 10 December ademden denzelfden geest en helaas! spoedig werd die voorspelling treurige waarheid. Den 14den verliet hij des morgens tegen tien ure zijne woning, ten einde aan de teregtzitting van het Hof deel te nemen. Hij scheen niets ongewoons te gevoelen, schertste nog tegen een der bedienden, die hem het ambtsgewaad hielp aantrekken, toen hij op eenmaal, onder de voorlezing van een arrest, waartoe hij niet had medegewerkt, achter zijne ambtgenooten gezeten, om later den Voorzitter-stoel in te nemen, in één zonk, zonder eenig woord te kunnen uiten. Geneeskundige hulp spoedig toegesneld vermogt niets. In bewusteloozen staat tegen den middag naar zijne woning teruggebragt, blies hij een tweetal uren later, zonder eenig teeken van bewustzijn te geven, den laatsten adem uit.
Benijdenswaardig einde voor den braven man, die wel voorbereid, tot het laatst trouw op zijnen post, zonder smartelijk lijden, door Gods wijzen raad, naar betere gewesten werd geroepen, maar droevige en verpletterende slag voor zijne kinderen, betrekkingen en bekenden, die den besten vader, den hartelijken en opregten vriend, nog zoo

{==140==} {>>pagina-aanduiding<<}

gaarne langer hadden behouden. Groot was aller verslagenheid bij de mare van het aandoenlijk verscheiden, innig de deelneming, welke de zijnen mogten ondervinden. Moge de hulde zoo eenstemmig en ongekunsteld aan zijne nagedachtenis gebragt, tot leniging strekken van hunnen regtmatigen en diepgevoelden rouw!
 
Leiden, Junij 1864.
D. Tieboel Siegenbeek.



{==141==} {>>pagina-aanduiding<<}





Levensberigt van Abram Pieter van Groningen.

Abram Pieter van Groningen zag het levenslicht te Haarlem op den 7den Maart 1798. Zijn vader, Lambertus van Groningen, was een algemeen geacht godsdienst-onderwijzer bij de Hervormde gemeente zijner woonstad; zijne moeder, Maria Bayard, eene Hollandsche huisvrouw van den echten stempel, die, in ernstigen godsdienstzin haren echtgenoot gelijk, door teedere liefde en verstandig huisbestuur het levensgeluk van gade en kroost bevorderde. Nadat hun zoon de lagere scholen doorloopen en zich het Fransch, Hoogduitsch en Engelsch genoegzaam eigen gemaakt had, om later met zekere gemakkelijkheid de letterkundige en wetenschappelijke voortbrengselen der beste schrijvers in genoemde talen te genieten, lag den ouderen de vraag op het hart, welke de toekomstige bestemming van den knaap zou wezen? De vader wenschte hem eenmaal het predikambt te zien bekleeden, en de neigingen

{==142==} {>>pagina-aanduiding<<}

en aanleg van den zoon waren met dien wensch in overeenstemming. Slechts de moeder, hoezeer niets meer begeerende dan dat de schoone geestvermogens van haren lieveling ten bate der ook bij haar zoo hoog vereerde kerk zouden komen, bragt eenige bedenkingen in, welke het uitvloeisel harer nederigheid en bedachtzaamheid waren; maar die bedenkingen, hoofdzakelijk aan den burgerlijken en finantiëlen staat der familie ontleend, mogt zij opgeven bij de overtuiging, dat de inkomsten, voortvloeijende uit de veelvuldige lessen, waarmede de tijd van haren echtgenoot steeds bezet was, voorshands althans zijne plaatsing op de Latijnsche school toelieten.
Naauwelijks had de jonge van Groningen de eerste klassen der Latijnsche school van zijne geboorteplaats doorloopen, of hij had zich de achting en liefde harer leeraren verworven. Allen bewonderden de zeldzame vlugheid des geestes van hunnen leerling, zijn ongewoon sterk geheugen en zijne gevatheid, die zich, schijnbaar zonder de minste inspanning, meester maakte van alles wat hunne lessen hem voordroegen. Wanneer de volheid van den levenslustigen zin, die den knaap bezielde, hun ooit eenige moeite baarde, zijne edelmoedige natuur, zijn helder blaauw oog, dat steeds tot in de geheimste hoeken van zijn binnenste liet lezen, en de vaak echt humoristische uitingen van zijne gedachten en zijn gevoel gedoogden niet, dat hunne toegenegenheid voor een oogenblik van hem week.
Nadat van Groningen zijn dertiende levensjaar had bereikt, trof hem eene ramp, die niet alleen zijn teêrgevoelig hart met de diepste smart vervulde, maar ook zijne uitzigten in de toekomst verduisterde. Zijn vader stierf. De moeder, die behalve haren zoon nog eene jongere dochter bezat, zag zich beroofd van haren vromen echtgenoot en haar gezin van de middelen des bestaans. Bloedverwanten en vrienden, die de getroffen familie hoogachtten en minden, ontbraken niet; maar de krachten, waarmede men

{==143==} {>>pagina-aanduiding<<}

haar te hulp kon komen, waren klein. Sommige raadslieden der weduwe stelden haar voor, haren zoon van de Latijnsche school te nemen, en hem een ambacht te laten leeren, dat hem zelven en den zijnen weldra eene bron van nieuwe welvaart kon worden; maar haar eigenaardige godsdienstzin wees dien raad van de hand. ‘Ik ben het niet geweest,’ zoo sprak zij, ‘die mijn Abram op die school bragt; zoo zal ik het dan ook niet zijn, die hem er van afneem.’ Het woord des geloofs, door den aankomenden jongeling opgevangen, bleef hem bij door zijn gansche leven, en straks bleek het, dat het vertrouwen der moeder niet teleurgesteld zou worden. De leeraren der Latijnsche school, aan wier hoofd de met roem bekende J. ten Brink, later hoogleeraar te Groningen, stond, traden eendrachtig voor hun uitstekenden discipel op, en hij had het geluk zijne voorbereidende studiën voor het hooger onderwijs ongestoord te mogen voortzetten.
In September 1815 werd de toen zeventienjarige van Groningen te Leiden als akademieburger ingeschreven. De lof, door hem te Haarlem gewonnen, had het zijnen vrienden ligt gemaakt hem van verschillende zijden finantiële hulp te doen toekomen, zoodat hij althans de noodzakelijkste onkosten van het universiteitsleven, met inachtneming van veel overleg, bestrijden kon. Uit de toen nog bestaande landsbeurs vloeiden hem ƒ 300 toe, uit die van mevrouw de wed. Stein te Haarlem ƒ 200. Een bloedverwant schonk hem jaarlijks ƒ 50, en een weldoener, wiens naam hij nimmer te weten kwam, een dergelijke som. Stelden hem deze gezamenlijke inkomsten in staat als student te leven, tot aankoop van boeken en voor levensgenot, dat slechts voor geld verkrijgbaar was, schoot natuurlijk niet veel over. Dit belette echter niet, dat zijn akademie-tijd hem eene levensperiode werd, waarop hij in later jaren steeds met de grootste vreugde en dankbaarheid terugzag. De boekenschat, vrucht van uitgespaarde penningen, dien hij zich

{==144==} {>>pagina-aanduiding<<}

allengs verwierf, was hem te dierbaarder, naarmate hij kleiner was, en ook toen, evenzeer als in later leven, hield hij den dag, waarop eenige aankoop door hem gemaakt werd, voor een waren feestdag. De lessen der hoogleeraren Wyttenbach, Bake, van der Palm en anderen, die hij tijdens zijne propaedeutische studiën hoorde, en die van van Voorst, Suringar, Borger en Clarisse, die hem tot de beoefening der theologische wetenschappen opleidden, laafden zijne dorst naar kennis overeenkomstig zijne behoeften. Geestrijke jongelingen, die ook bij het volle genot van alle geoorloofde genoegens des studentenlevens hunne bestemming geenszins uit het oog verloren, en de kunst verstonden, om ook hunne uitspanningen aan hunne vorming dienstbaar te maken, trokken hem gaarne in hun kring, en met velen hunner, vooral C. Steenhauer, J.G. la Lau, A. Biben en anderen, die òf met de genoemden reeds ten grave gingen, òf nog leven, mannen, wier talenten en vruchtbare arbeid in maatschappij en kerk later een goeden naam wonnen, knoopte hij vriendschapsbanden aan, die eerst door den dood werden verbroken.
Hoezeer van Groningen het ambt, waartoe hij zich te Leiden voorbereidde, van ganscher harte begeerde en niets verzuimde, wat hem voor de vorming daartoe onmisbaar scheen, lag het noch in zijne natuur noch in zijne wenschen eenmaal als godgeleerde uit te munten. Levendigheid van gevoel en verbeeldingskracht en aesthetische zin waren, benevens een stalen geheugen en eene zeldzame takt, om de schatten zijner dagelijks aangroeijende kennis voor het leven aan te wenden, de gaven zijns geestes bij uitnemendheid. Hij had bewustheid van zijn dichterlijken aanleg en wist dien te waardeeren; geen wonder dat hij zijne theologische studiën gedurig afwisselde met litterarische en historische. Was hij als leerling der school te Haarlem reeds een goed latinist geworden (velen zijner vrienden aan de Akademie, die bij het stellen

{==145==} {>>pagina-aanduiding<<}

hunner latijnsche proefschriften zijne hulp genoten, hebben het ervaren) en vooral onder de leiding van ten Brink, meer dan in die dagen gewoon was, in het grieksch gevorderd, thans waren Horatius en Homerus zijne lievelingsauteuren. Aan deze lectuur paarde hij inzonderheid die van onze oudere dichters, Vondel, Huygens, Hooft en Antonides; van de lateren minde hij vooral de van Harens, van de modernen Bilderdijk. Ofschoon hij met laatstgenoemde, die toen te Leiden woonachtig was, nimmer in persoonlijk verkeer stond, waren er zeker in die dagen weinigen onder de akademieburgers, door wie de groote dichter meer bewonderd werd. Wat Bilderdijk zong vond doorgaans den diepsten weêrklank in van Groningens gemoed, en als er toen en later in zijne tegenwoordigheid sprake was van poëten, die den jeugdigen zanger boven anderen als modellen moesten voorgesteld worden, dan hoorde men nevens Vondels naam ook steeds dien van Bilderdijk van zijne lippen. Behalve de algemeene en kerkelijke geschiedenis - over laatstgemelde hoorde hij de lessen van Suringar, die hem ten allen tijde de innigste vriendschap bewees - beoefende hij meer bepaald die van ons vaderland, en wel inzonderheid die van ons vaderland tijdens den vrijheidsoorlog tegen Spanje. De warme liefde voor den geboortegrond, de bewondering van de groote daden der vaderen, en het welgevallen aan de zangen onzer voorgeslachten, waardoor hij zich gedurende zijn gansche leven onderscheidde, woonden reeds vroeg in hem, en gelijk later wist hij ze ook toen mede te deelen aan die hem omringden. Onder zijne leiding vormde zich een gezelschap van weinige, maar uitstekende studenten, die zich Rederijkers noemden en zich met hartelust op de beoefening der nederlandsche dichtkunst en historie toelegden. In dezen kring, waartoe ook Da Costa voor een tijd behoorde, las van Groningen zijne eerste verzen, waarvan sommige in

{==146==} {>>pagina-aanduiding<<}

de studenten-almanakken van dien tijd geplaatst werden. Twee van die stukken genoten jaren na zijn vertrek van de akademie bij de studerende jongelingschap nog algemeene achting, en het is wenschelijk, dat zij nimmer bij haar in vergetelheid zullen komen. Wij bedoelen de twee ‘Zedeprinten’ in den trant van Huygens: ‘De goede en de kwade Student,’ die zoowel den zedelijken ernst als het talent van den jongen dichter tot eere zijn en de wèlverdiende onderscheiding genoten van vooraan geplaatst te worden in de ‘Studentenzangen,’ die in 1822 te Leiden bij Herdingh in het licht verschenen.
In den zomer van het jaar 1821 bereidde zich van Groningen met zijn boezemvriend G.G. van den Broeck, den tegenwoordigen predikant der Hervormde gemeente te Leiderdorp, tot zijn proponentsexamen. In de maand October van genoemd jaar werd dat examen te 's Gravenhage voorspoedig afgelegd, en zijne vreugde over den goeden afloop werd op de meest verrassende wijze verhoogd door hetgeen terstond daarop volgde. Ewaldus Kist, de beroemde prediker van Dordrecht, een der examinatoren, sprak den proponent een hartelijk woord van gelukwensch toe en reikte hem een brief uit, waarin de collator van Bleskensgrave en Hofwegen in den Alblasser-waard hem tot predikant der gecombineerde gemeenten aldaar benoemde. Met een hart, overstelpt van dankbaarheid, reisde de gelukkige zoon nu naar Haarlem, om zijne moeder en zuster deelgenooten te maken van zijne blijdschap.
Op den 9den December 1821 aanvaardde van Groningen zijne ambtsbediening. Ofschoon de gemeente hem ontving ten gevolge der beschikkingen van den collator, ontving zij hem met ingenomenheid. Reeds eenigen tijd toch vòòrdat de ambachtsheer zijne keus had bepaald, had van Groningen in de kerk van zijn vriend Biben te Brandwijk, op korten afstand van Bleskensgrave gelegen, eene predikbeurt vervuld, en de goede geruchten aangaande zijne gaven had-
{==147==} {>>pagina-aanduiding<<}
den den gemeenteleden de schoonste verwachtingen ingeboezemd. Die verwachtingen werden niet teleurgesteld. Van den eersten dag zijner evangeliedienst tot in den avondstond van zijn leven liet van Groningen zich kennen als een man, die zijn heerlijk ambt volkomen waardig was. Hoezeer hij zich nimmer onderscheidde door breedte en diepte van eigenlijk theologische ontwikkeling en zijn geest steeds bevredigd scheen door de dogmatische overtuigingen, die hij door de vlijtige beoefening van het systeem van zijn leermeester van Voorst, ‘den ijsbreker van zijnen tijd,’ had opgedaan, bezat hij toch veel, ja het beste wat een talentrijk man tot een uitstekend prediker en herder kan vormen: een helder hoofd en een warm hart, beiden doortrokken van den geest der H. Schriften, die hij van kindsbeen lief had en met vrije zelfstandigheid wist te verklaren; eene levendige fantazie en een diep godsdienstig gevoel, gaven voor een leeraar op den preêkstoel, in de catechiseerkamer en het huisgezin van zoo groote beteekenis, en eene voordragt, die, hoewel naar sommiger meening te weinig gepolijst, de aandacht der hoorders ligtelijk opwekte en boeide. Wanneer men nu bij dit alles in aanmerking neemt, dat van Groningen bij zijne ietwat te groote kleinachting van hetgeen hem ‘ijdele vormen des dagelijkschen levens’ schenen, eene natuurlijke goedhartigheid bezat, die niet toeliet, dat hij de wetten der ware wellevendheid ooit grovelijk overtrad, een aangeboren takt om met zijne gemeenteleden van alle standen in alle levensomstandigheden diep te gevoelen, en een geest van mededoogen en barmhartigheid, die hem aandreef ongelukkigen en armen met raad en daad, zooveel zijne zedelijke en finantiële krachten maar toelieten, bij te staan - dan zal men het ligtelijk bevroeden, waarom hij zoowel te Bleskensgrave als in de gemeenten, die hij later diende, zich van de algemeene achting en liefde der hem toevertrouwde kudde steeds verzekerd zag.

{==148==} {>>pagina-aanduiding<<}

Aan den overgang uit ‘het zalige studenten-leven’ - zoo hoorden wij het van Groningen meermalen noemen - tot dat van den predikant in eene afgelegen landgemeente, waarin de beschaving ten allen deele achterlijk is - en dat was, vóór dertig jaren althans, te Bleskensgrave in hooge mate het geval - zijn voor een wèlontwikkeld man, die in den waren zin des woords akademieburger is geweest, steeds eigenaardige weeën verbonden. Ook van Groningen heeft die weeën leeren kennen, en zij waren niet zelden eene stof voor zijne brieven aan de pas verlaten vrienden in het geliefde Leiden en elders. Maar er was veel wat hem troostte. In de vervulling zijner ambtspligten, die hem bij zijne vele gaven en wonderbare vlugheid, welke vooral bij het stellen zijner leerredenen aan den dag kwam, maar zelden tot bezwaar strekten, genoot hij ook de vervulling zijner vurigste wenschen. Miste hij het verkeer zijner vele vrienden, dat voor zijn gezelligen aard zoo groote waarde had, één van hen, Biben, leefde in zijne nabuurschap, en daarenboven, hij had het geluk van zijne teêrgeliefde moeder aan het hoofd van zijn klein gezin te zien, waarvan de zamenleving gekruid werd door zijne niet minder geliefde zuster, wier geestige invallen vaak des broeders buijen van zwaarmoedigheid wisten te verdrijven, wanneer deze, ook in dit opzigt eene echte dichter-natuur, zich boog onder de ligte aanvallen van melancholie, waarvoor zijne aangeboren vrolijkheid somtijds voor eene poos moest onderdoen. Behalve dit alles genoot hij nog de vertroosting zijner geliefkoosde studiën, waarvoor zijn ambt in de niet zeer uitgebreide gemeente gelegenheid liet, en van tijd tot tijd het genoegen van den omgang met geestverwanten in het naburige Dordrecht.
Onder de kleinere steden van ons vaderland was vóór dertig en veertig jaren welligt geene, waarvan de burgerij meer dan die van Dordrecht zich door zekere mate van liefde voor wetenschap en kunst onderscheidde. Die liefde

{==149==} {>>pagina-aanduiding<<}

was eensdeels een erfgoed van hare voorvaderen en anderderdeels eene vrucht van den invloed van eenige begaafde mannen in haar midden, die den geest van beschaving, welke hen bezielde, aan anderen wisten mede te deelen. Daartoe behoorden vooral van Braam en Schull, die door hunne veelzijdige geleerdheid en goeden smaak uitmuntten; Ewaldus Kist, de schrijver der ‘Beoefeningsleer,’ die met zijn zoon Antonie en den blinden organist Leemschot bij velen eene ernstige belangstelling voor goede muzijk opwekten; Jacobus van Stry en Schouman en beider beroemde leerling Schotel, wier penseelwerk het huisvertrek van menigen welgestelden burger versierde; Kisselius en B.F. Tydeman, die wegens hunne dichtergaven bewonderd werden, en andere beoefenaars van wetenschap en kunst, waarvan sommigen nog leven. Dat van Groningen, die voor het streven van al die mannen de warmste sympathie gevoelde, zich weldra beijverde om, zooveel zijne ambtspligten het toelieten, ook hun persoonlijken omgang te genieten, laat zich evenzeer begrijpen, als dat zij van hunne zijde straks belangstelling toonden voor den jongen dichter en geschiedvorscher, van wiens gaven zij voor hunne gemeenschappelijke bedoelingen vrucht mogten verwachten. Naauwelijks was de predikant van Bleskensgrave eenigen tijd op zijne standplaats gevestigd, of men had hem tot werkend lid van de toen nog jeugdige maatschappij ‘Diversa sed una’ verkozen. In die maatschappij las hij welhaast zijne eerste uitvoerige dichtstukken ‘De Haarlemmer-duinen’ en ‘Broederliefde,’ die beiden met groot welgevallen werden aangehoord. Het eerst vermelde stuk, dat nimmer gedrukt werd, was voornamelijk gewijd aan de historische herinnegen, die zich aan de liefelijke omstreken van 's dichters geboorteplaats verbinden; het laatste werd in de ‘Mnemosyne’ der gebroeders Tydeman opgenomen en later ook in de ‘Onuitgeven en Verspreide Poëzij.’
In den zomer van het jaar 1827 ontving van Groningen

{==150==} {>>pagina-aanduiding<<}

een beroep naar 's Gravendeel, nadat hij reeds een ander naar elders bij herhaling had afgeslagen. Hij meende nu Bleskensgrave te moeten verlaten, en in de maand October betrok hij zijne nieuwe pastorie. De staat, waarin hij de gemeente aantrof, was geenszins roemwaardig. Het getal harer lidmaten stond in ongunstige verhouding tot de velen, die nog geen belijdenis hadden gedaan. Onkunde en zedeloosheid hadden in menig huisgezin de overhand. De armenkas was slecht voorzien, en niet weinigen stonden sinds lang als trage kerkgangers bekend. De komst van den nieuwen leeraar bragt in dit alles de meest gewenschte verandering te weeg. Zijne krachtige preêkwijze wekte groote belangstelling; zijne catechiseerkamer werd gevuld met ouden en jongen; armenkas en kerkefonds werden gestijfd, en de gemeente van 's Gravendeel ging een tijdperk van bloei in, zooals haar in eene halve eeuw, en misschien langer, niet te beurt gevallen was.
Terwijl van Groningen zich aldus met voorbeeldigen ijver aan zijn nieuwen werkkring wijdde, werd hem en zijne moeder eene zware ramp bereid. Zijne zuster, de vreugde van zijn huis, werd krank en stierf in den bloei harer jaren. Dit verlies bragt hem eene wonde toe, die lang bloedde, en naauwelijks was zij eenigermate geheeld, of hem overkwam nieuw leed ten gevolge van het overlijden van zijn ambtsbroeder Tydeman te Dordrecht. Met dezen merkwaardigen man had hij, vooral sedert zijne verplaatsing naar 's Gravendeel, dat slechts op den afstand van één uur gaans van Dordrecht ligt, de vertrouwelijkste vriendschap aangeknoopt. Hij bewonderde zijne veelomvattende geleerdheid, zijne kennis van oostersche en westersche talen, zijne belezenheid in de Grieksche klassieken, en had hem lief om zijn gemoedelijken christenzin en zijne humane levensvormen. Toen Tydeman in zijn laatsten levenstijd zich al meer en meer verdiepte in de fantazie-wereld der Swedenborgianen en hij het zich ten levenstaak stelde ande-
{==151==} {>>pagina-aanduiding<<}
ren binnen de sfeer zijner theosofische speculatiën te trekken - eene poging, die den welmeenenden man, toen waarschijnlijk den eenigen voorstander van het Swedenborgianisme in ons vaderland, van de zijde van sommige tegenstanders harde bejegeningen berokkende - kon deze afdwaling - want ook in van Groningens oog was zij zulks - aan den broederband, waardoor beiden aan elkankander gehecht waren, geen schade doen. Van Groningen wist de dichterlijke bestanddeelen, die hij in de fantastische voorstellingen zijns vriends opmerkte, te waarderen, en daarenboven, ofschoon hij zelf zeer positieve overtuigingen had en niet zonder grond door velen een Bilderdijkiaan werd genoemd, niemand was meer gereed dan hij andersdenkenden, ook bij de grootste afwijking van zijne eigen inzigten, met liefde te bejegenen, zoo het hun maar niet aan zedelijken ernst ontbrak. Toen Tydeman in 1829 gestorven was, wijdde zijn vriend aan zijne nagedachtenis een even aandoenlijk als hartverheffend dichtstuk, dat later onder de ‘Onuitgegeven en Verspreide Poëzij’ eene plaats vond.
De gebeurtenissen van het jaar 1830 en 1831, vooral de revolutie in België, maakten op van Groningens vaderlandlievend hart den diepsten indruk. De smaad, het huis van Oranje aangedaan, was hem, wiens ziel voor dat huis gloeide met een ernst, die zijne vrienden vaak aan vroegere tijden deed denken, eene pijnlijke ergernis, en de nood der schatkist van den Staat dreef ook hem aan, naar zijn vermogen ‘een offer op het altaar des vaderlands’ te brengen. Had hij tot dus verre op alle aanzoeken van uitgevers, om een bundel zijner gedichten in de wereld te zenden, een weigerend antwoord gegeven, nu liet hij zich ligt overhalen, en weldra verschenen zijne ‘Zangen voor onze dagen,’ 1 drie lierische dichtstukken, waarvan het eer-
{==152==} {>>pagina-aanduiding<<}
ste ‘De Derde October 1830,’ het tweede ‘Nikolaas, Keizer van Rusland,’ en het laatste ‘De Heldendood van van Speyk’ getiteld is. De vrienden der kunst ontvingen het klaverblad met vreugde en bewondering, en de meesten, die deze zangen lazen, roemden ze als eene gelukkige uitdrukking van den toenmaligen volksgeest. Anders echter was het gevoelen van een onbekende, die in een artikel van den Utrechtschen Courant voor 11 November 1831 zich liet hooren. Deze beoordeelaar beschuldigde den dichter van ‘hoogdravenden onzin’ geschreven te hebben, en toonde zijn oogmerk om hatelijkheden te zeggen, door de waarheid in twijfel te trekken van de betuiging, in de voorrede vervat: ‘dat de uitgave van het bundeltje tot een offer op het altaar des vaderlands zou strekken.’ Het venijnige opstel ware intusschen wel onopgemerkt voorbij gegaan, zoo de steller het niet besloten had met een paar regels uit een der werken van J. van Lennep, waaronder de naam van laatstgenoemde op zulk eene wijze geplaatst was, dat de lezer noodzakelijk denken moest, dat het gansche artikel zijn oorsprong aan den Amsterdamschen poëet te danken had. Door van Groningens vriend Uitwerf Sterling op de zaak opmerkzaam gemaakt, gaf van Lennep weinige dagen daarna een ‘Brief over de zangen voor onze dagen’ in het licht 1, waarin de moedwillige criticaster behoorlijk getuchtigd werd en den verongelijkte en zijn werk volkomen regt wedervoer. Dit alles belette echter niet, dat deze aanval in van Groningens gemoed een smartelijken indruk naliet en zijn eigenaardigen tegenzin tegen het uitgeven verhoogde. Van Groningen was een man, op wien alledaagsche roemzucht naauwelijks eenigen vat had; zijne gedichten waren, even als zijne leerredenen, uitdrukking van zijne innigste overtuigingen en zijn heiligst gevoel. Dat

{==153==} {>>pagina-aanduiding<<}

anderer overtuigingen van de zijne afweken en hun gevoel met het zijne niet stemde, kon hij, gelijk wij boven reeds aanduidden, met de meeste liberaliteit verdragen; maar die het waagden de uitingen van zijn hoogste inwendig leven met ongewasschen handen aan te roeren, bereidden zijner ziel eene bitterheid, die hij kwalijk kon lijden, en waarvoor hij daarom alle aanleidende oorzaken gaarne poogde te vermijden.
Het tienjarig tijdvak van van Groningens verblijf te 's Gravendeel was de bloeitijd zijner dichterlijke gaven. In den winter van het jaar 1830 en 1831 las hij in de Maatschappij ‘Diversa sed una’ te Dordrecht zijn ‘Hendrik Thomas,’ eene schoone uitbreiding van de bekende episode in den derden zang van O.Z. van Harens ‘Geuzen.’ Dit dichtstuk was de eersteling eener reeks van andere, die weldra volgden, ‘Lancelot van Brederode,’ ‘de Watergeuzen,’ ‘de Geuzen te Enkhuizen’ enz., die hij gezamenlijk zijne ‘Geuzen-zangen’ mogt heeten, omdat zij de daden en het lijden onzer oorlogs- en geloofshelden in den vrijheidskamp tegen Spanje bezongen. De meeste dezer stukken, die de dichter met groote kracht voordroeg, maakten op de hoorders een diepen indruk en enkele werden ontvangen met een enthousiasme, dat ‘den Geuzenzanger’ het bewijs leverde, dat zijn talent voor het descriptive niet alleen bewonderd werd, maar ook de gevoelvolle toon zijner liederen weêrklank vond in het gemoed zijner hoorders. De avonden, waarop hij het spreekgestoelte van ‘Diversa’ in die jaren beklom, werden door de beschaafdere ingezetenen van Dordrecht feest-avonden geacht, die men met verlangen te gemoet zag, en niet alleen de steller van dit Levensberigt, maar vele anderen, die met hem als jongelingen zich verblijdden, wanneer zij aan het einde der overvolle zaal eene staanplaats mogten innemen, herinneren zich nog na vijfentwintig en dertig jaren met vreugde, hoe zich de dichter meester wist te maken van

{==154==} {>>pagina-aanduiding<<}

hunne verbeelding en hun gevoel, als zijne mannelijke taal hun de zwerftogten en heldenfeiten der ‘kind'ren van de zee, zoo woelig als de baren’ maalde, of de liefde en de smarten van Hendrik Thomas en Lancelot met zijne gade, den woesten zin van Lumei, het heimwee naar het vaderland van Pibo Harda en de godsvrucht van de Rijk.
In Julij 1837 verwisselde van Groningen zijne standplaats te 's Gravendeel met die te Ridderkerk tusschen Rotterdam en Dordrecht. De buitengewone uitgebreidheid dezer gemeente overlaadde hem met ambtspligten, waarvoor de krachten van velen misschien te klein zouden geweest zijn, maar waarvoor de zijne genoegzaam bleken te wezen. Gedurende de wintermaanden preêkte hij geregeld driemalen in de week in zijne ruime, altijd welgevulde kerk. Vele zijner uren waren met catechisatiën bezet, en gansche dagen werden vaak, vooral tijdens het heerschen der cholera, aan herderlijke bezoeken gewijd, de avonden aan vriendelijk verkeer onder zijne gemeenteleden, of aan letterkundigen arbeid in de huiskamer, in gezelschap zijner moeder, die niettegenstaande hare hooge jaren steeds de trouwe verzorgster van haren zoon was en als altijd het voorwerp zijner innigste vereering en liefde. Zoo leefde het kleine gezin voort tot in December 1843, toen eene smartelijke ziekte der vrome vrouw hare laatste krachten roofde en de dood op den 20sten van genoemde maand haar wegnam. Wat van Groningen bij haar sterfbed gevoelde en ondervond, hoe loodzwaar de eenzaamheid zijns huizes op hem viel, toen hij ‘arm en vreemdeling van het graf keerde, waaraan zijn ziel voor 't laatst haar offer gaf,’ maar hoe hem ook in die bange dagen de vertroosting zijner godsdienst niet te kort schoot, bezong hij eenigen tijd later op treffende wijze in zijn gedicht ‘De sterrenhemel.’ Na het overlijden zijner moeder was zijn geest gedrukt en zijne toekomst beneveld, totdat zij door de liefderijke beschikkingen der Voorzienigheid eindelijk opklaarde. In den loop van het jaar

{==155==} {>>pagina-aanduiding<<}

1844 maakte hij kennis met Mejufvrouw M. Sitters, dochter van den postdirecteur te Gorinchem, en zijn hart begon wenschen te koesteren, die onder het gewigt van velerlei omstandigheden lang bij hem gesluimerd hadden. Die wenschen werden straks vervuld. Op den 23sten April 1845 sloot hij een huwelijk, dat, hoewel met geen kroost gezegend, eene bron van nieuwe levensvreugde voor hem opende, waarvoor hij tot het einde zijns levens dankbaar was.
In de eerste jaren van zijn verblijf te Ridderkerk woekerde van Groningen met de weinige uren, die hem van zijne ambtsbezigheden overbleven. Vele nieuwe gedichten werden door hem geschreven, meestal over onderwerpen, aan de H. Schrift en de geschiedenis der kerk ontleend, en daarenboven werd nu eene onderneming door hem ten uitvoer gelegd, waartoe hij zich reeds lang had voorbereid. Bij de verzameling zijner stoffen voor de ‘Geuzen-zangen’ had hij zich meer en meer bekend gemaakt met de personen en bedrijven onzer avontuurlijke helden van de zestiende eeuw, en hij begreep te regt dat zijne vele détailstudiën, hen aangaande, hem in het bezit van resultaten hadden gesteld, waaruit een geheel kon gevormd worden, dat eene gaping in de geschiedbeschrijving van ons vaderland zou vullen, die sinds lang door velen gevoeld was. Ten gevolge van deze overtuiging sloeg hij de hand aan het werk, en in 1840 verscheen te Leiden zijne ‘Geschiedenis der Watergeuzen.’ Bewees dit boek, dat de dichterlijke zin van den auteur hem geenzins onbekwaam maakte tot het schrijven van een fikschen prozastijl, het bewees niet minder dat hij dien ernstigen en volhardenden geest van navorsching bezat, die de onmisbare eigenschap eens historieschrijvers moet geacht worden. Het werk werd dan ook door deskundigen met welgevallen ontvangen, hoezeer het nu, na een tijdverloop van vierentwintig jaren, waarin landgenooten en vreemdelingen onder het genot van vroeger onbekende hulpmiddelen onzen vrijheidsoorlog op nieuw in be-
{==156==} {>>pagina-aanduiding<<}
handeling namen, verouderd moet heeten. Aan deze proeve van wetenschappelijken arbeid voegde van Groningen in 1853 eene andere toe, zijn ‘Kort Verhaal van de invoering der bisdommen in Nederland in 1559.’ 1 De auteur leverde hierin een welgeschreven overzigt van eene gebeurtenis, die gedurende de zoogenaamde ‘Aprilbewegingen’ om vele redenen in herinnering verdiende gebragt te worden.
Op den 17sten Maart 1851 zong van Groningen der Maatschappij ‘Diversa sed una’ te Dordrecht zijn ‘Afscheid’ toe. De last van een drieënvijftigjarigen leeftijd liet zich meer en meer aan hem gevoelen, en hij meende ‘zijn dichterlijke baan’ te moeten sluiten. Dit geschiedde dan ook, maar niet zonder weemoed en dankbaar terugzien op het zielsgenot, dat zijne kunst hem gedurende tal van jaren bereid had, en ook niet zonder hoop, dat zijne zangen voor het zedelijk leven zijner voormalige hoorders eenigzins vruchtbaar waren geweest. Toen zijne vrienden hem in die hoop sterkten en zij hem daarenboven opwekten, om uit zijne talrijke onuitgegeven dichtstukken eene bloemlezing te maken, waarvan zij meenden dat de uitgave voor onze landgenooten hare waarde zou hebben, betoonde hij zich daartoe aanvankelijk weinig gezind. Allenks echter veranderde zijne gedachten aangaande de zaak, en in 1855 ver-
{==157==} {>>pagina-aanduiding<<}
schenen te Leiden zijne ‘Onuitgegeven en verspreide Gedichten,’ met de aanduiding, dat de auteur tot die uitgave besloten had, niet om het aanmoedigend woord der ‘gewoonlijk te gunstig oordeelende vriendschap,’ maar in de veronderstelling, ‘dat zij hier en daar wat goeds zouden kunnen stichten, den geest opwekken en het godsdienstig en vaderlandsch gevoel weldadig aandoen.’ Nog in hetzelfde jaar noodigde zijn uitgever hem uit een tweeden bundel aan de pers over te geven, die straks onder den titel ‘Onuitgegeven en verspreide Poëzy’ het licht zag en 's dichters welgelijkend portret aan het hoofd draagt.
Beide bundels bevatten, behalve de meeste stukken, die wij in dit berigt reeds vermeld hebben, eenige lierzangen van godsdienstigen inhoud, twee of drie stukken, die men kleine leerdichten zou kunnen noemen, eenige gelegenheidsgedichten en vertalingen. De gansche verzameling heeft, naar mij voorkomt, tot heden minder algemeene belangstelling genoten dan zij verdient, en ik weet naauwelijks waaraan dit toegeschreven moet worden. Van Groningen was, gelijk de meeste onzer dichters, geen poëet als sommige uitverkorenen zijn geweest, in wier werken de wijsgeerige denker schatten van nieuwe en groote gedachten pleegt te zamelen, maar zijne descriptie is vaak uitnemend schoon en levendig, zijn verzenbouw wel niet altijd onberispelijk, maar doorgaans natuurlijk en dikwerf krachtig, en gedurig slaat hij toonen aan, die het gevoel in beweging brengen en wel het edelste, het gevoel voor vaderland, godsdienst en zedelijkheid. Dat toekomstige bloemlezers, wanneer zij in later dagen uit de dichterlijke voortbrengselen van de onze het beste zullen vergaderen, ook van Groningens werken met dankbaarheid gebruiken zullen, kunnen wij niet betwijfelen. In het midden van den zomer van het jaar 1861 bezocht ik van Groningen, na hem in langen tijd niet ontmoet te hebben. Hij was naar het ligchaam - zijn inge-
{==158==} {>>pagina-aanduiding<<}
vallen gelaat en zijne hijgende borst verkondigden het mij maar al te duidelijk - een oud man geworden, maar zijn open, eerlijk oog fonkelde, gelijk weleer, van een onverminderd geestelijk levensvuur. Ons gesprek liep weldra over den eigenaardigen toestand der tegenwoordige kerk, en gelijk hij in vroeger dagen plagt, zoo sprak hij ook nu van zijne uitzigten in de toekomst der christenheid, die reeds vóór lang een chiliastiesch karakter hadden aangenomen. ‘Uwe verwachtingen zijn anders dan de mijne,’ zoo riep hij mij glimlagchende toe, en ik beaamde dat woord; maar toen ik hem van mijne zijde toeriep: ‘wij beiden gelooven aan de volkomen zegepraal des heiligen geestes van Christus en Christendom over alle dwaling en zonde en aan eene volheerlijke eindperiode der wereldgeschiedenis,’ toen ant- ‘woordde hij: in dat vertrouwen leven en sterven wij.’ Sedert heb ik mijn edelen vriend niet wedergezien. Hij overleed den 22sten December 1861, na een geduldig lijden van eenige weken.
 
Van Groningen werd in 1836 tot medewerkend lid van het Nederlandsch Zendelingsgenootschap te Rotterdam gekozen. In 1839 benoemde het genootschap ‘Pictura’ te Dordrecht hem tot lid van verdienste. De Maatschappij van Letterkunde te Leiden, het Genootschap ‘Oefening kweekt kennis’ te 's Gravenhage en het Friesch genootschap te Leeuwarden namen hem in 1841, 1851 en 1855 onder hunne leden op. Sedert zijne komst te Ridderkerk was hij medewerkend, raadgevend of besturend lid van het Departement van Overmaassche dorpen der Maatschappij tot Nut van 't Algemeen, ‘het sieraad en de roem dier afdeeling.’ In hare buitengewone vergadering, op 12 Maart 1862 te Rijsoord gehouden, vierde zij met weemoed de nagedachtenis van den overledene. Sprekers bij die gelegenheid waren de heeren J.H. Peetsold en P.J. de Bosson, van Groningens vrienden gedurende tal van jaren. De eerste

{==159==} {>>pagina-aanduiding<<}

hield eene redevoering, de laatste droeg een gedicht voor. Beide stukken verschenen te Dordrecht onder den titel: ‘Hulde aan de nagedachtenis van A.P. van Groningen,’ en werden door allen, die den afgestorvene vereerden, met erkentelijkheid ontvangen als een waardig gedenkteeken zijner persoonlijkheid en verdiensten.
 
Amsterdam, Junij 1864.
W. Moll.



{==160==} {>>pagina-aanduiding<<}





Levensberigt van Lambert Joseph Eduard Keuller.

Groot was bij ons Nederlanders steeds de gehechtheid aan den vaderlandschen grond, ja aan de plek die ons zag geboren worden. Van daar dan ook in onze Letterkunde het verschijnsel van dat aanzienlijk aantal plaatsbeschrijvingen, niet alleen van steden, maar ook van dorpen, dat sedert het laatst der 16de eeuw bij ons het licht zag en nog van tijd tot tijd vermeerderd wordt 1.
Onder de plaatsbeschrijvingen waarop onze Vaderlandsche

{==161==} {>>pagina-aanduiding<<}

Letterkunde roem mag dragen, behoort ook eene van Venlo, die wij aan de welversneden pen van ons in Mei 1864 aan ons ontrukt medelid Keuller te danken hebben.
Te regt verdiende deze eenvoudige geletterde indertijd zijne benoeming tot lid onzer Maatschappij. Deze laatste verlangde van ons eenige regelen aan zijne nagedachtenis gewijd; een verzoek waaraan wij ons evenmin meenden te mogen onttrekken als toen ons het schrijven van ettelijke bladzijden werd opgedragen over de ons vroeger ontvallene medeleden S.H. van der Noordaa te Dordrecht, J. Doyer Az. te Leiden, G. van Orden te Zaandam en Dr. P.J.B. de Wilde te Batavia.
 
Lambert Joseph Eduard Keuller dan werd den 14den October 1813 geboren te Venlo, eene kleine stad, voormaals in het dusgenaamde Opper- of Overkwartier van Gelderland, thans in het Hertogdom Limburg gelegen en eene vesting van den tweeden rang. - Zijne ouders waren de Heer Jozef Jacob Keuller, Kantonregter aldaar, en Anna Sibilla Janknecht. Het was een uitstekend geluk voor den zoo bijzonder weetgierigen knaap dat zijne opvoeding, onder de oogen eens waardigen vaders, grootendeels plaats kon hebben op de Rijks lagere school in zijne geboortestad, eene school, wier oprigting (terwijl het onderwijs, vooral in de vaderlandsche taal, geschiedenis, enz. tot dus verre in Venlo, gelijk in geheel Limburg, zeer gebrekkig geweest was) onder het tal van weldaden behoort, die eene regt nationale regering sedert 1816 aan Zuid-Nederland geschonken heeft. De zaden, onder de regering van Koning Willem I, vooral door toedoen van den onvergetelijken Falck, gestrooid, kiemden, over het algemeen, goed en hebben, niet het minst voor de letterkundige ontwikkeling van Limburg, zeer veel bijgedragen. Dat er zich in dit gewest meer en meer een Nederlandsche zin begint te ontwikkelen, is veelal een gevolg van de onder de regering van Koning Wil-
{==162==} {>>pagina-aanduiding<<}
lem I opgerigte scholen, vooral ook van het Athenaeum te Maastricht, dat zulke voortreffelijke leeraars had en nog bezit en bij den goeden aanleg van zeer vele Limburgsche jongelieden uitmuntende leerlingen heeft opgeleverd en nog steeds aan het vaderland schenkt 1.
Onzen jeugdigen Keuller bezielde van kindsbeen af groote liefde tot wetenschappelijk onderzoek. Boeken waren zijn grootste schat, vooral boeken betrekkelijk tot geschieden oudheidkunde; boeken waarin hij het noodige kon vinden tot bestudering van de geschiedenis en de oudheden van de hem overdierbare plek die hem zag geboren worden en waarop hij 's Hemels weldaden mogt genieten.
De jongeling maakte later al spoedig aanteekeningen uit alle werken die hem de geschiedenis en oudheden van Limburg in het algemeen en van zijne geboortestad Venlo in het bijzonder leerden kennen, en terwijl hij zich, als middel van toekomstig bestaan, met allen ijver voor het Notariaat bekwaamde, was het hem verder een genoegen, om, daartoe toegang verkregen hebbende, de toen nog geheel ongeordende oude stedelijke rekeningen en charters van Venlo ten stadhuize te onderzoeken, te bestuderen, voor een deel af te schrijven en tot de vervaardiging van eene geschiedenis en plaatsbeschrijving van Venlo, zijn lievelingsdenkbeeld voor de toekomst, te bezigen.
Rusteloos daarmede voortgaande was hij echter nog geens-
{==163==} {>>pagina-aanduiding<<}
zins voornemens zijn werk reeds in druk uit te geven, maar wilde hij het steeds nog verder trachten te volmaken; iets waartoe hij voorzeker later, hier en daar, niet het minst in de laatste deelen van de Gedenkwaardigheden uit de Geschiedenis van Gelderland van I.A. Nijhoff, nog bouwstoffen zoude ontdekt hebben, toen langzamerhand de tijd begon te naderen van het vijfde eeuwfeest der verheffing van Venlo tot stad. Zulks had namelijk plaats gehad bij Charter van den Gelderschen Hertog Reinoud II, op den 1 September 1343.
Keuller wilde bij gelegenheid van dat vijfde eeuwfeest een blijk van zijne kinderlijke liefde voor zijne geboortestad aan zijne medeburgers schenken en bezorgde dan ook, kort voor zijne aanstelling tot Notaris, zijne in die zelfde vaderstad gedrukte en in 1843 uitgegevene Geschiedenis en beschrijving van Venlo.
Dit werk is in drie deelen verdeeld; in het eerste geeft Keuller eene geschiedenis van Venlo en deszelfs naasten omtrek, welke afdeeling ook haar nut kan hebben voor de beoefenaars der vaderlandsche geschiedenis in het algemeen.
Dit eerste deel bevat na eene inleiding de volgende hoofdstukken:

1.Van de komst van Valuas en stichting van Venloo tot aan de verheffing van hetzelve tot stad. Jaar 95-1343.

2.van dien tijd tot het kwam onder de regering van het Huis van Bourgondie; 1343-1475.

3.Van de komst onder het Huis van Bourgondie tot aan het tractaat van Venlo, 1475-1543 1.


{==164==} {>>pagina-aanduiding<<}

4.Van het tractaat van Venlo tot aan den vrede van Munster, 1543-1648.

5.Van den vrede van Munster tot het Barrière-tractaat, 1648-1715.

6.Van het Barrière-tractaat tot aan de Fransche overheersching, 1715-1795.

7.Van dien tijd tot de oprigting van het Koningrijk der Nederlanden, 1795-1815.

8.De verdere lotgevallen der stad van 1815-1843.


Alles gestaafd met bewijsstukken loopende van letter A-L.
In het tweede deel geeft Keuller levensbeschrijvingen van de binnen Venlo's wallen geborene beroemde mannen: Willem van de Velde, een Augustijner Monnik, Hubert Goltz of Goltzius, de bekende Munt- en Penningkundige, Erycius Puteanus of van der Putten, door de Franschen Henri du Puy genoemd, beroemd letterkundige en ge-
{==165==} {>>pagina-aanduiding<<}
schiedschrijver, Matthias Bonerus, letterkundige, Diederik van Dalen, Godgeleerde en Jan van Cleef of de Cleef, een der vermaarde historieschilders.
In het derde gedeelte van zijn werk beschrijft Keuller de stad en hare verschillende gebouwen, benevens derzelver lotgevallen. Het ware te wenschen geweest dat de schrijver een platten grond der stad benevens de afbeeldingen van eenige harer voornaamste gebouwen bij zijn werk had kunnen voegen. Maar misschien liet de tijd zulks niet toe of kwamen hem, die toen nog slechts Candidaat-Notaris was, de kosten te groot voor. Hoe het zij, zijn werk is en blijft eene belangrijke aanwinst voor onze vaderlandsche Letterkunde, afdeeling plaatsbeschrijvingen. Het betrekkelijk kleine Venlo kan zich op eene beschrijving verhoovaardigen, hoedanig het zoo veel grootere en meer belangrijke Roermond tot dus verre moet missen. Zelfs Limburgs hoofdstad, het vermogende en aanzienlijke Maastricht, kan zich op geene goede plaatsbeschrijving beroemen.
Keuller's werk bezorgde hem ten jare 1852 het lidmaatschap van de Maatschappij der Nederlandsche Letterkunde, terwijl hij verder benoemd werd tot corresponderend lid der Koninklijke Maatschappij van schoone kunsten en letterkunde te Gend, tot lid van het Historisch Verein für den Niederrhein, alsmede tot Eerelid van het Historisch Verein für Geldern und Umgegend te Gelder (het stadje dat eenmaal den naam gaf aan het Graafschap, later Hertogdom, Gelderland, doch dat thans, even als Emmerik, Stralen en zoo vele andere, vroeger Geldersche, plaatsen, tot Pruissen behoort).
Op den 21 Julij 1843 werd Keuller bij Koninklijk Besluit tot Notaris aangesteld te Hoorne in Limburg, bij verbastering thans in die streken Horn genoemd 1, in vroe-
{==166==} {>>pagina-aanduiding<<}
gere eeuwen de zetel van het beroemde geslacht der Graven van Hoorne.
Nadat hij gedurende acht jaren te dier plaatse met onkreukbare eerlijkheid en groote gedienstigheid zijne medeburgers met raad en daad had bijgestaan, werd hij bij Kon. Besluit van 19 Augustus 1851 als Notaris overgeplaatst naar zijne vaderstad, waar hij gedurende ruim twaalf en een half jaren onvermoeid ten nutte van zijn talrijk gezin, zijne medeburgers en, voor zoo verre zijne drukke ambtsbezigheden zulks toelieten, ook ten nutte van letteren en wetenschappen werkzaam was.
In zijne uitspanningsuren hield Keuller zich nog steeds onledig met het opsporen, ontcijferen en afschrijven van oude oirkonden, waarvan hij eene groote en belangrijke verzameling gevormd heeft, welke voor de jeugdige zonen des overledenen door de moeder getrouw bewaard blijft en welke zij hoopt dat door een hunner eenmaal in het licht gegeven zal worden.
Keuller was ten jare 1847 in den echt getreden met Mejufvrouw Frederica Aldegonda Cecilia Groethuy-
{==167==} {>>pagina-aanduiding<<}
zen, dochter eens grondeigenaars te Stralen, thans in Pruissen, doch, gelijk wij boven reeds vermeldden, in vroegere eeuwen in het dusgenaamde Overkwartier van Gelderland gelegen. Zijn huwelijk werd met een zestal kinderen gezegend. De bedroefde weduwe en haar kroost zullen steeds den geliefden Echtgenoot en Vader blijven betreuren, want Keuller was een edel mensch; hij had een opregt karakter; groot was zijne regtschapenheid en edelmoedigheid. Een ieder stond hij, waar slechts mogelijk, ten dienste met zijne kennis in letteren, geschiedenis, oudheidkunde, niet het minst met zijne zeer groote bedrevenheid in de regten, en, wat op alles de kroon zet; Keuller was een opregt, echt godsdienstig, Christen.
Groot was dan ook de algemeene deelneming toen hij, na eene slepende ziekte van bijna drie jaren, op den 2 Mei 1864 in den leeftijd van slechs 50 1/2 jaren, door zijnen Schepper uit dit leven tot een beter opgeroepen werd.
Die algemeene droefheid vertoonde zich vooral toen hij, eenige dagen later, naar zijne laatste rustplaats werd overgevoerd, waarbij ook het Philharmonie-gezelschap van Venlo bewees dat het zijnen Directeur en weldoener op den hoogsten prijs schatte.
Aan den grafkuil werden lijkredenen uitgesproken door de Heeren F. Quimpf, T. van der Sloot en J.B. Nozeman, terwijl ook eenige Limburgsche bladen, met name het Weekblad van Venlo hartelijke regelen aan zijne nagedachtenis wijdden.
Zacht ruste de asch van ons te regt betreurd medelid.
 
Leiden, 1 Julij 1864.
P.O. van der Chijs.



{==168==} {>>pagina-aanduiding<<}






Levensschets van Mr. Willem Jan Cornelis van Hasselt.

Een der kenmerkende trekken van den achtenswaardigen man, wiens leven en arbeid ik ga bespreken, was zijne liefde voor zuivere, onopgesmukte waarheid; schijn en vleitaal stonden hem immer tegen. Op hem, die dat loffelijke voorbeeld huldigt, rust de pligt het te volgen, en zich voor alle opsmukking en overdreven lof te wachten; ik zou meenen aan dien pligt te kort te doen, indien ik van Hasselt voorstelde als een letterkundig gesternte van de eerste grootte, als een die hoog boven zijne geleerde tijdgenooten uitblonk en de baan brak in eenig vak van wetenschap. Maar, zoo al aan ons waardig ontslapen medelid eene nederiger plaats toekomt in hetgeen de Tempel des Roems plagt te heeten, het zoude eene groote dwaling wezen, zijn zóó nuttig en welbesteed leven en zijne onmiskenbare verdiensten gering te

{==169==} {>>pagina-aanduiding<<}

schatten. Veelzijdig ontwikkeld, altijd werkzaam, welwillend van zin, verlicht en helder van geest, arbeidde van Hasselt op het gebied van regtsgeleerdheid en van letterkunde veel en meestal goed, nam onderscheidene betrekkingen tot nut zijner medeburgers ijverig en met oordeel waar, en verwierf zich menige welverdiende onderscheiding. Gaarne aanvaard ik de taak om in de gedenkschriften onzer Maatschappij eene nederige bijdrage te leveren tot de bewaring en waardering zijner nagedachtenis.
 
Willem Jan Cornelis van Hasselt werd den 9den Januarij 1795 te Amsterdam geboren. Zijne ouders, W. van Hasselt en S.A. Lobé, stamden beiden uit van ouds bekende Nederlandsche geslachten. De naam der van Hasselt's komt in menigvuldige gedenkteekenen der Vlaamsche en Geldersche Geschiedenissen van de 12de tot de 16de eeuw voor, zonder dat het echter, ook na vlijtige nasporingen, met zekerheid is uitgemaakt, of de ridders en welgeboren mannen, die onder de aanzienlijken van die beide gewesten den naam van Hasselt (ook wel van Asselt, van der Hasselt, Verhasselt en van der Asselt gespeld) droegen, tot één en denzelfden stam behoorden. In de 16de eeuw waren te Gend en te Geraardsbergen (Grammont) van Hasselt's gevestigd, en bekleedden daar regeringsposten. - ‘Ornatur urbs familiâ van Hasselt, nobili et antiquâ,’ zegt van Waesberge, Gerardimontium (Brux. 1627), p. 123. - De te Gend wonende familie, of althans eenige harer leden, gingen in de 16de eeuw tot de Hervormde godsdienst over, en verlieten hun vaderland om in het destijds voor de verdrukte Protestanten herbergzame Oostfriesland geloofsvrijheid te zoeken. In 1555 en 1561 deden Johan en Andreas, zonen van Rolof van Hasselt, uit Gend, den burgereed te Emden; ook hunne kinderen en kindskinderen bewoonden die stad; totdat Johan's achterkleinzoon, Mr. Joris van Hasselt, zich te Amsterdam

{==170==} {>>pagina-aanduiding<<}

kwam vestigen en aldaar in 1659 poorter werd 1. Diens zoon Johannes was van 1698 tot 1749 predikant te Hillegom en had zijn éénigen zoon Arendt tot opvolger (1749 tot 1792), zoodat de gemeente bijna eene eeuw lang door vader en zoon gesticht werd. Ds. Arendt van Hasselt was de vader van Johannes Willem, die vele aanzienlijke betrekkingen bekleedde (hij was in 1798 lid en werd president van het Uitvoerend Bewind, dat in Augustus van dat jaar 's lands bestuur aanvaardde) en van nog drie zonen. De jongste van dezen, Willem vestigde zich in 1787 als apotheker te Amsterdam, en rigtte aan den Overtoomschen weg, onder Nieuwer-Amstel, eene fabrijk van chemicaliën en verwstoffen op; hij stierf in 1821; uit zijn huwelijk met Suzanna Abelia Lobé (dochter van Willem Lobé, litt. doctor en predikant te 's Graveland 2) in 1790 gesloten, werden vijf kinderen geboren. Drie daarvan stierven op jeugdigen leeftijd; de twee overige waren Mejufvrouw Anna Willemina van Hasselt, nog in leven, en onze Willem Jan Cornelis. Reeds vóórdat hij zijn 4de jaar had bereikt (15 December 1798), had hij het ongeluk zijne moeder te verliezen, kort daarna een' kleinen broeder, en in 1801 zijne jongste zuster Sara Maria Theodora, oud 8 jaren. Deze sterfgevallen, vooral het laatste, maakten op het gevoelige en niet sterke kind een diepen indruk. Toen daarna ook de oudere zuster het huis verliet, om elders hare opvoeding te ontvangen, terwijl de vader zijn tijd aan zijn

{==171==} {>>pagina-aanduiding<<}

beroep wijdde, bleef de knaap in de vaderlijke woning (Saxenburg genaamd) aan den Overtoomschen weg, in den regel geheel alleen, met een schoonen keeshond tot speelmakker 1, en zonder anderen troost dan eene kamer vol boeken. Aan die eenzame en vreugdelooze kinderjaren schreef van Hasselt zelf de neiging tot afzondering en menschenschuwheid toe, die hij later wel wist te overwinnen, maar altijd met zekere moeite. Hoewel menschenmin en zin voor gezelligheid hem nimmer ontbraken, waren toch, van den kinderlijken leeftijd af, boeken hem nog liever dan menschen. Na eenigen tijd de school van den onderwijzer Perk te hebben bezocht, verliet hij die in 1809. Van toen af bestemde zijn vader hem voor de geneeskunde, en wilde den grondslag tot die studie op breede schaal leggen, door eene voorbereidende opleiding in de letteren en in de pharmacie. Van Hasselt bezocht de Latijnsche school niet, maar genoot privaat-onderwijs in de oude talen van zijn vader en van den praeceptor J.M. Bakker, in de wiskunde van den lector van Bemmelen en in de natuurkunde van den instrumentmaker Laun. Den 5 Februarij 1811 werd hij, na afgelegd examen, bij de Commissie van Geneeskundig Toevoorzigt ingeschreven als apothekers-leerling, werkzaam bij zijn' vader; in September 1813, student aan het Athenaeum Illustre te Amsterdam, zoo als het heette in de Theologie en de Medicijnen. Het is te vermoeden, dat de inschrijving aldus geschiedde om de Fransche conscriptie te ontduiken, daar er van die theologische studiën verder niets gekomen is 2. Als student gaf van Hasselt veel meer tijd aan de oude letteren, dan de meeste medici plegen te doen;

{==172==} {>>pagina-aanduiding<<}

althans hij hield vier jaren collegiën bij den Hoogl. van Lennep, en werd medeoprigter van het letterkundige dispuutgezelschap: Industriâ et Concordiâ. Over de wis- en natuurkunde hoorde hij de lessen van van Swinden, over physiologie, anatomie en botanie die van G. Vrolik, over heelkunde die van A. Bonn. Intusschen gevoelde hij meer en meer zijne neiging voor de geneeskunde verflaauwen, en vreesde dat zijn teeder gestel de ongemakken en gevaren der geneeskundige praktijk niet zou kunnen verdragen.
Dien ten gevolge nam hij in 1817 met lust en ijver de regtsgeleerde studiën ter hand, hoorde te Amsterdam gedurende één jaar de Hoogleeraren Cras en van Reenen, en ging toen te Leiden studeren. Onder de professoren aldaar waren het vooral Hageman en Siegenbeek, wier huiselijk verkeer hij genoot, en die hij over zijne studie raadpleegde.
Als ware het om zich voor eenzijdigheid te hoeden, volgde de student, die als huisvriend bij Prof. Siegenbeek verkeerde, met zeer groote belangstelling, Bilderdijk's Voorlezingen over de Geschiedenis des Vaderlands. Dáárop (en op iets anders, dat wij straks vermelden) zinspeelde zijn akademievriend da Costa, later in het volgende album-versje:

‘Van Hasselt! op den stoel van 't heilig Recht gezeten, 
Met even scherpen zin in pleit- en letter-zaal, 
Met d'eigen gloed begaafd voor d'eisch van 't vrij geweten, 
En voor den schoonen schat van Oudheid, Dicht en Taal. 
't Is meer dan één belang, waardoor wij zijn verbonden, 
't Is meer dan ééne zucht, in vruchtgevolgen rijk, 
Waarbij we in rijper tijd de erinn'ring wedervonden 
Van Leyden's moederstad en 't huis van Bilderdijk. 
O! dat aan dezen band, die vriendschap, niets ontbreke! 
Dees wereld gaat voorbij; ons wacht een hooger lot. 
Zóó moog een hooger vuur ons beider hart ontsteken, 
In 't dierbaar heilgeloof aan één verlossend God’ 1. 



{==173==} {>>pagina-aanduiding<<}

Bovendien was van Hasselt een vlijtig toehoorder van H.W. Tijdeman, N. Smallenburg en J.M. Kemper, welke laatste zijn promotor was, toen hij den 1sten Julij 1820 den doctoralen hoed verkreeg na verdediging van een specimen: de actione exercitoriâ. Het blijkt uit de voorrede dezer dissertatie (die hij aan zijn vader, zijn oom J.W. van Hasselt, zijn neef den Minister I.J.A. Gogel, en den Advokaat S.E. Verburg opdroeg), dat bij den schrijver het plan had bestaan, de regten en verpligtingen der reeders naar het Romeinsche en het nieuwere regt in haren ganschen omvang te behandelen, maar dat hoogst gewigtige redenen hem hadden gedrongen, spoed te maken en nog vóór de zomervacantie te promoveren, zoodat hij zich moest bepalen tot de ontwikkeling der actie, uit de handelingen van den schipper geboren, volgens het Romeinsche regt. Bij vele dissertatieschrijvers zou dergelijke opgave den schijn hebben van een voorwendsel om er gemakkelijk af te komen; van Hasselt was echter te waarheidlievend en werkte te naauwkeurig, dan dat men dit van hem zoude gelooven. Welke gewigtige redenen hem tot spoed hebben gedrongen, is mij niet met zekerheid gebleken; denkelijk was hem het uitzigt op eene betrekking geopend, althans reeds in Augustus deed van Hasselt met aanbeveling van hooggeplaatste personen aanzoek bij den Koning om als lid der regtbank te Arnhem te worden geplaatst, hetgeen echter op eene teleurstelling uitliep. - Twaalf jaren lang was van Hasselt praktiserend advokaat, met eere en nooit zonder werk; echter niet met grooten voorspoed, zoodat hij eene regterlijke betrekking begeerlijk bleef achten, en menige sollicitatie hem niet verdroot. Den 16den November 1824 trad hij in de magistratuur als plaatsvervangend vrederegter van het 3de kanton, verkreeg den 19den Junij 1826 dezelfde betrekking in de 4de en 5de kantons van het arrondissement Amsterdam, werd den 18den Julij 1831 plaatsvervangend, en

{==174==} {>>pagina-aanduiding<<}

den 20sten Junij 1832 effectief lid der Regtbank van eersten aanleg aldaar. Den 1sten October 1838 ging hij als lid in de arrondissements-regtbank over. - Geen zijner, mij bekende, geschriften stond met zijne praktikale loopbaan in verband, dan welligt ééne brochure, naamloos in 1822 uitgegeven, onder den titel: Vrijmoedige aanmerkingen op de recensie van het regtsgeleerd advys van den Ridder Chauveau Lagarde in de zaak van den Heer Menu. - De zaak, die het betrof, maakte veel gerucht en was daarvoor ook piquant genoeg. De Heer Menu, een Fransch koopman, die te Amsterdam verblijf hield, had zich, als kamenier verkleed, weten in te dringen ten huize van den Heer T., ten einde eene liefdesbetrekking met diens echtgenoot aan te knoopen. De toeleg was mislukt, en alles behalve eervol had de indringer een overhaasten aftogt moeten maken. Weinige dagen later, den 8sten Januarij 1822, ziet de beleedigde man den Heer Menu in den Franschen schouwburg, en vergeet zich zoover, dat hij (door twee vrienden geholpen) hem van de trappen schopt, en tot op straat vervolgt. Menu diende eene plainte in en liet eene memorie van den beroemden Parijschen advokaat Chauveau Lagarde drukken, waarin de strafbaarheid van het aan hem gepleegde feit, zelfs ten crimineele, betoogd werd. Daartegen trok een recensent in de Vaderl. Letteroefeningen te velde (1822, Boekbeschouwing, bl. 307), die het feit vergoêlijkte door Menu ‘een baviaan’ en ‘een schurk’ te noemen. Van Hasselt schreef tot ondersteuning der plainte, die, althans met het oog op eene correctioneele vervolging, gemakkelijk te verdedigen was. De onbekende recensent repliceerde (ald. bl. 383) nog al scherp. Hoe de justitie over de zaak heeft gedacht, is mij niet gebleken.
Deze schermutseling met de Letteroefeningen verhinderde niet, dat van Hasselt aan dat tijdschrift medewerkte. Zoo

{==175==} {>>pagina-aanduiding<<}

plaatste hij in 1821 (onderteekend) een stuk over Suzanna van Baerle, echtgenoot van Constantijn Huijgens, en hunne kinderen, en in volgende jaargangen een aantal boekbeschouwingen, zoo als het toenmalige gebruik medebragt, naamloos. Onmiskenbaar van zijne hand is eene recensie (1823) van de Verhandeling over de droogmaking van het Haarlemmermeer van F.G. Baron van Lijnden van Hemmen. - Ook in het Magazijn voor wetenschap, kunst en smaak en in de Bijdragen tot boeken- en menschenkennis schreef van Hasselt van tijd tot tijd, meest kritische en bibliographische stukjes. - In dit tijdperk was de liefhebberij voor ‘verhandelen’ en ‘bijdragen,’ de zucht om bij voorkeur in genootschappen ‘aan de Muzen te offeren’ in vollen gang. Van Hasselt, om zijn vlug verstand, activiteit en goeden wil gaarne gezien, was weldra lid van vele, bestuurder van verscheidene letterkundige en gezellige kringen, en liet zich niet onbetuigd. Waarschijnlijk is daaraan toe te schrijven, dat een medewerker van de Spectator (no. 12, van 19 Maart 1864) hem te laste legt, dat hij ‘met één voet in de moeras der letterkundige genootschappen stond,’ en zich daaruit niet dan met veel moeite losrukte, toen hij met eenige vertegenwoordigers van ‘het jonge Holland’ aan de Gids ging arbeiden. Voor zoo ver hem in die woorden eene te groote ingenomenheid met zulke verhandel- en dicht-oefeningen aan van Hasselt wordt verweten, betwijfel ik of dit oordeel wel geheel juist is; althans van zijne gehoudene verhandelingen gaf hij er geene uit, en van zijne dichterlijke bijdragen zeer weinige; alleen enkele gelegenheids-verzen op bijzonder verzoek. - Maar met groote ingenomenheid en onverdroten geduld legde hij zich op geschiedkundige onderzoekingen toe; Bilderdijk's onderwijs had hem den lust ingeboezemd tot eigen onderzoek van vele, ongebruikte bronnen der geschiedenis van Nederland. Eene kennismaking, nog in zijn studententijd, met den Gelderschen archivarius en geschied-
{==176==} {>>pagina-aanduiding<<}
schrijver Mr. Gerard van Hasselt, destijds lid van Gedeputeerde Staten van Gelderland, gaf aan zijne geschiedkundige studiën eene speciale rigting, namelijk tot beoefening van genealogiën en wapenkunde. Een geslachtregister van de uitgebreide en wijdvertakte familie van Hasselt zamen te stellen en tot volledigheid te brengen, werd de geliefkoosde arbeid zijner snipperuren. Ook de geslachten, door huwelijken met verschillende van Hasselt's verzwagerd, werden nagespoord, uitgebreide briefwisselingen gevoerd, uit archieven kleine bijzonderheden opgedolven, die alleen in verband tot zulk een arbeid waarde hebben; en uit dit alles ontstond een bundel van zeer talrijke en toch nimmer volledige aanteekeningen, die waarschijnlijk in zijn geheel nooit het licht zal zien, maar waaruit onder zeer verschillende rubrieken mededeelingen door van Hasselt zijn publiek gemaakt, o.a. over verscheidene van Hasselt's uit vroegere eeuwen, over de Lobé's, de Blommenstein's enz. Het verzamelen van andere genealogiën, plaats- en levensbeschrijvingen werd meer en meer zijn lust, terwijl het kritische en minutieuse onderzoek van die schatten hem ook bij zijne regtsgeleerde studie dienstig was.
Van Hasselt was intusschen te zeer bezield met de begeerte om nuttig te zijn, dan dat hij zich met het veel weten, enkel om te weten, zou hebben tevreden gesteld. Zoo 's lands geschiedenis hem lief was, vooruitgang van de welvaart des volks, zoo zedelijk als stoffelijk, was het niet minder. Vandaar zijne menigvuldige werkzaamheden betrekking hebbende op scheepvaart en nijverheid (zoowel in uitgegeven geschriften, als in het Bestuur van Zeemanshoop en de Maatschappij voor Nijverheid gebleken); vandaar zijn onvermoeide strijd voor twee heilzame ondernemingen, de droogmaking van het Haarlemmermeer en den toevoer van versch water te Amsterdam; vandaar ook dat hij zich met lust en ijver aansloot aan de oprigters van de Gids, om een

{==177==} {>>pagina-aanduiding<<}

nieuw leven in de Nederlandsche Letterkunde te wekken. Sedert het begin van 1837 (de 1e jaargang) werkte hij aan dat Tijdschrift mede, en was van 1841 tot 1845 mede-redacteur. Aan den recenserenden arbeid nam hij een zeer werkzaam deel; al wat geschiedenis en oudheden van Nederland, het meeste wat regt en regtsgeschiedenis betrof, ook vele levensbeschrijvingen, waren van zijne gading. Veelal met het motto: Candore et ardore, ook wel met zijn naam of met initialen onderteekend, eenige (bij uitzondering) naamloos geplaatst, getuigde dat groote getal recensiën van even veel vlijt als naauwgezetheid. Van zijne bijdragen tot de Mengelingen van de Gids verdienen bijzonder de aandacht: Het huwelijk van Jacob Westerbaen, B. Brunius, Het geslacht der Nicolaï's en de portretten van Janus Secundus, Vianden, Zwanenburg. - Zijne betrekking tot de Gids werd echter in 1845 afgebroken, zoo het schijnt niet geheel in der minne. - In ditzelfde zeer werkzame tijdvak zijns levens bezorgde van Hasselt de 13de uitgave van Leeghwater's Haarlemmermeerboek, even zorgvuldig bewerkt, als juist van pas in het licht verschenen. Den 26sten Februarij 1838 had de Regering aan de Staten Generaal het aangaan eener schuld van ƒ 30,000,000 voorgesteld: ‘tot het aanleggen van een ijzeren spoorweg van Amsterdam over Utrecht naar Arnhem met een zijtak van Rotterdam naar Utrecht, tot het bedijken en droogmaken van het Haarlemmermeer, en tot het aanleggen en verbeteren van andere werken van openbaar nut.’ Den 2den April werd dat wetsontwerp, na eene lange beraadslaging, in de Tweede Kamer afgestemd met 46 tegen 2 stemmen. Ongeloofelijke en onbegrijpelijke bezwaren werden bij die gelegenheid, tegen den aanleg van den Rijnspoorweg van staatswege gemaakt; maar bijna alle sprekers hadden, met de Regering, het groote belang van het werk der droogmaking erkend. Op dat werk de aandacht van het publiek meer en meer te vestigen, was hoogst nuttig.

{==178==} {>>pagina-aanduiding<<}

Het meer vermaarde dan gelezen boekje van den genialen molenmaker J.A. Leeghwater (voor het eerst in 1641 uitgegeven) kwam daartoe bijzonder geschikt voor, ontving een nieuw kleed en werd met aanteekeningen opgehelderd. In de daarbij gevoegde Inleiding, die uitgebreider is dan het oude boekje zelf, werden de lotgevallen en verdiensten van Leeghwater, de plannen en voorstellen, sedert twee eeuwen tot droogmaking van het Haarlemmermeer gedaan, de stand van het vraagstuk in 1837, en de debatten in 1838 uiteengezet 1, terwijl een portret van Leeghwater, facsimilé's en kaarten de uitgave opluisteren. Van dit boek had van Hasselt veel genoegen; later gaf hij nog eenige bijdragen tot de kennis van hetzelfde onderwerp in het licht, o.a. nog in 1838 het Ontwerp van Dr. C. Zumbag de Coesveldt, voor het eerst uitgegeven in 1742. - Een werk van denzelfden aard was de omwerking en uitgave van twee ontwerpen om Amsterdam van zoet water te voorzien, in de 17de eeuw voorgesteld door Elias Sandra, met ophelderingen en eene kaart (1841). Dit gaf later aanleiding tot bemoeijingen met de zaak zelve, en tot het aanvragen eener concessie om water uit de Lek door buizen naar Amsterdam te voeren. In 1850 werd zulk eene concessie aan van Hasselt met den Heer P. Witsen Elias verleend en meermalen vernieuwd, het laatst in 1862 (tot den 28sten November 1866) maar de Duinwaterleiding stak aan deze onderneming de loef af.
Gelijktijdig met de Haarlemmermeer-literatuur nam van Hasselt het Staatsblad ter hand en ving de uitgave aan van de Wetten en Besluiten, daarin voorkomende, die op

{==179==} {>>pagina-aanduiding<<}

1 October 1838 nog in werking waren. De orde, in dit werk gevolgd, was die der onderwerpen, in verband tot de Hoofdstukken der Grondwet. Terwijl de IX deelen (met register) uitkwamen, werden gaandeweg de in 1838 en 1839 uitgevaardigde Wetten en Besluiten daarin opgenomen. Daarna verscheen een Bijvoegsel, bevattende de Statutenvan naamlooze maatschappijen, die in het Staatsblad voorkomen 1; in drie volgende deelen werden de staatsbladen van 1840 tot 1843 bijgehouden. Inmiddels was het zoogenaamde staatscopijregt vervallen, en de voortzetting werd onnoodig door den nadruk der Staatsbladen van Joh. Noman en Zoon. - In denzelfden tijd zagen het licht: De Nederlandsche wetgeving op de scheepvaart (III d.), een vademecum voor den scheepsgezagvoerder, alsmede De Nederlandsche Wetboeken met aanteekeningen, in 4o op schrijfpapier halfblad gedrukt, ten einde aan ieder bezitter gelegenheid te geven, om de gedrukte aanteekeningen met de pen bij te houden; die aanteekeningen behelzen eene beknopte vermelding van gewijsden en van stukken in regtsgeleerde tijdschriften. Juist tijdig was de uitgave der Verordeningen op het lager onderwijs met register, kort nadat het Kon. Besluit van 2 Januarij 1842 de gemoederen, die het moest bevredigen, meer had bewogen. Steeds toonde van Hasselt groote belangstelling in het openbaar onderwijs, en was met ijver gedurende 20 jaren (1837 tot 1857) werkzaam als lid der plaatselijke Schoolcommissie te Amsterdam. In welke mate en rigting hij de jeugd tot het praktische leven wenschte opgeleid te zien, drukte hij uit in eene redevoering, die hij den 18den September 1846 als president der algemeene vergadering van de Hollandsche Maatschappij van Fraaije

{==180==} {>>pagina-aanduiding<<}

Kunsten en Wetenschappen hield: ‘Over de praktische rigting van den menschelijken geest in dezen tijd, ook op het gebied der kunsten en wetenschappen 1.’ Ook als hoofdbestuurder der Maatschappij tot Nut van 't Algemeen gaf hij zich moeite voor de uitbreiding van het onderwijs voor behoeftigen 2. Tegelijk met dit alles nam van Hasselt zijne regterlijke bediening getrouw waar. Bekend is het, dat hij in de correctioneele kamer der regtbank de leer deed zegevieren, dat de godsdienstige bijeenkomsten der Afgescheidenen niet in de termen der strafwet vielen 3, en dat, bij de behandeling van civiele zaken, het opstellen van de vonnissen, waarbij oud regt en historische vraagpunten ter sprake kwamen, gaarne aan hem werd opgedragen. In 1838, andermaal in 1840 en nog ééns in 1844, werd hij, telkens voor twee jaren, met de instructie van strafzaken belast; deze bezigheid had voor zijn geest, gewoon aan navorschen en opsporen, iets aantrekkelijks.
Weldra ging zich eene andere loopbaan voor hem openen. Het staatkundige leven openbaarde zich meer en meer; ook van Hasselt, tot nog toe vreemd aan politieke bemoeijingen, koos partij; hij achtte de Grondwetsherziening van 1840 onvoldoende en petitionneerde met velen om eene nieuwe Grondwet; ook hielp hij de liberale Amstel-societeit oprigten. In 1845 werd hij door de stemgeregtigden tot lid

{==181==} {>>pagina-aanduiding<<}

van het Kiezerscollegie verkozen; den 7den Junij 1848 benoemde de Stedelijke Raad hem tot lid der Staten van Noord - Holland, en den 9den September daaraanvolgende vaardigden die Staten hem af als lid der dubbele Tweede Kamer, die de wetten, uitmakende de nieuwe Grondwet, had te onderzoeken. In deze Vergadering was zijne eerste werkzaamheid het indienen eener Nota ten betooge, dat de dubbele kamer geen verslag van het verhandelde in de Afdeelingen en geene Memorie van Beantwoording behoefde, omdat de voorgestelde wetten voor geene wijziging vatbaar waren, en alleen gave aanneming of verwerping mogelijk was. In dat gevoelen stond alleen de Heer Vegelin van Claerbergen hem ter zijde. Bij de openbare beraadslagingen verzweeg hij zijne bezwaren tegen eenige bepalingen der nieuwe Grondwet niet, en deed zich daarbij als vrij geavanceerd liberaal kennen: afschaffing van den Raad van State; afschaffing of althans eene minder uitsluitend op rijkdom steunende zamenstelling van de Eerste Kamer; verkiezingen met één trap, maar met een zeer lagen census voor de kiesgeregtigden; uitbreiding der lijst van de met het lidmaatschap der Staten-Generaal onvereenigbare betrekkingen; onderwerping van het beheer der koloniën aan de wetgevende magt; gemakkelijker en eenvoudiger vormen voor eene volgende herziening der Grondwet; ziedaar de voornaamste wenschen, welke hij in de herziening van 1848 niet bevredigd zag. Niettemin stemde hij vóór al de hoofdstukken, omdat de nieuwe staatsregeling hem beter voorkwam dan de Grondwet van 1840. - ‘Wat,’ zoo sprak hij in de zitting van 4 October 1848, ‘de Heer van Voorne in Vondel's Gijsbrecht van Aemstel zegt: ‘Zij kiezen 't best van twee, ‘die beter niet en mogen,’ is op ons toepasselijk. E.M. Heeren! kiezen wij dan het beste! De keus, die ons wordt voorgelegd, is òf aanneming der ons voorgestelde ontwerpen, òf behoud der bestaande Grondwet; beter vermogen wij voor het oogenblik niet. Ik zal mij bij de

{==182==} {>>pagina-aanduiding<<}

keus tot aanneming bepalen. - Maar er zal nog meer, er zal nog veel te doen zijn om het volksgeluk, het volkswelzijn te vestigen. De natie heeft nog andere behoeften, dan die van in het bezit te zijn van staatsburgerlijke regten, door eene Grondwet gehandhaafd. De natie heeft behoefte aan een zuinig, spaarzaam bestuur, aan vermindering van lasten, aan vermeerdering van welvaart,’ enz.
Onmiddellijk na de Grondwetsherziening, bij de verkiezingen ingevolge het voorloopig Kiesreglement, werd van Hasselt in het 8ste en het 9de district van Noord-Holland candidaat voor het lidmaatschap der Tweede Kamer gesteld, en in beide gekozen. Hij opteerde voor het 9de district, alwaar zich 582 van de 718 stemmen op hem hadden vereenigd 1. Na de ontbinding der Kamers, wegens de invoering der kieswet, werd hij den 29sten Augustus 1850 in het kiesdistrict Hoorn herkozen met 1529 van de 2251 stemmen. Zoo lang hij lid der Tweede Kamer geweest is, heeft van Hasselt de pligten aan die betrekking verbonden, naauwgezet vervuld; aan de door hem beledene liberale beginselen is hij getrouw gebleven zonder een eigenlijk partijman te zijn. Het valt niet te ontkennen, dat hem, (onder het régime der ‘zelfstandige rapporteurs’) in den aanvang veelvuldiger het lidmaatschap van belangrijke Commissiën werd opgedragen dan later, en dat zich wel eens eenige wrevel bij hem openbaarde tegen exclusieven geest der sedert 1849 heerschende partij. Over het algemeen steunde hij echter van 1849 tot 1852 het ministerie Thorbecke in zijn arbeid van organisatie van het binnenlandsche staatsbestuur, en in zijne bedachtzame, over het algemeen behoudende, staatkunde omtrent Indië. Aan het openbaar debat

{==183==} {>>pagina-aanduiding<<}

over algemeene en z.g. mooije politieke vraagstukken nam van Hasselt zelden deel; op het gebied van wetgeving, even als op letterkundig terrein, was zijn talent meer gerigt op de naauwkeurige kennis en het uitwerken van bijzondere punten. Bij het nagaan van zijn aandeel aan de beraadslagingen der Kamer, vindt men echter menig blijk, dat het ‘napluizen der détails’ een helder inzigt in de hoofdzaken niet uitsluit. Zoo was hij het, die, reeds den 2den Mei 1849, in hoofdtrekken de vereischten eener betere wet, dan de toen vigerende van 16 November 1814, op het bouwen en sloopen in de nabijheid van vestingwerken aangaf, welke belangrijke wet eerst in December 1853 tot stand kwam. Zoo verdedigde hij den 24sten derzelfde maand, art. 1 van het wetsontwerp op de ministerieële verantwoordelijkheid tegen een amendement, waarvan de strekking was, culpa met boos opzet gelijk te stellen; het amendement werd echter aangenomen, en de Regering trok het wetsontwerp in; zes jaren later intusschen kwam de wet op de ministerieële verantwoordelijkheid tot stand, met het hoofdbeginsel, zoo als het door van Hasselt verdedigd was. - Den 19 Junij 1849, bij de eerste behandeling van de bekende zaak Bourbon (aankoop eener uitvinding door de Ministers van Oorlog en Marine in 1845) verdedigde hij de regtsleer, dat de Staat door zoodanig contract geldelijk verbonden was, doch dat de Regering eene begrootingswet behoefde om de betaling te kunnen doen, welke leer naderhand door den Hoogen Raad werd gehuldigd. Zijn afkeer van oorlogskosten bewoog hem echter, zich toen bij de meerderheid te voegen, die het crediet voor die betaling weigerde, hetwelk de Kamer den 22sten December 1849, door de noodzakelijkheid gedrongen, toch verleende. - Den 16den Maart 1850 rigtte van Hasselt eene interpellatie tot den Minister (vice-admiraal Lucas), betreffende het voornemen der Regering tot verwijdering van het Instituut voor de Marine uit Medemblik, en behandelde datzelfde punt den

{==184==} {>>pagina-aanduiding<<}

17den December 1850 bi de Staatsbegrooting voor 1851. Zijne meening, dat die verplaatsing noodlottig zoude zijn voor de oude hoofdstad van Westfriesland, en dat men berouw zou hebben over de toen voorgenomene vestiging der adelborsten te Breda, is door de uitkomst bewaarheid. - Met ijver streed hij vóór die uitlegging van het 2de additioneele artikel der Grondwet, volgens welke aan de leden der oude Eerste Kamer schadevergoeding verschuldigd was voor het verlies der ƒ 3000 's jaars, hun onder de vorige Grondwet voor het leven toegekend. Den 19den November 1850 droeg zijn betoog veel bij tot de verwerping van het wetsontwerp tot toekenning van pensioen aan drie leden dier Kamer; andermaal besprak hij deze zaak den 13den December 1850 bij de Staatsbegrooting voor 1851, en den 6den Mei 1851 bij de beraadslaging over het voorstel der Heeren Schooneveld c.s. om de bedoelde schadevergoeding werkelijk toe te kennen, welk voorstel met 32 tegen 28 stemmen werd aangenomen, maar in de Eerste Kamer schipbreuk leed. - Aan de organieke wetten over het kiesregt, het provinciaal- en gemeente-bestuur, enz. gaf van Hasselt zijne stem, ofschoon eenige wijzigingen, door hem verlangd, niet waren aangenomen 1. Tot verwondering van vele zijner vrienden rangschikte hij zich onder de bestrijders der scheepvaartwetten van 1850. Van zijn gevoelen daaromtrent gaf hij rekenschap in eene merkwaardige rede op den 2den Julij 1850, die, althans voor zoo ver hij de vermindering der scheepsvrachten en den achteruitgang der Nederlandsche scheepstimmerwerven deed voorzien, door de uitkomst niet is gelogenstraft. Hij ging echter verder, en waagde zich

{==185==} {>>pagina-aanduiding<<}

aan meer voorspellingen. ‘Men zal,’ zoo sprak hij, ‘aan het dringen en drijven, dat de producten niet langer naar herwaarts behooren te worden overgebragt, maar op Java verkocht, niet langer weêrstand kunnen bieden, en dan zal de Handel-Maatschappij niet langer beantwoorden aan het doel, waarvoor zij is opgerigt, bevordering namelijk van Nederlands handel en scheepvaart, en de stemmen, die wij reeds vroeger ook in deze Kamer hebben vernomen, zullen dan heftiger dan ooit aandringen op de afschaffing dier Maatschappij. Welnu, ik geef haar, moet het zijn, prijs. Maar, wat ik niet zóó gaarne prijs geef, het zijn onze Overzeesche Bezittingen. - Ik voorspel het u, Mijne Heeren! wanneer gij zult vernietigd hebben onze directe vaart met eigene schepen op onze koloniën, wanneer gij de Handel-Maatschappij in het stof zult hebben geworpen, dan zullen onze betrekkingen met die koloniën langzamerhand verflaauwen en eindelijk ophouden, en dan zal welligt spoedig een nabuur zich van die koloniën meester maken, lagchende over de lafheid der Nederlanders, die niet in staat waren om, even als hunne voorvaders, ten minste dezen roof te bekampen.’ - Deze voorspelling schijnt, in het licht van onzen tijd bezien, zeker te zwart gekleurd; eene zóó groote verandering van zaken was uit de scheepvaartwetten niet te wachten. Evenwel ziet men uit de aangehaalde woorden, dat van Hasselt reeds in 1850 een groot staatkundig gevaar voorzag, en opmerkte van welken kant het dreigde, hoewel de partij, die de onafhankelijkheid of afscheuring der Overzeesche Bezittingen in haar schild voert, zich destijds nog pas aan den gezigteinder vertoonde, als ‘een wit wolkje, niet grooter dan eens mans hand.’
In de zitting 1851/52 nam van Hasselt veel deel aan de beraadslaging over de Staatsbegrooting voor 1852. Hij betoogde o.a. den 24sten November de noodzakelijkheid der herziening van de militaire strafregtspleging en van de tarieven in strafzaken, twee tot heden steeds gevoelde be-
{==186==} {>>pagina-aanduiding<<}
hoeften; hij bestreed den 27sten November met goed gevolg een amendement tot bekrimping van de bezoldiging der Gedeputeerde Staten; en bragt den 6den en 9den December eenige belangrijke bedenkingen over het beleid der Regering in West-Indië te berde. Ook sprak hij verscheidene malen bij de behandeling der wet op de jagt en visscherij; eenige verbeteringen, welke hij te vergeefs poogde in dat wetsontwerp te brengen, werden in 1857 in de gewijzigde jagtwet opgenomen. In den warmen strijd over de verandering van het belastingstelsel door invoering eener belasting op de inkomsten, hield hij de conservatieve zijde, eerst door een amendement van den Heer Jongstra op het adres van antwoord op de troonrede te bestrijden (22 September 1851), vervolgens door verwerping van het ontwerp van wet omtrent eene belasting op renten en andere inkomsten (15 Maart 1852). - Deze was zijne laatste parlementaire werkzaamheid. Den 26sten Maart 1852 door den Koning benoemd tot Raadsheer in het Provinciaal Geregtshof van Noord-Holland, legde hij zijn mandaat als vertegenwoordiger, volgens het voorschrift der Grondwet, neder, en stelde zich niet herkiesbaar. - Zijne aldus geslotene staatkundige loopbaan werd niet heropend. Na de ontbinding der Tweede Kamer in 1853 kwam hij nog eens in het kiesdistrict Amersfoort in aanmerking, maar verkreeg de meerderheid niet. Sedert zeide hij de politiek vaarwel, en onder al hetgeen hij, na zijne aftreding uit de Kamer, in 't licht gaf, is niets, dat op aanhangige quaestiën van bestuur of van wetgeving betrekking heeft, behalve twee beoordeelingen van de ontwerpen van regterlijke organisatie in 1852 en in 1857 aanhangig; beide ongunstig.
Daarentegen nam hij weder velerlei letterkundigen en regtsgeleerden arbeid ter hand. Zóó bezorgde hij eene Verzameling van de Nederlandsche Staatsregelingen en Grondwetten (sedert 1798) en uitgaven van onderscheidene organieke wetten, alle met uitvoerige alphabetische registers.

{==187==} {>>pagina-aanduiding<<}

Ook werden historische nasporingen, die, gedurende zijne staatkundige werkzaamheden eenigermate hadden gerust, met nieuwen ijver opgevat. De Navorscher, in 1851 in navolging der Notes and Queries opgerigt, telde van Hasselt steeds onder zijne medewerkers; zijne bijdragen tot dat tijdschrift, welks doel zoo geheel strookte met den aard van zijn talent, zijn zoo goed als ontelbaar; hij onderteekende die met velerlei initialen, opdat men niet zoude bemerken, dat er zóó veel van dezelfde hand in de Navorscher voorkwam. Een aantal historische en kritische opstellen leverde hij aan de Bijdragen voor Vaderlandsche Geschiedenis en Oudheidkunde, aan de Nieuwe Recensent, aan de werken van het Historisch Genootschap te Utrecht, aan de Vrije Fries, aan de Konst- en Letterbode, aan de Dietsche Warande enz. - Tusschen dezen arbeid in het studeervertrek en zijne ambtspligten verdeeld, zouden zijne overige levensjaren rustig en genoegelijk zijn voorbijgegaan, had niet eene huiselijke ramp een donkeren tint van droefgeestigheid over zijn leven verspreid. Zijne beminde echtgenoote, Johanna Cornelia Adriana Deune (met wie hij den 27sten April 1826 gehuwd was) had hem twee zonen geschonken; den oudsten, Willem Jan Cornelis Adriaan (geboren in 1827, thans makelaar te Amsterdam) zag hij tot zijn genoegen gevestigd en gehuwd; maar in hetzelfde jaar, 1855, waarin hij zich in die echtverbindtenis mogt verheugen, verloor hij, den 23sten October, zijn tweeden zoon, Anton Daniël (geboren 29 Junij 1839), na eene langdurige ziekte. Het vaderhart leed onbeschrijfelijk onder het verlies van dien veelbelovenden knaap. - ‘De tijd der schoonste bloem is kort’ (Vondel). ‘De schoonste zijn de teêrste bloemen’ (Antonides). Met deze korte aanhalingen werd dat sterfgeval in het familieboek opgeteekend; ook elders uitte zich de droefheid over den verloren schat weinig in woorden; maar diepe neêrslagtigheid maakte zich dikwijls van den treurenden vader meester. Het was, als volbragt

{==188==} {>>pagina-aanduiding<<}

hij van toen af zijne menigvuldige werkzaamheden meer uit gevoel van pligt, dan uit neiging, zoo als ook dááruit bleek, dat hij zich aan menig collegie en bestuurderschap onttrok.
Toch deed zich langzamerhand de troostende, weldadige invloed der letteren gevoelen, en de grijsaard vermande zich weder om als een jongeling te arbeiden, zoolang het dag voor hem was.
Juist omstreeks den tijd, dat die zware smart hem trof, had hij eene belangrijke tijdelijke betrekking tot algemeen welzijn, met eere en goed gevolg, bijna ten einde toe vervuld. Het was die van Lid en Secretaris der Hoofdcommissie voor de belangen der Nederlandsche Nijverheid op de Parijsche wereld-tentoonstelling in 1855. Die Commissie, bestaande uit van Hasselt, met de Heeren C.J. Glavimans en Y.D.C. Suermondt, was in de Vergadering der Nederlandsche Maatschappij ter bevordering van Nijverheid, den 19den Julij 1853, benoemd. Uit de Vereeniging voor Fabrijk- en Handwerknijverheid werden haar de Heeren M.L. Hermans en R.F. Baron van Raders toegevoegd. In vier Verslagen aan de e.g. Maatschappij, en één Verslag aan de Regering, gaf haar Secretaris rekenschap van al wat zij verrigt had, om de Nederlandsche nijverheid op het voordeeligst in den grooten wedstrijd te doen uitkomen. De twee groote zwarigheden, waarmede zij te kampen had, waren gebrek aan ruimte en gebrek aan geld. Op hare dringende roepstem hadden 440 industriëelen zich bereid verklaard tot medewerking, om Nederland beter te doen vertegenwoordigen, dan te Londen in 1851 geschied was. Groot was de teleurstelling, toen door de Keizerlijke Commissie te Parijs slechts 600 vierkante ellen aan Nederland werden ingeruimd, waarvan bijna de helft in het hulpgebouw; onder erkenning, dat het op verre na niet zooveel was, als waarop men volgens het Reglement aanspraak had. Het kostte zeer veel moeite, nog kort vóór de opening, een toevoegsel van 150 vierkante ellen te bekomen; niette-
{==189==} {>>pagina-aanduiding<<}
min was de ruimte onvoldoende voor de toegezegde voorwerpen, en het werd nu de lastige taak der Hoofdcommissie, te zorgen, dat niet te veel van denzelfden inzender werd gezonden, en dat er vooral niets inkwam, dan hetgeen a priori de tentoonstelling ten volle waardig scheen. Door inkrimping en schifting verminderde het getal inzenders met 100, en nog was het onmogelijk, al de voorwerpen breed, sierlijk en naar ieders eisch te exponeren. - Wat het geld betrof, zag de Commissie met groot leedwezen de som van ƒ 40,000, die de Regering op de begrooting voor 1855 had gebragt (Hoofdstuk V, art. 150), door de aanneming van een amendement 1, door de meerderheid der Tweede Kamer, tot ƒ 25,000 verminderen, en was op die treurmare genegen, haar mandaat neder te leggen; zij schikte zich noode naar den raad des Ministers (den Heer van Reenen), die gedaan had, wat hij vermogt, om eene zóó kwalijk geplaatste zuinigheid te keer te gaan: ‘Men zal zich moeten gewennen aan het denkbeeld, dat de belangen van Nederland ditmaal op een zuinigen voet behartigd worden.’ De voortbrengselen onzer volksvlijt kwamen dan ook in middelmatige vitrines te voorschijn, of moesten op verschoten katoenen stoffen en passement uitkomen, zoo goed als zij konden. - Een derde tegenspoed, maar die de Nederlandsche Hoofdcommissie met die van andere landen gemeen had, was de schier grenzenlooze wanorde, die op den tijd voor de opening bestemd (den 1sten, later den 15den Mei 1855) nog in de lokalen der Tentoonstelling en onder de ingezonden voorwerpen heerschte. Die wanorde was zóó groot, dat in het begin van Mei slechts ééne van de 63 kisten met voorwerpen van de Nederlandsche Handel-Maatschappij was teruggevonden, en dat men nog niet kon gissen, waar en wanneer men de overige zou

{==190==} {>>pagina-aanduiding<<}

‘ontdekken,’ hoewel wetende dat alle te Parijs waren aangekomen. Toch kwam alles gaande weg in orde; de trophée van Indische producten, de verzameling van Japansche kunstvlijt, vele Nederlandsche kunstwerken, trokken de aandacht op de wereld-tentoonstelling, en ‘over het geheel maakte onze natie geen slecht figuur te Parijs’ 1. De eereblijken, door Nederlandsche industriëelen en kunstenaars te dezer gelegenheid behaald, werden hun den 29sten Januarij 1856 door den Minister van Binnenlandsche Zaken te 's Gravenhage op plegtige wijze uitgereikt. Het was voor de loffelijke waarneming van deze moeijelijke en belangrijke Commissie, dat van Hasselt op denzelfden dag de ridderorde van den Nederlandschen Leeuw ontving.
Ook in een ander opzigt bleef de moeite, aan deze zaak besteed, niet zonder vrucht. Immers de vrij goede vertooning, die Nederland's nijverheid te Parijs had gemaakt, droeg veel bij tot de geestdrift, waarmede in Julij 1856 op één dag verre boven het gevraagde kapitaal werd ingeschreven voor de leening van ƒ 1,000,000 : -, tot stichting van een Paleis voor Volksvlijt te Amsterdam. Toen kort daarna, op den 6den Augustus, de Vergadering van deelnemers besloot, aan die onderneming het karakter eener naamlooze vennootschap te geven, met behoud der hoofdbepalingen van het prospectus, droeg die Vergadering de zamenstelling der Statuten aan van Hasselt op, wien de Heer L. Huijzinga Jr. en schrijver dezes werden toegevoegd.
In van Hasselt's laatste levensjaren verkeerde hij, even als in zijne vroege jeugd zijn lust was, het meest met boeken; behoudens de stipte waarneming zijner pligten in de pleitzaal en raadkamer van het Geregtshof. Ja, niet alleen ambtshalve behandelde hij gewigtige regtsvragen, maar spoorde die ook gaarne op. Wij danken hieraan zijne, in 1861

{==191==} {>>pagina-aanduiding<<}

uitgegevene, brochure: ‘Beschouwing over het voortdurend bestaan van art. 282, 283 en 289 Wetboek van Strafregt.’ ten betooge dat de Fransche strafbepalingen tegen de uitgave of verspreiding van drukwerken zonder den naam van schrijvers en drukkers, niet bestaanbaar zijn met de Nederlandsche wetten over de drukpers in en na 1814 uitgevaardigd. Ook behandelde hij verschillende regtsquaestiën in de Juridische Correspondent, na 1860.
In de tweede helft des jaars 1863 begonnen hem allengs gezondheid, lust en krachten te begeven, en na eenigen tijd aan eene pneumonie te hebben geleden, stierf hij den 2den Maart ll. zacht en kalm, diep betreurd door zijne weduwe, naaste betrekkingen en vrienden.
Van Hasselt's omgang was openhartig, leerzaam en onderhoudend; de bewustheid, dat hij de zaken, waarover hij sprak, grondig en in hare bijzonderheden had onderzocht, maakte dat hij soms moeijelijk tegenspraak verdroeg; maar al lokte de discussie dan wel eens een scherp woord uit, nooit bleef daarvan iets hechten; want ieder wist, hoeveel humaniteit en ware verdraagzaamheid op den bodem van zijn hart lagen.
Van den omvang en het veelzijdige zijner studiën getuigde zoowel zijne boekerij, met moeite en keur bijeengebragt 1, als het getal zijner geschriften, waarvan eene lijst hierachter volgt.
 
Den 4den November 1826 werd van Hasselt bestuurder van de Hollandsche Maatschappij van Fraaije Kunsten en Wetenschappen (welke betrekking hij tot 1857 bekleedde); den 5den Julij 1830 lid onzer Maatschappij, die hem den 18den Junij 1846 in eene Commissie tot herziening harer wetten benoemde; den 25sten Junij 1841 lid van het Pro-
{==192==} {>>pagina-aanduiding<<}
vinciaal Utrechtsch Genootschap; van November 1843 tot Julij 1856 hoofdbestuurder van de Maatschappij tot Nut van 't Algemeen; den 6den Julij 1844 lid van het Noord-Brabantsch Genootschap voor Kunsten en Wetenschappen; den 8sten Julij 1844 van het Friesche Genootschap tot beoefening van Friesche Geschied-, Oudheid- en Taalkunde; den 31sten Maart 1845 van la Société de Statistique universelle te Parijs; den 21sten November 1846 van het Historisch Gezelschap (later Genootschap) te Utrecht; den 1sten December 1847 honorair lid van l'Institut d'Afrique te Parijs; den 6den April 1855 lid van eer der V.M. Societeit ‘Fraternitas’ te Amsterdam 1; in Mei 1856 buitengewoon honorair lid van het Collegie Zeemanshoop aldaar, nadat hij 25 jaren lang de betrekking van Secretaris had bekleed. Deze zijn de voornaamste eerbewijzen en opdragten, waaruit bleek van de algemeene erkenning zijner verdiensten.
 
Arnhem, 3 Augustus 1864.
J. Heemskerk Az.


{==193==} {>>pagina-aanduiding<<}


Uitgegeven geschriften van Mr. W.J.C. van Hasselt.

1820.	Specimen juridicum inaugurale: de actione exercitoriâ. - Lugduni Batavorum, apud viduam M. Cijfveer, J. fil.
1821.	Iets over Susanna van Baerle, echtgenoot van Constantijn Huijgens, en hunne kinderen. - Vad. Letteroef. 1821. Mengelw. bl. 124 en 168.
1822.	Nieuwjaarswensch, uitgesproken in eene Vergadering der Maatschappij tot Nut van 't Algemeen, departement Nieuwer-Amstel, den 3den Januarij. - Letterkundig Magazijn van Wetenschap, Kunst en Smaak, 1822, Mengelstukken, bl. 82.
1822.	Grafschrift op Johan van Broekhuizen, naar het latijnsche grafschrift in de kerk te Amstelveen. Dichtregels. - Bijdragen tot Boeken- en Menschenkennis, IVe deel, 1e stuk (1836).
1822.	Vrijmoedige aanmerkingen op de Recensie van het regtsgeleerd advys van den Ridder Chauveau Lagarde in de zaak van den Heer Menu, in de Boekbeschouwing der Vaderlandsche Letteroefeningen voor Junij 1822, No. VII. - Amsterdam bij J.C. van Kesteren.
1823.	Iets over het geslacht van den Franschen wijsgeer Helvetius. - Letterkundig Magazijn, 1823, bl. 535.


{==194==} {>>pagina-aanduiding<<}

1823.	Recensie van: Verhandeling over de droogmaking van het Haarlemmermeer, door F.G. Baron van Lijnden van Hemmen. - Vad. Letteroef. 1823. Boekbesch. bl. 215 en 242.
1829.	Iets over het Amsterdamsche Schaakgenootschap. - Vad. Letteroef. 1829, Mengelw. bl. 217.
1829.	Toast aan de Nederlandsche Marine bij het aanschouwen der borstbeelden van M.A. de Ruiter en P. Pz. Hein, geplaatst in de zaal van het Collegie Zeemanshoop. Dichtregels. - Bijdr. tot Boeken- en Menschenkennis, IIIe deel, 2e stuk (1834).
1829.	Welkomstgroet bij den aanvang der winterwerkzaamheden in de Amsterdamsche afdeeling der Hollandsche Maatschappij van Fraaije Kunsten en Wetenschappen, op den 2den November 1829. Dichtregels. - ald. IIIe deel, 3e stuk (1835).
1831.	Na de voorlezing van het dichtstuk: Tafereel eener ontvlugting van drie Scheveningsche Visschers door C. Gebel. Dichtregels, gedrukt achter gezegd Tafereel. - 's Gravenhage, bij J.P. Beekman Hz.
1833.	In het werk van Dr. G.D.J. Schotel: Het leven en de werken van C. van Alkemade en P. van der Schelling, de artikels: Codex Batavus, en de Nederlandsche practijk der Notarissen van P. van der Schelling.
1833.	Brief aan den Heer Dr. G.D.J. Schotel over deszelfs Beoordeeling der Arcadia's van Joan van Heemskerk en L. van den Bos. - Bijdragen tot Boeken- en Menschenkennis, IIe deel, 2e stuk.
1837.	Recensiën van: Astrea, verzameling der belangrijkste regtsgedingen in Europa. - de Gids, 1837, Boekbeoord. bl. 8.
 
van: De verdediging der regten van Nederland tegen Groot-Britannie met betrekking tot het Tractaat van 17 Maart 1824. - ald. bl. 39.
 
van: I.A. Nijhoff, Bijdragen voor de Vaderl. Geschiedenis en Oudheidkunde, 1e stukje. - ald. bl. 81. - (De volgende stukjes gerecenseerd, ald. 1839, bl. 235 en 277; 1842, bl. 322 1843, bl. 698; 1845, bl. 636).
 
van: G. Lauts, Onderzoek naar het Tractaat van 1824. - ald. bl. 257.
 
van: G. van Enst Koning, Het huis te Ilpendam. - ald. bl. 322.
 
van: de Provinciale Volks-almanakken. - ald. bl. 357. - (De volgende jaargangen gerecenseerd, ald. 1838, bl. 209;


{==195==} {>>pagina-aanduiding<<}

	1839, bl. 252; 1840, bl. 262; 1841, bl. 105, 203 en 259; 1842, bl. 233 en 406; 1843, bl. 161; 1844, bl. 171).
 
van: G.W. Vreede, Geschied- en letterkundige herinneringen. - ald. bl. 467.
 
van: Jaarboekje voor Overijssel. - ald. bl. 530.
1837.	Het huwelijk van Jacob Westerbaen. - de Gids, 1837, Mengelingen, bl. 388.
1838.	Het Haarlemmermeerboek van J.A. Leeghwater, XIIIe druk. Met aanteekeningen van en voorafgegaan door eenige levensbijzonderheden van den schrijver en een historisch overzigt der plannen tot en der werken over het droogmaken van het Haarlemmermeer; door Mr. W.J.C. van Hasselt. Met portret, kaarten, facsimile, enz. - Amsterdam bij G.J.A. Beijerinck.
1838.	Ontwerp tot droogmaking van het Haarlemmermeer zonder voorafgaande bedijking, van Dr. Conradus Zumbag de Coesfelt van den jare 1742. Met eene kaart. - Amsterdam bij G.J.A. Beijerinck.
1838.	Is J.A. Leeghwater schrijver van: De korte Beschrijving en het kleine kronijkje van Haarlem? - Alg. Konst- en Letterbode, 1838, II. bl. 53.
1838.	Nog iets over de kaart van Jacob Bartelsz. Veris, voorstellende een ontwerp tot droogmaking van het Haarlemmermeer. - Avondbode van 27 Sept. 1838.
1838.	B. Brunius. - de Gids, 1838, Mengelingen, bl. 71.
1838.	Recensiën van: Mr. J.H. Warnaars, Teregtwijzing voor den Heer J.H. Halbertsma als auteur der Weefschool te Goor. - de Gids, 1838, Boekbeoord. bl. 52.
 
van: D. Groebe, Geschiedenis van Floris V. - ald. bl. 57.
 
van: J. ab Utrecht Dresselhuis, De provincie Zeeland in hare aloude gesteldheid en geregelde vorming beschouwd. - ald. bl. 233.
 
van: Mr. H. van Wijn, Onderzoek naar den tijd der regering van Wolfaart II en III, Heeren van Veere uit den huize van Borselen. - ald. bl. 237.
 
van: Mr. A. de Pinto, Handleiding tot het Burgerlijk Wetboek. - ald. bl. 273. (Het vervolg gerecenseerd, ald. 1840, bl. 420).
1839-1844.	Verzameling van wetten en besluiten, voorkomende in het Staatsblad, IX deelen en register; daarna een Bijvoegsel; daarna deel X en XI; het IIIe en het XIe deel, ieder in twee gedeelten. Amsterdam, bij G.J.A. Beijerinck.


{==196==} {>>pagina-aanduiding<<}

1839.	Theophilus en Esmoreit (naar het Fransch van André van Hasselt). - de Gids, 1839, Mengelingen, bl. 152 en 202.
1839.	Het geslacht der Nicolai en de portretten van Joannes Secundus. - ald. bl. 356, (met eene plaat.)
1839.	Recensiën van: J.H. Reddingius, Leiddraad voor armbesturen, en Mr. H. van Loghem, Ontwerp van eenige hoofdbeginselen der Nederlandsche armenwetten. - de Gids, 1839, Boekbeoord. bl. 57.
 
van: Mr. A.F. Jongstra, Pleitrede. - ald. bl. 107.
1839.	Recensiën van: C. ten Hoet Jr., Gronden der regtsgeleerdheid. 1e stukje. - ald. bl. 23. (Het 2e stukje gerecenseerd, ald. 1841, bl. 39.)
 
van: Mr. C. Themmen, Handboek voor burgers en kooplieden. - ald. 1839, bl. 255.
 
van: O.G. Heldring, Wandelingen tot opsporing van Bataafsche en Romeinsche Oudheden, 1e stukje. - ald. bl. 318. (Het vervolg gerecenseerd, ald. 1843, bl. 637).
 
van: M. Siegenbeek, Redevoering ter gedachtenis van den 6 December 1813, uitgesproken in de Maatschappij der Nederl. Letterkunde te Leiden, den 7 December 1838. - ald. 1839, bl. 353.
 
van: H.H. Tels, Diss. de jure publico usque ad U. Huberum et de meritis Ulrici Huberi. - ald. bl. 357.
 
van: Kusjens van Janus Secundus, vrij gevolgd door Mr. A.W. Engelen. - ald. bl. 393.
1840.	Jaarboekje van de provincie Noord-Holland voor 1840. - Amsterdam bij G.J.A. Beijerinck.
1840.	Vianden, de oudste bezitting der Graven van Nassau in het Groothertogdom Luxemburg. - de Gids, 1840, Mengelingen, bl. 14, (met eene plaat).
1840.	Recensiën van: W. Wintgens, Diss. de praecipuis differentiis juris Francici et Neerlandici. - de Gids, 1840, Boekbeoord. bl. 16.
 
van: Jaarboekje van de regterlijke magt voor 1840. - ald. bl. 159. (Volgende jaargangen gerecenseerd, ald. 1841, bl. 202; 1842, bl. 458).
 
van: Mr. D. Donker Curtius, Proeve eener nieuwe Grondwet. - ald. 1840, Boekbeoord. bl. 370.
1841.	Ontwerpen om de stad Amsterdam van zoet water te voorzien, in de XVIIe eeuw voorgesteld door Elias Sandra, met eene kaart, 3e druk. Omgewerkt en met een Voorberigt


{==197==} {>>pagina-aanduiding<<}

	vermeerderd door Mr. W.J.C. van Hasselt. - Amsterdam en 's Gravenhage bij Gebr. van Cleef.
1841.	Recensiën van: Jaarboekje voor Overijssel. - de Gids, 1841, Boekbeoord. bl. 203.
 
van: J.S. Magnin, Geschiedkundig overzigt van de besturen, die vóór de herstelling van Nederland in 1814 elkander in Drenthe zijn opgevolgd. - ald. bl. 219.
 
van: I.A. Nijhoff, Gedenkwaardigheden uit de geschiedenis van Gelderland. - ald. bl. 550.
1842.	Jaarboekje van de provincie Noord-Holland voor 1842. - Amsterdam bij G.J.A. Beijerinck.
1842.	De Nederlandsche wetgeving op de scheepvaart, of Verzameling van wetten, besluiten enz. de scheepvaart betreffende. III dln. - Amsterdam bij Johannes Muller.
1842.	Verordeningen op het lager onderwijs, waarbij het Kon. Besluit van 2 Januarij 1842. Met een alphabetisch register. - Amsterdam bij C.G. van der Post.
1842.	Verordeningen op het lager onderwijs voor de provinciën Holland in het algemeen en voor de stad Amsterdam in het bijzonder. - Amsterdam bij C.G. van der Post.
1842.	Zwanenburg. - 't Huis ter Hart. - de Gids, 1842, Mengelingen, bl. 480 en 553.
1842.	Recensiën van: C.A. Abbing, Geschiedenis der stad Hoorn. - de Gids, 1842, Boekbeoord. bl. 98. (Het vervolg gerecenseerd, ald. 1844, bl. 418).
 
van: A.F. Jongstra, Pleitrede. - ald. 1842, bl. 110.
1843.	De Nederlandsche wetboeken met aanteekeningen, IV deelen en Nalezing, in 4o. - 's Gravenhage en Amsterdam bij Gebr. van Cleef.
1843.	Recensiën van: O.G. Heldring en R.H. Graadt Jonckers, De Veluwe. P.H. Witkamp, Proeve eener staat-, aardrijks- en geschiedkundige Beschrijving van het Groothertogdom Luxemburg. J. ab Utrecht Dresselhuis, Geschieden Oudheidkundige Wandelingen door Walcheren. N. van der Monde, Utrecht et ses beaux Environs. B. van Geuns, Beschrijving van Zaandam. - de Gids, 1843, Boekbeoord. bl. 300.
 
van: Mr. A. de Pinto, Handleiding tot het wetboek van koophandel. - ald. bl. 585.
 
van: C.R. Hermans, Geschiedk. Mengelwerk over de provincie Noord-Braband. - ald. bl. 704.


{==198==} {>>pagina-aanduiding<<}

1844.	Het antwoord van H. de Groot aan Vondel bij gelegenheid van de opdragt van het treurspel, getiteld: Gijsbrecht van Aemstel. - Kronijk van het Historisch Gezelschap te Utrecht, 1845.
1844.	Recensiën van: C.R. Hermans, Bijdragen tot de geschiedenis, oudheden, letteren, statistiek en beeldende kunsten der provincie Noord-Brabant. Ie en IIe stuk. - de Gids, 1844, Boekbeoord. bl. 211.
 
van: Jhr. Mr. C. Backer, Iets over Gooiland, en A. Perk, Over de regten der Erfgooijers en der gemeenten in Gooiland. - ald. bl. 284.
 
van: W.F. Keuchenius, Willem Frederik, Prins van Oranje, later Koning der Nederlanden. - ald. bl. 366.
 
van: A.F. Bouricius, Memorie voor Jonkvr. Bouricius contra Graaf van Middachten over een regt van weide en zandhaling. - ald. bl. 425.
1845.	De familiën Bonaparte en Leuchtenberg, (met vignet). - Amsterdam bij J.F. Schleijer.
1845.	Lobesteeg te Utrecht. Steven Lobé. Het geslacht Lobé. - In het tijdschrift: Utrecht voorheen en thans, dl. II. bl. 97.
1845.	Inwijding van het nieuwe beursgebouw te Amsterdam. - Amsterdamsche Courant, 11 Sept. 1845.
1845.	De Loevesteinsche Gevangenschap (1650). - de Gids, 1845, Mengelingen, bl. 283.
1846.	Bijdrage tot de kennis van het strafregt in Vlaanderen. - Kronijk van het Historisch Gezelschap te Utrecht, 1846, bl. 337.
1847.	Willem van Hasselt, veldoverste der Vorsten van Gelre in in de XVe eeuw. - Bijdragen voor Vaderl. Geschiedenis en Oudheidkunde, deel VI, bl. 187.
1847.	Aletta Beck, eene Geldersche dichteres uit de 17e en 18e eeuw. - Geldersche Volks-Almanak, voor 1848, bl. 20.
1848.	Grondwet van het Koningrijk der Nederlanden, volgens de wijzigingen in 1840 daarin gebragt, met de wetten en besluiten, die wijzigingen betreffende. - Amsterdam bij G.J.A. Beijerinck.
1848.	Wetten en besluiten betrekkelijk den Adel in het Koningrijk der Nederlanden. - Amsterdam bij G.J.A. Beijerinck.
1848.	Lijsten der Werken, uitgegeven door de Nederlandsche Maatschappij ter bevordering van Nijverheid te Haarlem, sedert hare oprigting, als Oeconomische Tak van de Holl. Maatsch.


{==199==} {>>pagina-aanduiding<<}

	der Wetenschappen tot op heden. - Haarlem bij de Erven Loosjes.
1849.	Levensberigt van Mr. Jacob Pieter van Walree. - Handelingen der jaarlijksche Algemeene Vergadering van de Maatschappij der Nederl. Letterkunde te Leiden, 1849, bl. 103.
1849.	De oudheid der stad Oldenzaal. - Overijsselsche Volks-Almanak, voor 1850.
1850.	Vianden, 2e druk, met eene Nalezing. - Amsterdam, bij G.J.A. Beijerinck.
1851 tot 1863.	Een groot aantal stukken en stukjes in de Navorscher.
1852.	Bijdrage tot de geschiedenis van het geslacht van Nijenrode en het erfmaarschalksambt van Gooiland. - Kronijk van het Historisch Genootschap te Utrecht, jaargang 1852, bl. 252.
1852.	Loevestein, 1650. - ald. (Nalezing op: de Loevesteinsche Gevangenschap, 1845).
1852.	Nog iets over het Ontwerp van wet op de zamenstelling der regterlijke magt en het beleid der justitie. - Amsterdamsche Courant, 28 April 1852.
1853.	Wet tot regeling der jagt en visscherij. Met een uitvoerig alphabetisch register. - Amsterdam bij J.C. van Kesteren, 1e en 2e druk.
1853.	Verzameling van Nederlandsche Staatsregelingen en Grondwetten. - Amsterdam bij J.C. van Kesteren.
1853.	Iets naders betreffende het geslacht Ploos van Amstel. - Kronijk van het Historisch Genootschap te Utrecht, jaargang 1853, bl. 420.
1854.	Bloemestein, - Blommestein. - Bijdragen voor Vaderl. Gesch. en Oudheidkunde, deel IX, bl. 271.
1854.	De voormalige kloosters in Westfriesland en Waterland. - Hoornsche Courant, 20 en 27 Mei 1854.
1854.	Verslag der Hoofdcommissie voor de belangen van Nederland op de aanstaande groote Tentoonstelling te Parijs, uitgebragt in de Algemeene Vergadering der Nederlandsche Maatschappij ter bevordering van Nijverheid, gehouden te Haarlem, den 18 Julij 1854. - Handelingen der Maatschappij ter bevordering van Nijverheid, 1854, bl. 275.
1855.	Tweede Verslag der Hoofdcommissie. Uitgebragt den 17 Julij 1855. - ald. 1855, bl. 406.
1856.	Verslag der Hoofdcommissie (aan den Minister) bij gelegenheid van de uitreiking der bekrooningen aan Nederlandsche inzenders,


{==200==} {>>pagina-aanduiding<<}

	te 's Gravenhage, den 29 Januarij 1856. - Niet in den handel.
1856.	Derde Verslag der Hoofdcommissie aan de Nederl. Maatsch. van Nijverheid, uitgebragt den 15 Julij 1856. - Handelingen der Maatschappij ter bevordering van Nijverheid, 1856, bl. 507.
1856.	Wet, houdende bepalingen omtrent de huishouding en tucht op de koopvaardijschepen. Met een uitvoerig alphabetisch register. - Amsterdam bij Gebr. Kraaij.
1857.	Nog iets over het Ontwerp van wet op de zamenstelling der regterlijke magt en het beleid der justitie. - Amsterdamsche Courant, 13 Maart 1857.
1857.	Het Metalen Kruis. - Amsterdamsche Courant, 18 Maart 1857.
1857.	Iets over de afstamming van de familie Bangeman Huijgens van Constantijn Huijgens. - Hoornsche Courant, 7 April 1857.
1857.	Vierde Verslag van de Hoofdcommissie aan de Ned. Maatsch. van Nijverheid, uitgebragt den 19 Julij 1857. - Tijdschrift ter bevordering van Nijverheid, 1857, stuk V.
1857.	Wet van 13 Junij 1857 tot regeling der jagt en visscherij. Met een uitvoerig alphabetisch register. - Amsterdam bij J.C. van Kesteren.
1857.	Wet van 13 Augustus 1857, tot regeling van het lager onderwijs. Met een uitvoerig alphabetisch register. - Amsterdam bij J.C. van Kesteren.
1858.	Brief over het wenschelijke van eene nieuwe uitgave van van Mieris' Charterboek. - Algem. Konst. en Letterbode, 23 Januarij 1858.
1858.	Volksbestaan - koopvaardij. - Nederl. Volks-Almanak, voor 1859, bl. 79.
1859.	Doop van kinderen te Cleef buiten toestemming hunner moeder. - Kerkhistorisch Archief, deel II, bl. 247.
1859.	Een onuitgegeven gedicht van Balthasar Bekker. - De Vrije Fries, deel IX, bl. 99.
1859.	Dr. Reinier de Lover. - Weespsche en Gooische Volks-Almanak, voor 1860.
1860.	Wanneer is Vondel's vader overleden? - Dietsche Warande, deel VI, bl. 66.
1860.	Het geslacht Lobé van Oostende. - Kronijk van het Historisch Genootschap te Utrecht, jaargang 1860, bl. 255.


{==201==} {>>pagina-aanduiding<<}

1860.	Karel van Egmond, Hertog van Gelre, te Weesp. - Weespsche en Gooische Volks-Almanak, voor 1861.
1860.	Brieven, geschreven in het jaar 1710 uit het Nederlandsche leger in Frankrijk. - Milit. Spectator, 3e serie, deel V, no. 11, bl. 502.
1861.	1o. Het nageslacht van Daniel Heins; 2o. nalezing daarop; 3o. bij wie is Vondel's dochter te Keulen opgevoed? - 4o. Rodenburch - Anslo. - Dietsche Warande, deel VI.
1861.	Beschouwing over het voortdurend bestaan van art. 282, 283 en 289 van het Wetboek van Strafregt. Eene drukpersquestie. - Amsterdam bij de Wed. J.C. van Kesteren en Zoon.
1861.	E. van Weede van Dijkveld. - Kronijk van het Historisch Genootschap te Utrecht, jaargang 1861.
1861.	Recensiën van: H. de Veer, Agatha Welhoek. - De Nieuwe Recensent, Boekbeoord. jaargang 1861.
 
van: P. Scheltema, Aemstel's Oudheid, IIIe deel. - ald.
 
van: D. Buddingh, Wandelingen door de Betuwe. - ald.
1861.	Frank van Borselen en Margaretha van Hasselt. - Bijdragen tot de Oudheidkunde en Geschiedenis, inzonderheid van Zeeuwsch Vlaanderen, deel VI, bl. 195.
1862.	Het geslacht Utenhove. - Kerkhistorisch Archief, deel III, 2e stuk, bl. 226.
1862.	Kronijk van Egmond van A. Hoveus. - ald.
1862.	Nalezing op het artikel: Pieter en Joan Serwouters. (van A. - Th. in de Dietsche Warande, deel VI). - Dietsche Warande, deel VII.
1862.	Beschouwing omtrent art. 346 van het Wetboek van Strafregt in verband tot art. 30 van het Burgerlijk Wetboek. - De Juridische Correspondent, jaargang 1862.
1862.	Nog iets over art. 346 Wetboek van Strafregt. - ald.
1862.	Eene opmerking betreffende het werk van M.A. de Saint-Joseph: Concordance entre les Codes civils étrangers et le Code Français. - ald.
1862.	Beschouwing omtrent art. 892 van het Burgerlijk Wetboek. - ald.
1862.	Gijsbrecht van Nijenrode, baljuw van Kennemerland. - Kronijk van het Historisch Genootschap te Utrecht, jaargang 1862, bl. 103.
1862.	Nijenrode. - ald. bl. 290.


{==202==} {>>pagina-aanduiding<<}

1862.	Recensiën van: Dr. P. Scheltema, Aemstel's Oudheid, IVe deel. - De Nieuwe Recensent, jaargang 1862.
 
van: Mededeelingen van de Vereeniging ter beoefening der geschiedenis van 's Gravenhage, 1e en 2e aflev. - ald.
 
van: J.T. Bodel Nijenhuis, Topographische lijst der plaatsbeschrijvingen van het koningrijk der Nederlanden. - ald.
1862.	Iets over den vermoedelijken schrijver van Slenner-Hincke. - de Vrije Fries, deel X, bl. 98.
1862.	Dr. Johannes Fredericus Helvetius. - Navorscher, 1862, bl. 125.
1863.	Recensie van: Mededeelingen van de Vereeniging ter beoefening der geschiedenis van 's Gravenhage, 3e aflev. - De Nieuwe Recensent, jaargang 1863.





{==203==} {>>pagina-aanduiding<<}





Levensberigt van Gerrit Graaf Schimmelpenninck.

De Maatschappij der Nederlandsche Letterkunde te Leiden is gewoon, in het verslag der handelingen van hare jaarlijksche algemeene vergaderingen, op te nemen levensberigten van hare afgestorvene medeleden. Dat geschiedt te regt; eensdeels om de juistheid te doen uitkomen der keuze, waarmede zij die leden vereerde; anderdeels om de nagedachtenis van die afgestorvenen levendig te houden; maar ook, om, wanneer daartoe stof aanwezig was, te voldoen aan de betrachtenswaardige opmerking, door den Hoogleeraar van Heusde, aan zijnen zoon medegedeeld: interest patriae, interest omnium, qui bene de ea mereri cupiunt, non negligi ejus historiam virorumque, quos edidit, magnorum memoriam, sed instaurari ac celebrari, ut sciant posteri, quibus e majoribus orti sint, et habeant iidem quos in rebus gerendis sequantur et imitentur.

{==204==} {>>pagina-aanduiding<<}

Ter bereiking van dat doel schijnt zij te behoeven, en daarom ook te verlangen, geene lofredenen, noch aanbevelende levensschetsen; maar eenvoudige berigten van levensbijzonderheden, lotgevallen en handelingen, vooral op het veld der letterkunde te huis behoorende: ook geene goed- noch af- keurende beoordeelingen, maar bloote vermelding van feiten, om de waardering zelve over te laten aan tijdgenoot en nakomelingschap.
Aan de vervulling van die taak, ten opzigte van den man, wiens naam boven dit berigt prijkt, zijn deze bladzijden gewijd. Het moeijelijke daarvan wordt door den schrijver geenszints ontveinsd, maar integendeel met Sallustius (de bello Catilin: c. III) erkend: arduum videtur res gestas scribere: primum, quod facta dictis sunt exaequanda: de hinc quia plerique, quae delicta reprehenderis, malevolentiâ, et invidiâ dicta putant: ubi de magna virtute, atque gloria bonorum memores, quae sibi quisque facilia facta putat, aequo animo accipit, supra ea, veluti ficta pro falsis ducit.
Om deze klippen te ontzeilen, en de onpartijdigheid, zoo veel mogelijk, te betrachten, zal hij zich beijveren, bij uitsluiting te putten uit de schriften, die de overledene naliet, en uit hetgeen van elders van hem wereldkundig is.
In het voorberigt, gevoegd bij een Rapport en missive op den 11den Mei 1848 aan den Koning gerigt, en door den druk bekend gemaakt, schreef onze Graaf: Ik heb mij nimmer door geschriften aan mijne landgenooten trachten op te dringen. In die betrekkingen, tot welke ik geroepen werd, heb ik er mij blootelijk op toegelegd, om de pligten, daaraan verbonden, naar vermogen te vervullen. De Verslagen, die ik in der tijd, als President der Handel-Maatschappij, heb uitgebragt en de levensschets van mijnen vader zijn mijne eenige werken, die in druk het licht hebben gezien. Na dien tijd liet hij alleen het voormelde Rapport drukken. Buitendien zijn in zijne nalatenschap gevonden eene groote menigte Rapporten, memoriën, brieven en an-
{==205==} {>>pagina-aanduiding<<}
dere stukken, in verschillende betrekkingen door hem in geschrift gebragt, en daarbij eenige aanteekeningen, getuigende van zijn voornemen, om de geschiedenis van zijn leven en werken zelf te beschrijven.
 
Hem viel het uitnemende voorregt te beurt tot vader te hebben den rijk begaafden, en door alle wel geaarde Nederlanders hoog geschatten, Raadpensionaris Mr. Rutger Jan Schimmelpenninck. Uit diens huwelijk met vrouwe Catharina Nahuijs werd hij den 25sten Februarij 1794 te Amsterdam geboren. Het genot van dit voorregt werd voor hem verhoogd door het bijzondere geluk, dat de gewigtige gebeurtenissen, die zijne eerste levensjaren zoo zeer onrustig maakten; de uitlandige betrekkingen, die daarna zijnen vader werden opgedragen; en de veelvuldige verwisselingen van diens verblijfplaatsen, die daarvan de gevolgen waren; hem van dien vader niet scheidden, maar hij hem overal mogt volgen, steeds bij en om hem was, en zijn vader verpozing van gewigtigen arbeid zocht in het verzorgen zijner opvoeding, zelfs in het leiden van zijn onderwijs, en het deel nemen daaraan.
Zijne voormelde levensschets van zijnen vader begint hij met de woorden: De vroegste herinneringen, welke ik van mijnen vader bezit, dagteekenen van den tijd, dat hij zich in 's Hage, als Lid der eerste Nationale Vergadering bevond, en ik, nog een zeer klein jongsken zijnde, de grenadiers bewonderde, die voor zijne deur de wacht hielden, tijdens hij het voorzitterschap dier vergadering bekleedde.
In zijne aanteekeningen zegt hij: omtrent mijne eerste jaren zoude ik veel kunnen verhalen, want mijn geheugen is ongelooflijk sterk. Ik kan mij nog zeer goed voorstellen onze aankomst in 1798 te Parijs in het Hôtel d'Havré, door het Fransche Gouvernement voor de Bataafsche missie bestemd en gemeubileerd; zoo ook het geschreeuw der Jacobijnen in de manège der Tuileriën aangeheven, bij de komst

{==206==} {>>pagina-aanduiding<<}

van Bonaparte, dat in onzen tuin aan de Seine duidelijk werd gehoord; en niet minder het voorkomen van dien Generaal, mager, met een smal geel aangezigt, en platte, over de oogen hangende, haren, toen hij in eenen grijzen overrok mijnen vader in zijn Hôtel een bezoek kwam brengen.
Vooral kan ik mij nog herinneren, hoe hij mij, voor dat hij naar het leger vertrok, dat den zege bij Marengo bevocht, voorsloeg met hem mede te gaan, en mij eene petite bourique beloofde, om de reis met hem te doen.
Mijn vader heeft mij dikwijls verhaald, dat toen Napoleon tot mij zeide: Venez avec moi, nous batterons les Autrichiens, ik, vol van hetgeen ik van de landing der Engelschen in Noord-Holland had gehoord, antwoordde: Vous feriez mieux de battre les Anglais; hetgeen mijnen vader eenigzints verlegen maakte, en hij daarop hernam: bien, nous ferons cela après. - Van het verblijf te Amiens, van Joseph Bonaparte, en van den goeden Lord Cornwallis, die mij, bij het teekenen van den vrede, zoo hartelijk in de armen drukte, heb ik nog levendige herinneringen. Hij woonde deze gewigtige handeling, waartoe zijn verdienstelijke vader zoo veel heeft bijgedragen, bij in de uniform van Lieutenant der Husaren in dienst der Bataafsche Republiek, waartoe hij, ofschoon naauwlijks acht jaren oud, kort te voren was benoemd ter vereering der diensten, door zijnen vader aan die Republiek, als haren Ambassadeur, bewezen. Het Regiment, waarbij hij was ingelijfd, werd later het garde Husaren Regiment van den Raadpensionaris; gedurende diens regering stond hij, tot Ridmeester bevorderd, meermalen aan het hoofd van zijn Escadron onder het bevel van den Kolonel Collaert, en het opperbevel van den Generaal Dumonceau. Bij het aftreden van den Raadpensionaris verkreeg de twaalfjarige Ridmeester, op daartoe gedaan verzoek, zijn eervol ontslag, met dankbetuiging voor zijne getrouwe diensten.
Hij vermeldt verder, in die aanteekening, onderscheidene

{==207==} {>>pagina-aanduiding<<}

bijzonderheden, die hem in zijne eerste jeugd te London, later weder te Parijs, eindelijk op het Huis in 't Bosch bij 's Gravenhage wedervoeren en de hooggeplaatste personen, waarmede hij kennis maakte.
Van het laatst genoemde tijdperk, schrijft hij: Wanneer ik in latere jaren naging, hetgeen ik mij van dien tijd herinner, en hoe men mij vleidde en bedierf, dan zag ik duidelijk in, dat, zoo mijn vader veel langer in die betrekking (van Raadpensionaris) ware gebleven, ik stellig een ingebeelde deugniet zou zijn geworden: en dit heeft mij doen beseffen, welke toegevendheid wij voor diegenen moeten beoefenen, die, van hunne geboorte af, zulk eene positie bekleeden. Geen wonder waarlijk, dat zij zoodanig zijn, als wij hen zien optreden; maar een wonder veeleer, dat zij niet veel erger zijn. Men klaagt, dat de grooten hunne medemenschen zelden als hunne gelijken in natuur beschouwen, terwijl het de wijze is, waarop anderen hen aanbidden, die er de schuld van moet dragen.
In 's Gravenhage genoot hij godsdienstig onderrigt van den eer- en achtingwaardigen Dermout, en het onderwijs in onderscheidene vakken van den bekwamen Beekman, hoofdonderwijzer van de school der Haagsche Afdeeling van de Maatschappij tot Nut van 't Algemeen.
Door zijn verblijf te Parijs en te London, was hij al spelende, met de Fransche en Engelsche talen bijzonder gemeenzaam geworden, en viel het hem niet moeijelijk dezelve grondig aan te leren.
Toen zijn vader als Raadpensionaris was afgetreden, volgde hij hem naar het Nijenhuis in Overijssel, en daar werd zijne opvoeding, bij het licht der beschaving van Griekenland en Rome, onder het oog van zijnen vader, opgedragen aan den Heer H. Wijnbeek, later Inspecteur van het middelbaar en lager onderwijs. Dit uitnemende voorregt heeft hij zijn gantsche leven lang, bijzonder hoog geschat. En hoe te vreden deze uitmuntende leermeester van zijnen leergieri-
{==208==} {>>pagina-aanduiding<<}
gen kweekeling was, verklaart deze in het volgende getuigschrift, dat hij hem, bij zijn vertrek naar de Hoogeschool, mede gaf: Le soussigné H. Wijnbeek, s'etant voué depuis quatre ans et demi, à l'education litteraire de Monsieur G. Schimmelpenninck, fils de son Excellence le Comte Senateur Schimmelpenninck, déclare, à l'epoque ou cette education vient d'être achevée et ou Monsieur G. Schimmelpenninck va faire son droit à la Faculté de Leyde, que, pendant toutes ces années, ce jeune homme n'a cessé de faire le bonheur de ses illustres parens et celui de son instituteur, par l'aimable candeur de son caractere, et par son attachement constant et exemplaire aux principes de la vertu et de l'honneur, autant que par le zèle, avec lequel il à fait ses cours d'humanités, que non seulement il s'est acquis les connaissances necessaires des antiquités, de l'histoire, de la geographie et de la philosophie des anciens, de la logique et de la rhetorique, mais que d'abord il a lu ou expliqué tout entier les historiens Nepos, Jules Cesar, Salluste, Tite Live, Tacite, et une grande partie des oeuvres de Ciceron, qu'ensuite il a expliqué parmi d'autres chefs d'oeuvres de la poésie Grecque et Latine, les vingt quatre livres de l'Iliade d'Homere, les Bucoliques, les Géorgiques, l'Eneide de Virgile; que de l'Eneide il à en outre paraphrasé les six premiers livres; qu'enfin il à expliqué, commenté, extrait tout l'Horace, depuis la première Ode jusque'à l'Art Poétique, et en à fait un recueil des plus beaux morceaux pour son propre usage; que c'est moins par devoir qu'il s'est livré à ces études, que par choix, par gout, par amour pour les beautés des célèbres auteurs de l'antiquité et par le noble desir de se former sur le modele du plus instruit, du plus eclairé et du plus vertueux des pères.
Zouden er, onder de thans studeerende jeugd aan onze Hoogescholen, gevonden worden, die zoo wel toegerust zich daar lieten inschrijven? Hij oogstte daarvan in, dat hem het grieksch zeer gemeenzaam was; dat hij vele en uitge-
{==209==} {>>pagina-aanduiding<<}
breide gedeelten der Ilias en Aeneis en onderscheidene Oden van Horatius voor de vuist kon opzeggen, en dat hem het schrijven en spreken van het Latijn even gemakkelijk viel, als van het Fransch en Engelsch. In 1812 bezocht hij, onder het geleide van den Heer Wijnbeek, de Leydsche Hoogeschool en beoefende bij uitsluiting de regtsgeleerdheid, vooral het Romeinsche regt onder het gehoor van den Hoogleeraar D.G. van der Keessel. Van dezen regtschapen man is een brief voorhanden, den 12den December 1812 aan den gewezen Raadpensionaris geschreven, waarin het volgende voorkomt: Wat de conduite van uwen zoon betreft, van dezelve hoore ik niets dan alles goeds. En bij zijne studiën gebruikt hij alle assiduiteit en applicatie. Op de publijke lessen over de Instituten, en 't private collegie der Pandecten is hij bij mij tienmalen ter week altijd present. Op de eersten schrijft hij 't geen ik dicteer en respondeert vrijdags promiscue, en op de laatsten excerpeert hij zakelijk al 't geen ik zegge, kunnende ik geen uur vinden om daar te laten responderen. Ik heb hem dezen middag een uurtje bij mij gehad, en geëxamineerd over alle de lessen der Instituten, welke ik tot hiertoe gehouden had, en ben ten uitersten voldaan over zijne antwoorden en vorderingen, en 't was mij geen klein genoegen van hem te mogen vernemen, dat hij smaak heeft in 't studium Juris Romani. Hij mogt daaraan evenwel niet lang bot vieren. Tegen het einde van 1813 werd hij naar het Nijenhuis geroepen, om dáár, bij het oprukken der legers van de verbondene Mogendheden, voor de bezittingen van zijnen blinden vader te waken. Hij keerde niet naar Leyden terug. Het schijnt, dat zijn schrandere vader, die hem, ten blijke van het volle vertrouwen, dat hij hem waardig keurde, op den 23sten October 1813, door de daartoe gevorderde verklaring, voor den Vrederegter van het Kanton Goor afgelegd, handligting had verleend, reden meende te hebben om te duchten, dat al wat zijn zoon, als kind en als jongeling reeds had ge-
{==210==} {>>pagina-aanduiding<<}
zien, gehoord en ondervonden, zijne eerzucht te veel had opgewekt, en hij het daarom raadzamer keurde, zijne schreden niet naar het staatkundige toneel te leiden, maar daarvan af te wenden. Hij liet hem zijne studiën niet voleindigen, maar stelde hem voor, zich aan den handel toe te wijden.
De gelegenheid daartoe was gereed en uitlokkend. Een zijner bloedverwanten, de Heer G. Schimmelpenninck, stond aan het hoofd van het toen zeer hoog geachte handels- en bankiershuis van N. en J. en R. van Staphorst te Amsterdam, en verklaarde zich bereid, hem op die baan tot gids te verstrekken.
De onbegrensde hoogachting en liefde, die hij zijnen vader toedroeg, noopten hem dezen welgemeenden raad gereedelijk op te volgen. Hij vestigde zich te Amsterdam, maar werd aanvankelijk meermalen vandaar naar het Nijenhuis geroepen, waar zijn vader zijnen bijstand behoefde, als mede ter oorzake van zijn huwelijk, dat hij, den 29sten September 1815, sloot met Mejufvrouw Henrietta Euphemia Johanna Stulen, dochter van eenen Predikant van dien naam, dienst doende te Almelo. Hij bragt haar naar Amsterdam, doch verloor haar weinige maanden daarna door den dood.
Van dat tijdstip af bleef hij geregeld werkzaam op het voormelde kantoor en slaagde daarin zoo gelukkig, dat de genoemde bloedverwant, toen het eenige hoofd van dat handelshuis, niet aarzelde, hem als zijnen vennoot in die firma op te nemen. Als zoodanig trad hij, met den 1sten Januarij 1818, op en werd weldra een voorname steun van dat handelshuis.
Op den 25sten Mei 1819 verbond de jeugdige weduwenaar zich door het huwelijk met Johanna Philippina Frederika Carolina Constantina Baronesse von Knobelsdorff, dochter van den Pruissischen Generaal Friedrich Wilhelm Ernst Baron von Knobelsdorff, gezant van het Hof te

{==211==} {>>pagina-aanduiding<<}

Berlijn, achtervolgens te Constantinopel, te 's Gravenhage eerst bij den Raadpensionaris en later bij Koning Lodewijk Napoleon, en te Parijs, en van Johanna Philippina Hermanna, dochter van den Graaf van Dedem van de Gelder, oud-Ambassadeur van den Staat te Constantinopel, lid van Hun Hoog Mogenden en later Senateur van Frankrijk. Uit dat huwelijk werden hem acht kinderen geboren, vijf zonen en drie dochters.
Hij was toen in onze eerste handelstad geheel te huis, zeer gezien in de eerste kringen der zamenleving, en niet minder geacht op de beurs. Daarbij spaarde hij vele uren uit, om zijne geliefkoosde beoefening der oudere en nieuwere letterkunde voort te zetten.
In 1820 treffen wij hem reeds aan als Lid der Kamer van Koophandel en Fabrieken te Amsterdam. Hij heeft eenige zijner advijsen, in die Kamer uitgebragt, nagelaten, en daaruit is te zien, dat hij in de staatshuishoudkunde geen vreemdeling was; dat hij de geschiedenis van den vaderlandschen handel naauwlettend had onderzocht; dat hij de oorzaken van den vroegeren bloei en van het later verval van deze zenuw van den Staat juist wist aan te wijzen, en niet schroomde de middelen aan te duiden, die alleen geschikt en bekwaam waren, om herstel mogelijk te maken.
In 1821 had het Ministerie de Kamer geraadpleegd over het verleenen van Nederlandsche vlag aan vreemde schepen. Eene daartoe benoemde Commissie bragt daarover verslag uit. Het schijnt, dat hij zich met de strekking daarvan niet kon vereenigen, en vooral beweerde, dat deze gelegenheid door de kamer moest worden waargenomen, om de belangen van den handel op dit punt meer in het algemeen voor te staan.
In eene volgende Vergadering, gehouden op 13 Augustus 1821, zette hij de gronden voor zijn gevoelen in het breede uit één; en in dat betoog voert hij onder anderen aan: De vraag, door het Ministerie aan de Kamer ge-
{==212==} {>>pagina-aanduiding<<}
daan, blijf ik gelooven dat men in den uitgestrektsten zin moet opvatten en beantwoorden, voornamelijk, omdat het mij meer dan tijd toeschijnt, te onderzoeken, of het groote middel, door ons gouvernement tot nog toe uitgekozen, om den Hollandschen scheepsbouw te begunstigen, wel het doelmatige is; ik meen het weigeren van Nederlandsch Register aan, in vreemde landen gebouwde, schepen; en zoo niet, welke dan de beste middelen zijn, om dit doel te bereiken.
Vooreerst zal ik de vrijheid nemen op te merken, dat, hoezeer het te niet gaan van den bouw van Nederlandsche schepen eene omstandigheid is, welke, om onderscheidene redenen, opmerkelijk in het oog valt, het er echter eene is, welke niet alleen in dit vak plaats heeft, maar schier door alle diegenen onzer fabrijken ondervonden wordt, wier voortbrengselen buiten 's lands moeten verbruikt worden. De generale kwaal, waaronder wij gezucht hebben, en welke haar heeft ter neergeslagen, is de concurrentie van de voortbrengselen van vreemde fabrijken, welke in dezelfde qualiteiten aanmerkelijk goedkooper in circulatie kunnen gebragt worden, dan die der onzen.
De tak van nijverheid, welke nu het punt onzer attentie uitmaakt, is speciaal van belang, omdat dezelve met den eigen handel van elk land in de naauwste betrekking staat.
Na de ontwikkeling hiervan gaat hij voort: Mijne redenering komt hierop neder: er kan geene wezenlijke vraag zijn voor scheepsbouw of Nederlandsche schepen, zoo lang de vreemde schepen de zee goedkoper bevaren; zoo lang dit geschiedt zal de koopman zich van geen duur, in plaats van een goedkoop werktuig bedienen.
De echte middelen, ter aanmoediging tot herstel van den bouw der Nederlandsche schepen, zijn dus, in mijne oogen, niet diegenen, welke tot nog toe zijn gebezigd. De ware daarentegen zijn die, welke volgens alle bekende regels de beste zijn tot ondersteuning der takken van nijverheid, wier voortbrengselen buiten 's lands moeten worden verbruikt. Zij

{==213==} {>>pagina-aanduiding<<}

moeten allen daarheen strekken, om de concurrentie zoo veel doenlijk ten onzen voordeele algemeen te etablisseren, door de ruwe materialen, welke tot de fabrijkage gebruikt zijn, de inkomende regten terug te doen erlangen, en door het geven eener premie te compenseren die meerdere duurte der bewerking, welke hier plaats heeft, uit hoofde der lasten, waaronder de werkende klasse wezenlijk lijdt. Het is immers bekend, dat de Engelsche fabrijken hare tegenwoordige hoogte bereikt hebben, alleen omdat zij de concurrentie ten haren voordeele overal gevestigd hebben, doordien hare voortbrengselen goedkoper zijn, dan die van andere natiën; hetgeen nooit kon plaats hebben, indien het Engelsche Gouvernement de regten op de ruwe werkstoffen niet teruggaf en het duurder arbeidsloon, veroorzaakt door de taxes, ook in dat land op alle benoodigdheden gelegd, niet door het geven eener premie compenseerde.
In plaats dus van de vreemde gebouwde schepen te weren, ben ik van opinie, dat men aan dezelven, mits de noodige qualiteiten bezittende, Nederlandsche vlag en zeebrieven moest verleenen tegen betaling van een bepaald regt per last, gewijzigd naar de materialen, waarvan de bodem gebouwd is, vuuren of greenen hout, en naar gelang der grootte. Dit regt zou ik zelfs opineren, dat eenigzins aanmerkelijk konde zijn, uit hoofde dat het onderscheid tusschen de duurdere bouw alhier en buiten 's lands zeer groot is. Doch aan den anderen kant zoude ik willen, dat men het fonds, daardoor bijeengebragt, gebruikte tot het uitkeeren van premiën juist van dezelfde, of nagenoeg dezelfde grootte, en in dezelfde proportiën per last, als de voorzegde, aan de opbouwers van Nederlandsche schepen gegund.
Wanneer dit advys ter toetse wordt gebragt aan de gezuiverde beginselen, die ons heden ten dage besturen, zal het geoordeeld worden zeer achterlijk te zijn in wetenschap. Maar het tegendeel moet worden aangenomen, wanneer men in het oog houdt, dat het meer dan twee en veertig jaren

{==214==} {>>pagina-aanduiding<<}

oud is, en men zich daarbij te binnen brengt, welke begrippen toen nog heerschende waren, en zelfs in Engeland werden nageleefd. Om de bekrompenheid dier begrippen hier te lande te doen uitkomen, zij hier nog melding gemaakt van een ander advys, in Augustus 1820, door Schimmelpenninck, in diezelfde Kamer van Koophandel, uitgebragt.
Een groot scheepsbouwer verzocht van den Koning vergunning, om een schip op aandeelen te laten bouwen van ƒ 500 : - met het voornemen, om het, met verlies van ƒ 200 : - per aandeel, te verkoopen, en dit te doen dienen tot aanmoediging van den scheepsbouw, en om jonge scheepstimmerlieden te vormen, die anders weldra zouden worden gemist, vermits er niet meer werd gebouwd.
Van wege Zijne Majesteit werd dat stuk aan de beoordeeling der Kamer van Koophandel en Fabrieken te Amsterdam onderworpen. Deze stelde het in handen eener Commissie, uit haar midden gekozen, en het verslag, door die beoordeelaars uitgebragt, hield ten slotte het voorstel in, om dit plan van dezen scheepsbouwmeester den Koning zeer aan te prijzen, als veel kunnende toebrengen tot herstel onzer scheepvaart, en Z.M. bijzonder dank te betuigen voor de aanmoediging, die H.D. aan Neerlands scheepvaart wilde gunnen, door hierin deel te nemen. Geen der overige leden der Kamer bragt daartegen iets in het midden. Doch Schimmelpenninck, ofschoon de jongste hunner in jaren en ervaring, verklaarde:
1o.
hoe het hem spijt te zien, dat de eigen handel van Amsterdam zóó vervallen is, dat het bouwen van één schip, als eene materie van zulk gewigt wordt beschouwd: - dat hij persoonlijk de bloeijende tijden van eigen scheepvaart niet gekend heeft, doch vergelijkende hetgeen hij daarvan nu ziet in dit voorbeeld, met hetgeen hij gelezen heeft van vorige dagen van voorspoed, de verandering, welke hij dan bespeurt, hem hartzeer doet.

{==215==} {>>pagina-aanduiding<<}

2o.
en wat de zaak zelve betreft, dat hij zich niet kan begrijpen, hoe men zich iets goeds van dit plan kan voorstellen; dat eene speculatie, om een schip met 40% verlies te bouwen, hem eerder afschrikkend, dan aanmoedigend toeschijnt, daar het meer en meer zal toonen, met hoe veel schade men werkt; dat, indien zulk een scheepsbouw één- of tweemaal kon worden uitgevoerd, hij geen het minste gelukkig gevolg kan te weeg brengen, vermits schade voor de hand te zien, het tegendeel van aanmoediging is: - en dat daarom aan Z.M. zoude kunnen worden geantwoord, dat men wel dacht, dat het plan van den scheepstimmerman voor ééns kon doorgaan, doch op de scheepvaart onder onze vlag en scheepsbouw geen het minste gunstig effect kon hebben; tenzij de lastgelden op de scheepvaart en de lasten op de materialen werden verminderd, ja zelfs aangemoedigd door premiën als anderzinds.
Hij zette deze denkbeelden breeder uit één, en oogstte het genoegen in, dat de Kamer zijn gevoelen omhelsde, en het antwoord, aan den Koning gegeven, dien overeenkomstig werd ingerigt.
In eene aanteekening van 22 Augustus 1830 zegt hij geen ander ambt te begeren, dan met den tijd lid te worden der Tweede Kamer van de Staten Generaal, om daar den regten weg te betreden, met eene waardige houding en liberale ziel, en evenzeer het hoofd te bieden aan de woelingen van factiegeest, als aan inbreuken op de vrijheid der Natie. Hij betuigt daarin het werk van Chesterfield, over onze Staatsomstandigheden, met veel nut en genoegen te hebben gelezen; en te betreuren, dat het zoo weinig bekend schijnt te zijn, daar hij het als uiterst leerzaam prijst en aanbeveelt.
Deze neiging van zijnen geest deed hem hetgeen in de genoemde Tweede Kamer voorviel naauwkeurig gadeslaan, en toen op 30 Januarij 1822 een voorstel van wet aldaar

{==216==} {>>pagina-aanduiding<<}

werd ingediend, strekkende, om in de buitengewone behoeften des Rijks, ten bedrage van vijftig millioenen gulden, door het Domeinbestuur te doen voorzien, spoorde zijne belangstelling in het welzijn des Vaderlands hem aan, om daartegen openlijk te velde te trekken.
De Nota van het waarschijnlijk bedrag der behoeften van het Rijk, in welke door het Domeinbestuur zal moeten worden voorzien, en het ontwerp van wet, behelzende de middelen, tot het dekken daarvan voorgesteld, zijn te vinden in de Bijdragen tot de huishouding van Staat van Graaf G.K. van Hogendorp, VII Dl. bl. 17 volgg.
Zijne bezwaren daartegen ontwikkelde hij in een geschrift, zeer belangrijk op zich zelf, uitermate geschikt om hemzelven te kenschetsen, en dubbel merkwaardig, wanneer men het vergelijkt met hetgeen Graaf van Hogendorp, ter aangehaalde plaatse, aangaande dat onderwerp heeft te boek gesteld, en daarbij bedenkt, dat de schrijver slechts 27 jaren oud was.
Om deze redenen verdiende het hier in zijn geheel te worden opgenomen; doch de uitgebreidheid daarvan verbiedt dat.
Hij plaatste er als opschrift voor hetgeen Lord Bolingbroke schreef, in zijne Remarks on the History of England, Letter XXI.
True political moderation consists in not opposing the measures of government, except when great and national interest are at stake and, when that is the case, in opposing them with such a degree of warmth as is adequate to the nature of the evil, to the circumstances of danger attending it and even to those of opportunity. To oppose upon any other foot; to oppose things which are not blameworthy or which are of no material consequence to the national interest, with such violence as may disorder the harmony of Government, is certainly faction; but it is likewise

{==217==} {>>pagina-aanduiding<<}

faction, and faction of the worst kind, either not to oppose at all or not to oppose in earnest, when points of great importance to the nation are concerned.
Hij rigtte het woord tot de vertegenwoordiging en bezigde de Fransche taal, om, zoo hij zeide, ook door de Belgische leden in de beide Kamers der Staten Generaal verstaan te kunnen worden; en hij werd tot schrijven aangezet, zoo hij verklaarde, puisque je vois proposer aux réprésentants de la nation une mesure financière, qui, si elle pourrait être acceptée, ouvrirait, selon moi, un abime de malheurs pour la patrie, objet de notre amour, de notre culte général.
Hij schetst de voorgestelde wet door deze trekken: Je dois la comparer à un nuage ou l'on entrevoit des averses et des orages, mais à travers duquel aucun rayon de lumière ne peut percer pour rassurer celui, qui le voit suspendu sur sa têle; j'y vois des lotteries et du papier monnaye fondé en derniere analise sur du papier public; j'entrevois des speculations en fonds publics, des conversions, des transactions commerciales, dont selon moi, un Gouvernement ne doit jamais se mêler; j'y distingue des recettes pour les domaines, puisées dans les resources annuelles et ordinaires de l'Etat et compensées par des payements à faire d'autre part au Gouvernement par cette même administration des domaines. J'y, vois helas! que les resources, que presenteront en temps et lieu divers petits revenus des grandes communications du Royaume, entrant déjà dans ce compte avant terme, comme des fruits, qui sont encore loin d'être murs. J'y decouvre bien clairement l'intention de faire payer à ceux, qui voudront s'interesser dans les loteries des domaines, des sommes de ƒ 1000 : -, pour leur faire recevoir en payement des effèts, qui me paraissent loin d'en être un equivalent. Je trouve malheureusement de plus dans ce projet de finances la preuve trop certaine, que les deficits, ou deja connus, ou calculés d'a-
{==218==} {>>pagina-aanduiding<<}
vance, se montent ensemble à près de ƒ 50,000,000 : -, que la loi proposée veut charger Sa Majesté de solder à fur et à mesure qu'elle le trouvera nécessaire avec les cinquante milions, que le projet de loi met d'abord à sa disposition.
Hij duidt het den Minister ten kwade, dat de buitengewone begrooting voor 1822 den waren staat van zaken niet had blootgelegd, en nu reeds de bekentenis moest worden afgelegd, dat daarvan onderscheidene belangrijke en bekende uitgaven werden uitgesloten, die men nu door dezen ingewikkelden maatregel trachtte te dekken; en betoogt, dat deze handeling strijdt met de constitutioneele beginselen, en door de Grondwet wordt gewraakt; vooral omdat zij strekt om den waren staat van 's lands geldmiddelen voor de vertegenwoordiging te bedekken, en de beschikking daarover van de wetgevende op de uitvoerende magt over te dragen.
Hij gaat na, welke zeker te voorziene uitgaven verzwegen, en hoe groot de reeds bestaande, en de te verwachten, tekorten zullen zijn.
Hij brengt daarna de verschillende bepalingen van het wetsontwerp ter toetse.
Hij misprijst het niet, dat de Minister de domeingoederen van den Staat wil verkoopen, voor zoo veel als er gevorderd wordt, om de onderscheidene tekorten te dekken, en in de buitengewone behoeften van het oogenblik te voorzien. Maar daartoe bepaalt het wetsontwerp zich niet. Non, zegt hij, mais le Ministre veut paraitre créer les cinquante milions, qui sont necessaires, sans diminuer la valeur que la Nation posséde en domaines, et par un tour d'adresse financière faire reparaitre les sommes payées aux creanciers de l'Etat sans les prendre de la Nation. - Certes, le tour est brillant en theorie, mais en pratique il ne sera point aussi facile, et par la simple raison, qu'en matiere de gouvernement réprésentatif, et sur tout en fait de finances, il faut exclusivement du réël. Je crois même qu'il est assez avèré que quiconque s'attache aux resources materielles d'un

{==219==} {>>pagina-aanduiding<<}

pays, sans avoir recours à des tours d'adresse, travaille à la longue le plus utilement pour les vrais interets de son pays et de son gouvernement.
Attirer une Nation dans des speculations, dans des jeux ou elle a tout le desavantage, dans le fait la tromper, quoique certes sans le vouloir, c'est bien la sans doute la plus funeste manière de procurer des resources à son Gouvernement, de travailler un Royaume en finances. Puis-je prononcer ces mots sans voir se presenter à mes yeux dans toute leur force les suites funestes, que la poursuite de ce systeme, depuis Law jusqu'a nos jours, à eu pour tous les pays, où il à pu s'introduire, suites sous lesquelles on trouve la cause primaire et des malheurs et de la revolution de France; donc des calamités, des horreurs, dont l'Europe n'est que si recemment delivrée. Créer des speculations, des lotteries dorées aux dehors, fatales en dedans, fonder du papier sur ces speculations, entrainer la nation dans ces entreprises, ces lotteries, ce papier monoye, y attirer depuis le plus grand seigneur, jusqu'au plus mince artisan, faire la fortune de quelques individus en appauvrissant la Nation, attirer par là le discredit et la crise la plus horrible, voila le systême de Law mis en execution sous le Regent de France, voila à quoi le systeme qui vous est proposé resemble dans tous ses grands traits.
Hij toont dit in alle bijzonderheden aan; hij bewijst met cijfers, dat het op te nemen kapitaal niet wordt verzekerd door de aangeboden onderzetting, en dat de toegezegde teruggaaf, op den daarvoor bepaalden tijd, niet zal kunnen plaats hebben; en hij eindigt met te betoogen, dat de degelijkheid en zedelijkheid der Natie door dat alles veel zullen lijden.
Op den omslag, waarin dit stuk in de nalatenschap des schrijvers is gevonden, teekende de schrijver aan: De drukker, bij wien ik mij vervoegde, durfde dit stukje niet drukken, uit vrees van vervolging. Mijn vader keurde het zeer

{==220==} {>>pagina-aanduiding<<}

goed; en dit is de eenige satisfactie, die ik van het opstellen had.
 
In 1824 werd de Nederlandsche Handel-Maatschappij opgerigt, en G. Schimmelpenninck door 's Konings besluit van 24 Augustus van dat jaar tot een harer vijf Directeuren benoemd. Hij aanvaardde die betrekking en de daaraan verbondene verpligting, om zijn handelshuis en de stad Amsterdam te verlaten, en zijne vaste woonplaats in 's Gravenhage te houden, waar de Directie gevestigd werd.
De werkkring, door deze roeping voor hem geopend, vorderde eene buitengewone mate van moed, kracht en volharding. Hij zelf schetste den toestand des handels, en hetgeen voor denzelven van deze Maatschappij, bij zijn optreden, werd gevorderd, in zijne straks te vermeldene aanspraak, ter opening der gewone jaarlijksche bijeenkomst van den Raad der Handel-Maatschappij, op den 2den Juni 1828 gehouden, op bl. 21 aldus: Tijdens de oprigting der Maatschappij, was de Nederlandsche eigen handel en scheepvaart merkelijk gedrukt; vele reederijen, vooral op de Oost-Indië, werden geliquideerd, en de Nederlandsche vlag vertoonde zich bijna niet dan op verjaarde of door den vreemdeling gebouwde bodems, terwijl de aanbouw van schepen, voor de Oost-Indische reizen bestemd, bijna geheel scheen opgehouden te hebben.
De uitvoer van voortbrengselen onzer nijverheid bepaalde zich voornamelijk (althans naar Java), bij mondbehoeften en dergelijke, voor de Europesche bevolking aldaar geschikt, waarvoor directe retouren gemaakt werden. Verzendingen van katoenen lijnwaden werden er niet gedaan naar de Indiën, en tot eene vermeerdering van debiet van fabriekaten, in concurrentie met het reeds overal gevestigde vertier der voorwerpen van vreemde nijverheid, waren particuliere handelaars, uit den aard der zaak, over het algemeen, weinig genegen.

{==221==} {>>pagina-aanduiding<<}

De handel was in Indië bijna uitsluitend in de handen der vreemden overgegaan, of werd voor vreemde rekening gedreven.
Onze handelsvlag had zich, even als de voortbrengselen onzer nijverheid, in vele van de nieuwe gemeenebesten nog nimmer vertoond.
Door herhaalde slagen afgeschrikt, waagde zich de active handel niet meer tot zoodanige proeven, die, in geval van mislukking, nieuwe verliezen konden opleveren, welke voor den individuëlen koopman, onder min gunstige handels-omstandigheden, moeijelijk te boven te komen waren, en de Nederlandsche ondernemingsgeest scheen in groote mate uitgedoofd.
Tot verbetering van dien betreurenswaardigen staat van zaken prijst hij de diensten dezer Maatschappij aan, met de woorden: Verlevendiging van den Nederlandschen activen handel; aanwakkering van de verschillende takken der nationale nijverheid, die daarmede in verband staan, als Nederlandsche scheepsbouw, scheepvaart, fabrijken en trafijken; opbeuring in het bijzonder van den Nederlandschen handel in Indië, die, niettegenstaande alle hulp van Gouvernementswege, meer en meer verviel; dit zijn de uitdrukkelijke bedoelingen, die onze geëerbiedigde Koning, met de oprigting der Nederlandsche Handelmaatschappij, blijkens Hoogstdeszelfs besluit van 29 Maart 1824, voor oogen had; bedoelingen, ter bereiking waarvan Hoogstdezelve zich aan de wisselvallige kansen des handels niet alleen als deelhebber, maar zelfs als guarant der interessen, heeft bloot gesteld.
Deze, zoo welwillend uitgedachte, inrigting had al dadelijk met tegenspoeden en tegenwerking dermate te kampen, dat haar voortdurend bestaan als twijfelachtig scheen te moeten worden beschouwd.
Op den 9den Juli 1826 bragt Schimmelpenninck ter vergadering van de Directie der Maatschappij een omstandig en belangrijk advys uit, waarvan de aanhef luidt: Reeds

{==222==} {>>pagina-aanduiding<<}

lang heeft de ongelukkige gesteldheid der Maatschappij, aan onze zorgen toevertrouwd, op mij, en ongetwijfeld op U allen, een' diep treurigen indruk gemaakt. Dit Ligchaam, tot nut van den Nederlandschen handel en nijverheid door Z.M. daargesteld, en waarvan ons Vaderland met regt, voor beide die takken van welvaart, de heilrijkste gevolgen durfde vooruitzien; deze grootsche inrigting, die de billijke belangen der deelnemers met het algemeene welzijn van den Lande op zulk eenen vasten grond scheen te zullen vereenigen, heeft nog geene twee jaren bestaan, hare handelingen zijn slegts begonnen, hare vestiging en uitbreiding in de beide Indiën is nog geenszints daar, en dit zoo magtig, en voor het Vaderland zoo veel belovend ligchaam, is reeds tot eene laagte gevallen, die elken weldenkenden Nederlander niet alleen ten hoogsten moet te leur stellen, maar zelfs tot het hart toe grieven; tot eene laagte, die gantsch Europa moet verbazen. De actiën der Maatschappij zijn tot eenen prijs gedaald, waarvan men zich vooraf geen het minste denkbeeld zoude hebben kunnen maken, althans niet zonder de grootste en algemeenste rampen voor het Vaderland te voorzien; ja! ik wil het geenszins verbloemen, het crediet der Maatschappij is tot eenen graad van vernedering gebragt, die eerst van jaren, van verouderde, gebrekkige en ongelukkige administratie zou hebben kunnen verwacht worden.
Dit alles is geschied onder het genot van al de voordeelen en ondersteuning door Z.M. aan de Maatschappij toegezegd, en nog wel, niettegenstaande de zoo volkomen geruststellende guarantie voor de interessen der geschotene kapitalen verstrekt.
De prijs der aandeelen was toen ter beurze tot 78% gedaald.
Dit advys, te uitvoerig om in deze levensschets te worden opgenomen, is zeer belangrijk voor de geschiedenis der Nederlandsche Handel-Maatschappij.
De steller onderzoekt daarin allereerst, welke de oorza-
{==223==} {>>pagina-aanduiding<<}
ken zijn, die dit discrediet hebben te weeg gebragt, en wijst die aan, als voortspruitende uit:

1o.den aard der inrigting zelve, zoo als zij bestaat;

2o.de plaats gehad hebbende commercieële gebeurtenissen;

3o.den loop der administratie;

4o.de ondervondene tegenwerking, en daarbij komende bijzondere omstandigheden.


Daarna betoogt hij, dat er geene verdedigbare reden aanwezig is voor de wanhopende bezorgdheid, die men goedvindt te verspreiden, maar wel voor de volkomene gerustheid, dat de vaste en bepaalde zaken der Maatschappij, en de grond, waarop zij rust, goed zijn; en dat zij in ruime mate, onder voldoening aan hare verpligtingen jegens de nationale welvaart, ook aan de billijke verwachting der deelnemers kan en zal voldoen.
Om daartoe te kunnen geraken beveelt hij den Directeuren aan, zich al dadelijk ten doel te stellen:
1o.
de geledene verliezen van het loopende en jongst verloopene jaar te verminderen, zoo mogelijk te dempen, en tevens aan den guarant datgene terug te geven, waarmede hij zich ten behoeve der Maatschappij heeft belast.
2o.
de goede vooruitzigten voor het toekomende hoe langer hoe meer te verbeteren, te verzekeren, en aan de Maatschappij, in concurrentie met hare landgenoten, die vaste voordeelen te bezorgen, die haar verder kunnen in staat stellen aan de Nederlandsche nijverheid de diensten te bewijzen, die men van haar verwacht, en
3o.
zoo mogelijk al de redenen weg te nemen, die op de publieke opinie zoo nadeelig hebben gewerkt, onze natie gerust te stellen, al het wezenlijke goede van den staat van zaken der Maatschappij duidelijk te doen inzien, en haar voor de tegenwerking van kwaadwilligen voor het vervolg te beveiligen.
Ter bereiking van deze doeleinden stelt hij eindelijk de

{==224==} {>>pagina-aanduiding<<}

middelen voor, die daartoe kunnen worden aangewend, en daaronder inzonderheid het openen van een fonds tot het inkoopen van hoogstens 9250 aandeelen der Maatschappij, of een vierde van haar kapitaal, te verkrijgen en aan te wenden op de wijzen, door hem geschetst, en het verlevendigen van den theehandel met China, als voor het oogenblik voordeelen beloovende.
Dit advys levert treffend bewijs van zijne verkregene kennis van den loop en de belangen van den handel; van zijne ruime inzigten in de roeping, door de Handel-Maatschappij te vervullen; en van zijne zelfstandige beoordeeling van hetgeen hij in de handelswereld zag gebeuren.
Zijn ijver en zijne bekwaamheid, bij onderscheidene gelegenheden aan den dag gelegd, bragten hem al spoedig op den voorgrond.
Bij het oprigten der Maatschappij werd Jonkheer W.G. van de Poll tot voorzitter harer Directie benoemd. Deze doorworstelde met lofwaardigen ijver al de moeijelijkheden der eerste inrigting van dit groote ligchaam, doch trad weldra af. Zijn opvolger, de Minister van Staat Mr. C.C. Baron Six van Oterleek, had naauwlijks zijne plaats ingenomen, of hij werd door ernstige ongesteldheid verhinderd dat bewind te voeren.
Door 's Konings besluit van 22 Juni 1827 werd Schimmelpenninck geroepen, om gedurende dat jaar, bij ongesteldheid, afwezigheid of andere wettige verhindering des Voorzitters, zijne plaats te vervullen, en door het Koninklijke Besluit van 4 November 1827 no. 4. werd hem dat Voorzitterschap zelf opgedragen.
Inmiddels was hij op 12 September 1827 tot lid der Regtbank van Koophandel te 's Gravenhage benoemd; doch, daar hij zich onverdeeld aan de belangrijke werkzaamheden van het beheer der meergenoemde Maatschappij wenschte toe te wijden, werd deze benoeming, op zijn verzoek, door

{==225==} {>>pagina-aanduiding<<}

's Konings besluit van 5 October 1827, no. 155 buiten werking gesteld.
Op den 2den Juni 1828, de gewone jaarlijksche bijeenkomst van den Raad der Nederlandsche Handel-Maatschappij openende, hield hij eene uitvoerige Aanspraak, waarin hij de lotgevallen, den toestand en de vooruitzigten der Maatschappij ontvouwde. Dit deed hij ook in diezelfde bijeenkomsten in de jaren 1829, 1830, 1831, 1832 en 1833. Die Aanspraken werden ter algemeene Landsdrukkerij gedrukt en verkrijgbaar gesteld.
Zij geven een naauwkeurig overzigt van de verrigtingen der Maatschappij van hare oprigting af tot het laatstgenoemde jaar toe. Zij doen zien, dat veelvuldige en veelsoortige proeven zijn genomen en pogingen aangewend, om op verschillende plaatsen van den aardbol, of oude handelsbetrekkingen weder aan te knoopen, of nieuwe in het leven te roepen, vooral om voor de voortbrengselen der fabrieken van de Noordelijke en Zuidelijke provinciën uitwegen te openen; maar dat daarvan meestal verliezen door de Maatschappij werden ingeoogst.
In 1830 mogt hij den Raad der Handel-Maatschappij berigten, dat de Directie in het afgeloopen jaar in staat was geweest 3750 aandeelen dier Maatschappij ter vernietiging in te koopen, om daardoor het getal aandeelen, volgens het 7e der artikelen van overeenkomst, goedgekeurd door 's Konings besluit van 22 Juni 1827, tot het bepaalde cijfer van 24000 te verminderen.
In 1831 besprak hij de gevolgen, die de afval der Zuidelijke provinciën voor de Maatschappij te weeg bragt; de gelegenheid, daaruit geboren, om de Maatschappij meer te doen werken in den geest van den Noord-Nederlandschen handel; de noodzakelijkheid, om dien tot Java, en hetgeen daarmede in betrekking staat, te bepalen; en de veelbelovende pogingen, door den Gouverneur Generaal van den

{==226==} {>>pagina-aanduiding<<}

Bosch aangewend, om onze schoone bezitting hoe langer hoe meer aan de belangen van den nationalen handel en scheepvaart bevorderlijk te maken, en van de uitbreiding, door hem aan de cultuur gegeven, voordeelen te doen plukken.
Op den 31sten Januari 1831 droeg hij, in een geheim verslag aan den Koning, de wijzigingen voor, die de veranderde omstandigheden, naar zijn inzien, voor de Maatschappij vorderden, en beval daarbij aan:

1o.verplaatsing van den zetel der Maatschappij naar eene der voornaamste handelsteden der getrouw geblevene provinciën, en wel naar Amsterdam;

2o.vereenvoudiging van het beheer der Maatschappij;

3o.verandering van het stelsel voor de handelsondernemingen, in het belang van den Noord-Nederlandschen handel; en

4o.vernietiging van een gedeelte der overgeblevene aandeelen in de Maatschappij, tot achttien, zoo niet tot twaalf duizend.


Drie dagen daarna werd van 's Konings wege de toepassing der denkbeelden, in dat verslag ontwikkeld, op de artikelen van overeenkomst van 1827 en eene voordragt der noodig gekeurde wijzigingen van die artikelen gevraagd. Schimmelpenninck had zich daarop voorbereid, en voldeed aan die aanvrage op dienzelfden 3den Februari 1831. De zaak liep gevaar in te sluimeren. De Belgen schenen daarop invloed uit te oefenen. Maar de Voorzitter hield haar wakker. Tegen den 28sten April 1831 riep hij eene algemeene Vergadering der stemgeregtigde deelhebbers zamen. In die vergadering deed hij eene talrijke Commissie benoemen, tot het voordragen der wijzigingen, in de voormelde artikelen van overeenkomst noodig gekeurd. Hij bevorderde, dat deze het in den avond van dienzelfden dag over die voordragt eens werd. De voordragt werd des nachts

{==227==} {>>pagina-aanduiding<<}

gedrukt, den volgenden morgen ten 9 ure aan de leden der algemeene vergadering rondgedeeld, en door die vergadering, tegen het middaguur zamengeroepen, op dienzelfden 29sten April 1831, aangenomen.
Door 's Konings besluit van 2 Mei 1831 werden die gewijzigde artikelen goedgekeurd; en de Voorzitter oogstte van het beleid en de voortvarenheid, te dezer zake aan den dag gelegd, van onderscheidene zijden veel lof, en daar te boven 's Konings goedkeuring, in. Het overbrengen van den zetel der Maatschappij naar Amsterdam was daardoor vastgesteld, en had met November van datzelfde jaar plaats.
In de gewone jaarlijksche bijeenkomst van den Raad der Maatschappij, op 30 Mei 1832, had de Voorzitter het genoegen te kunnen mededeelen, dat de prijsverbetering der voornaamste retour-artikelen der Maatschappij, die, in het laatste gedeelte van het verloopene jaar op onze markten plaats vond, eenen zoo gunstigen invloed op hare handelingen had uitgeoefend, dat de voordeelen, daaruit voortgesproten, gevoegd bij de gewone baten der Maatschappij, de vele en aanzienlijke verliezen, en de buitengewone uitgaven, door schadeloosstellingen wegens de inkrimping van het beheer toegekend, en door de verplaatsing der Maatschappij veroorzaakt, zoodanig hadden overtroffen, dat er, boven de interessen, aan de deelhebbers te voldoen, nog eene som van ƒ 336,927 : 07 aan winst was overgebleven, nadat er 500 aandeelen ter vernietiging waren aangekocht; - dat de ijverige en verlichte aanmoediging en bescherming van den Gouverneur Generaal den landbouw zich aan alle kanten op Java deed uitbreiden, en nieuwe voorwerpen voor den handel van het moederland trachtte aan te kweeken; - en dat de suikerteelt, eenige jaren geleden zoodanig verachterd, dat Java vaak geen genoegzame hoeveelheid voor eigene behoefte voortbragt, thans den Nederlandschen handel weder aanzienlijke retouren verschafte, die, uithoofde der verbeterde hoe-
{==228==} {>>pagina-aanduiding<<}
danigheid van het voortgebragte, in onze havens eene gretige ontvangst vonden.
In datzelfde jaar 1832 werd hij aangezocht, om zich eene verkiezing tot lid der Tweede Kamer van de Staten Generaal te laten welgevallen; doch destijds weder in Amsterdam gevestigd, en zijne tijdelijke verwijderingen vandaar, voor de behartiging der belangen van de Nederlandsche Handel-Maatschappij nadeelig achtende, verzocht hij daarvoor destijds niet in aanmerking te komen. Van 's Konings zijde verwierf hij een blijk van H.D. goedkeuring, door het besluit van 9 Mei 1832, houdende zijne benoeming tot Staatsraad in buitengewone dienst, nadat H.D. hem in Juli 1829 het ridderkruis der Orde van den Nederlandschen Leeuw had vereerd.
In zijne aanspraak, op den 3den Juni 1833, ter opening der gewone jaarlijksche bijeenkomst van den Raad der Maatschappij gehouden, mogt de Voorzitter zijn verslag van de Handelingen der Maatschappij, gedurende het afgeloopene boekjaar, openen, met de mededeeling, dat de gunstige uitslag daarvan dien van het vorige jaar aanmerkelijk heeft overtroffen; en dat wel, niettegenstaande de belemmeringen, aan den handel der Maatschappij op onze Oost-Indische bezittingen, door de maatregelen der Fransche en Engelsche Gouvernementen te weeg gebragt, door het gelegde embargo en het aanhouden en opbrengen van tien, door de Maatschappij bevrachte, bodems in verschillende Engelsche havens; dat de uitbreiding van de cultuur op Java algemeen zigtbaar was, en voor onze scheepvaart vele voordeelen opleverde; dat zoo wel de veilingen van thee, koffij en specerijen, die de Maatschappij op gezette tijden houdt, als de geregelde suikerveilingen, die zij in staat was geweest elkander, met behoorlijke tusschenpoozen, te doen opvolgen, haar de geschiktste gelegenheid tot voordeeligen verkoop bleven aanbieden; en de Directie had kunnen opmerken, dat onze handelaars en commissionairs meer en meer de waarde gevoelen, die

{==229==} {>>pagina-aanduiding<<}

de geregelde en van de onzekerheden der vreemde consignatiën onafhankelijke aanvoeren en verkoopingen der Maatschappij voor onzen handel hebben; en dat de winsten der Maatschappij, na aftrek van ƒ 1,057,500: - aan betaalde interessen, de verliezen met ƒ 1,978,590: 36 1/2 hadden overtroffen; waarvan ƒ982,897: 70 1/2 ter geheele wederaanvulling van het kapitaal, door de 23,500 aandeelen vertegenwoordigd, zullen strekken, en ƒ 995,692:66 aan den Koning worden uitgekeerd, in mindering der betalingen, door Z.M. in vorige jaren, ter zake der garantie van de interessen, gedaan.
Tijdens het uitbrengen van dat verslag was de staat der gezondheid van Schimmelpenninck niet gunstig. Ook zijne vrouw en kinderen leden aan verschillende ongesteldheden. De geneesheeren keurden de luchtsgesteldheid van Amsterdam voor allen nadeelig.
In de volgende maand Juli nam het gevoel van dien ongunstigen toestand dermate bij hem toe, dat hij het einde van zijn leven nabij waande, en eenen brief aan zijne kinderen schreef, onder zijne nagelatene papieren gevonden, gedagteekend 18 Juli 1832, waarin hij hun voor hart en wandel wijze raadgevingen en vermaningen mededeelt; en die, op treffende wijze, van zijnen nederigen geest, van zijnen godsdienstigen zin, en van zijne innige verkleefdheid aan zijne vrouw, en liefde voor zijne kinderen getuigt.
Terzelfder tijd gaf hij aan zijnen vriend, den Heer J.G. de Mey van Streefkerk, destijds Secretaris van Staat zijn verlangen te kennen, om van de zorgen zijner hem dierbare, maar nu te zwaar drukkende, betrekking te worden ontslagen; met uitnoodiging om dat ter kennisse des Konings te brengen.
Beiden trachtten hem te bemoedigen; maar de toestand, waarin hij verkeerde, maakte hem daarvoor onvatbaar.
Op den 9den Augustus 1832 diende hij zijn verzoek om

{==230==} {>>pagina-aanduiding<<}

ontslag, ter oorzake der voormelde ongesteldheden van geheel zijn gezin, aan den Koning in.
Daarop beschikkende heeft Z.M. door H.D. besluit van 12 September 1833 no. 94, goedgevonden en verstaan:
1o.
onzen Staatsraad G. Schimmelpenninck, met den 1sten Januari aanstaande, eervol te ontslaan uit zijne betrekking van President der Nederlandsche Handel-Maatschappij, onder dankbetuiging voor de getrouwe en ijverige diensten door hem als zoodanig bewezen, en met uitdrukkelijk voorbehoud, om, ten nutte van het Rijk, van zijne kunde in het vervolg op zoodanige wijze gebruik te maken, als de voorkomende gelegenheden, in verband met zijne personele omstandigheden, ons zullen toelaten.
2o.
onzen meergenoemden Staatsraad Ridder der Orde van den Nederlandschen Leeuw, ten blijke van onze bijzondere tevredenheid, bij dezen te bevorderen tot Kommandeur van dezelve Orde.
Door datzelfde besluit werd de Heer H.C. van der Houven, toen Directeur der Maatschappij, tot haren opvolgenden President benoemd en gelast, dat de Raad der Maatschappij in tijds eene driedubbele voordragt zou doen van Candidaten, ter vervulling der plaats van Directeur, door de optreding van den Heer van der Houven zullende openvallen.
Tot dat einde riep Schimmelpenninck, tegen den 2den October 1833, eene buitengewone Vergadering van den Raad der Nederlandsche Handel-Maatschappij zamen; deelde daarin den inhoud van het Koninklijk besluit van 12 September te voren mede, en liet de verlangde voordragt van Candidaten opmaken.
Toen dat werk was afgeloopen, en hij de vergadering, waarvan hij, met dankbetuiging voor hare steeds ondervondene welwillendheid en ondersteuning, afscheid had genomen en haar zoo wel als den nieuw benoemden Voorzitter

{==231==} {>>pagina-aanduiding<<}

met die benoeming geluk had gewenscht, zóó zóó zou sluiten, verzocht de Heer van der Houven, naar aanleiding van art. 6 van het Reglement van orde voor de beraadslagingen van den Raad, dat de Voorzitter voor eenige oogenblikken de vergadering wilde verlaten, daar hij een voorstel wenschte te doen, den Voorzitter personeel betreffende. Daaraan werd voldaan; en, na verloop van eenigen tijd, weder ter vergadering binnen geleid, werd hem het volgende besluit medegedeeld.
De Raad der Nederlandsche Handel-Maatschappij, voor de laatste maal, naar alle waarschijnlijkheid, door haren geachten President, den Staatsraad G. Schimmelpenninck het Voorzitterschap ziende bekleeden, en, zoo wel doordrongen van het gevoel van leedwezen van voortaan Z.H. Ed. Gestr. bijzijn en voorlichting te moeten missen in eene betrekking, die door Z.H.E.G. met zoo veel ijver en waardigheid werd waargenomen, als vervuld van hartelijke deelneming in de allezins bedroevende oorzaak, die aanleiding tot Z.H.E.G. verwijdering uit dezen gewigtigen post heeft gegeven, verlangt, bij deze gelegenheid een plegtig bewijs te geven, zoo van de persoonlijke verkleefdheid harer leden aan den geachten President, als ook van hare erkentelijkheid voor die diensten, door Z.H.E.G. sedert de oprigting der Maatschappij, eerst in zijne betrekking als Directeur, en sedert in die van waarnemend President en eindelijk van President, aan deze inrigting bewezen, en waaronder ook in het bijzonder de leiding door Z.H.E.G. in de Algemeene Vergadering, onder de moeielijke omstandigheden van 1831 gehouden, steeds onvergetelijk zal blijven.
De Vergadering op deze wijze de gevoelens van dankbaarheid en hoogachting, die door haar, ten opzigte van haren eerlang aftredenden President met de meeste opregtheid en eenparigheid gekoesterd worden, aan Z.H.E.G. overbrengende, biedt tevens aan Z.H.E.G., als een bewijs van welgemeende hoogachting voor zijnen persoon en erkentenis

{==232==} {>>pagina-aanduiding<<}

van Z.H.E.G. diensten, tot aandenken eene som van vierentwintig duizend Gulden.
Daardoor getroffen betuigde hij zijne hartelijkste dankbaarheid; maar de Commissaris des Konings, in die Vergadering tegenwoordig, doch te dezer zake van geene lastgeving voorzien, had verzocht buiten stemming te blijven. Schimmelpenninck maakte daarom zwarigheid, dat geschenk, zonder verkregene goedkeuring des Konings, aan te nemen. Hij raadpleegde daarover zijnen vriend de Mey van Streefkerk, en mogt van hem vernemen, dat deze hem betoonde hulde en de wijze, waarop dat was geschied, Z.M. zeer aangenaam waren.
Dit jaar 1833 was ook nog in een ander opzigt voor Schimmelpenninck merkwaardig.
De toenmalige Minister van Financiën van Tets, het oogenblik van het sluiten van een scheidings-tractaat met België ziende naderen, was bedacht op een middel, om de geldelijke ongelegenheden van het Rijk te overwinnen; den geest van eensgezindheid bij de Natie levendig te houden; de nijverheid aan te wakkeren; en de betrekkingen met de overzeesche bezittingen vruchtbaarder te maken. Hij deed daartoe aan den Koning het voorstel, om de staatsschuld nog te vermeerderen en wel des noods met veertig millioenen 's jaars, werkelijk kapitaal, gedurende vijf jaren, en schetste, in eene uitvoerige memorie, op staatkundige, financieële en staatshuishoudkundige gronden, de voordeelen van de uitvoering van dat plan in te oogsten. Hij had daarbij in den zin, die uitvoering aan Schimmelpenninck te doen opdragen, en dezen daartoe zijne plaats in te ruimen.
Die memorie werd, van 's Konings wege, door eenen brief van den Heer de Mey van Streefkerk, gedagteekend 25 April 1833, aan Schimmelpenninck toegezonden, zonder vermelding van den naam des stellers, doch met het verzoek, om zijn gevoelen daaromtrent mede te deelen, vooral met betrekking tot de bevordering der herstelling van

{==233==} {>>pagina-aanduiding<<}

het fabriekwezen hier te lande, ook in verhouding tot de behoeften onzer overzeesche bezittingen. Aan die uitnoodiging voldeed Schimmelpenninck reeds den 28sten April 1833, en betoogde, insgelijks op staatkundige, financieële en staatshuishoudkundige gronden, dat het voorstel op dwaalbegrippen rustte, dat het zou blijken onuitvoerbaar te wezen, en, zoo die uitvoering al slaagde, nadeelen in stede van voordeelen zou aanbrengen.
Hij eindigt zijne bestrijding met deze woorden: Eéne opmerking zal ik mij hierbij nog veroorloven. Welke opofferingen, hoe groot en smartelijk ook, de Koning in het geval mogt zijn, immediaat na het eindigen der tegenwoordige omstandigheden, van de Natie te vergen, zij zullen onder eene stemming van gemoederen, als diegene, die thans bestaat, aan den drang van omstandigheden, onafhankelijk van het Gouvernement, en aan de wreede handelwijze, ons door vreemden aangedaan, geimputeerd worden. Eene financieële ramp daarentegen, die vijf jaren na eene schikking zou plaats grijpen, nadat zulk eene reusachtige onderneming, als de aangeprezene zou gewaagd, en (ik stel het zeker) mislukt zijn; eene ramp, blijkbaar door die onderneming tot zulk eene hoogte opgevoerd, zou niet meer aan vorige ongelukken, maar aan het waagstuk zelf, en gevolgelijk aan het Gouvernement ten laste worden gelegd, iets, aan de gevolgen waarvan ik noch den Koning, noch mijn Vaderland wensch blootgesteld te zien.
Deze twee memoriën verdienen zamen te worden gedrukt, om voor den nakomeling te dienen tot waardering en vergelijking van deze beide staatsmannen. Waarschijnlijk zou daardoor een verschil aan het licht worden gebragt, als tusschen wuftheid en degelijkheid wordt opgemerkt.
Van dat groote plan is niets in uitvoering gekomen.
Niet minder opmerkelijk is het verslag, dat hij, bij het aftreden als President der Nederlandsche Handel-Maatschappij, aan het einde van het jaar 1833, den Koning aan-
{==234==} {>>pagina-aanduiding<<}
bood. Hij legt daarin zijne beschouwingen aangaande den geldelijken toestand, de in werking zijnde handelingen en de ondernemingen der Maatschappij bloot. Hij stelt met nadruk het groote voordeel in het licht, dat de consignatiecontracten, door de Maatschappij met het Gouvernement aangegaan, voor de Maatschappij, voor het Gouvernement en voor den Nederlandschen handel in het algemeen opleveren. Hij betoogt, dat de belangen van dezen laatste worden bevorderd, wanneer de Indische voortbrengselen op vaste tijdstippen, en met behoorlijke tusschenruimten van tijd, door de Handel-Maatschappij worden geveild. Hij schetst de redenen, waarom de tegenstand, dien de Maatschappij van den Nederlandschen Handel ondervond, voor het grootste gedeelte is weggestorven; doch ook de redenen, waarom de factory te Batavia nog voortdurend met ijverzucht en tegenwerking, vooral van vreemdelingen, te kampen heeft. En ten opzigte van den invloed, dien de toen bestaande staat van zaken der Maatschappij waarschijnlijk op de uitkomst harer ondernemingen zal uitoefenen, zegt hij ten slotte het volgende:
Bij uitnemendheid wisselvallig zijn de uitkomsten van commercieële transactiën, en onzeker zullen derhalve de uitkomsten van de handelingen der Nederlandsche Handel-Maatschappij, uit hoofde van haren aard, steeds moeten zijn.
Voor zoo verre echter eene inrigting, als deze, tegen kwade kansen mag beveiligd zijn, is de Maatschappij zulks, en, voor zoo veel als een commercieel ligchaam door vaste voordeelige transactiën aan het wisselvallige van den handel kan worden onttrokken, heeft dit voorzeker, naar mijn oordeel, met opzigt tot de Handel-Maatschappij plaats.
Een groot gedeelte harer kapitalen wordt in eenen voordeeligen handel voor rekening van derden gebezigd. Een ander gedeelte wordt hier en in Indië op eenen vruchtdragenden voet gebruikt; slechts een proportioneel gering bedrag behoeft aan de mogelijke verliezen des handels bij uit- en invoer

{==235==} {>>pagina-aanduiding<<}

blootgesteld te worden; en van dit laatste schijnt de Directie het gevaar nog te kunnen verminderen, door goederen van het Gouvernement tot eigene remises als retouren in consignatie aan te nemen.
De voordeelen, welke zij derhalve geniet en genieten kan, zoolang zij het gerief van het Gouvernement met hare belangen weet te vereenigen, zijn zeer beduidende, en maken, met de overige reguliere baten der Maatschappij, een hoogst aanzienlijk bedrag uit, waartegen geene vaste bezwaren overstaan, dan de matige intrest, aan de aandeelhebbers te betalen; de onkosten, die over de massa van het kapitaal bijzonder gering zijn, en daarbij nog hetgeen men 's jaars ter opbeuring van den scheepsbouw en het fabriekwezen wil opofferen.
Eéne omstandigheid is er, die ik daar te boven als zeer belangrijk beschouw, en die, bij de tegenwoordige politieke onzekerheden, vooral in aanmerking komt. Zij is deze: dat, indien men steeds zorgt eenen goeden voorraad koloniale goederen, en daarbij, zoo als thans het geval is, ruime kassen in Nederland te behouden, men, in geval van eene onverhoopte oorlogsramp, in de rijzing, die naar alle waarschijnlijkheid in de koloniale goederen zou plaats hebben, een tegenwigt kan vinden tegen de gevaren, waaraan de belangen der Maatschappij, die zich op zee bevinden, zijn blootgesteld; een tegenwigt, dat nog versterkt wordt door de mogelijkheid, om bij eene, in zoodanige tijden te verwachtene, daling van den prijs der aandeelen in de Maatschappij met voordeel te amortiseren.
Ter goeder trouw mag ik dan ook betuigen, dat ik de Maatschappij, in hare tegenwoordige positie, als vast geankerd beschouw, en van hare handelingen, bestuurd door eene Administratie, geschikt om volledig vertrouwen in te boezemen, mij onder 's hemels zegen, de beste uitkomst voorstel.
Met den aanvang van 1834, van alle banden ontslagen,

{==236==} {>>pagina-aanduiding<<}

bragt hij zijn huisgezin, tot herstel van aller gezondheid, over naar het Nijenhuis, hetwelk sedert het overlijden van zijnen vader, op 25 Maart 1825 voorgevallen, zijn eigendom was.
In datzelfde jaar behaagde het Z.M. hem, door H.D. besluit van 15 Juni, te verleenen den titel van Nederlandschen Graaf, volgens het regt van eerstgeboorte overgaande op zijne wettige mannelijke afstammelingen.
In 1835 overleed de Heer J. Huydekoper, en door 's Konings besluit van 22 Februari van dat jaar, werd Schimmelpenninck geroepen, om, in zijne plaats, als 's Konings Commissaris bij de Nederlandsche Handel-Maatschappij, te waken voor Z.M. belangen, als deelhebber en garant van de jaarlijksche renten.
De inbreuk, die deze benoeming maakte op de rust, die hij op het Nijenhuis genoot, werd, in datzelfde jaar, door erger gevolgd.
In September ontving hij aldaar eenen brief van zijnen vriend de Mey van Streefkerk, gedagteekend den 10den dier maand, houdende uitnoodiging, om zich naar 's Gravenhage te begeven, en den briefschrijver in de gelegenheid te stellen, volgens 's Konings magtiging, een vrij belangrijk punt mondeling met hem te overleggen, dat niet wel voor schriftelijke behandeling vatbaar was.
Hij voldeed aan die uitnoodiging en vernam niets minder dan dat Z.M. verlangde, dat hij als Minister Secretaris van Staat den Heer de Mey zou opvolgen, die, door eene zeer ernstige en langdurige ongesteldheid, verhinderd werd de drukke werkzaamheden, aan die betrekking verbonden, langer te verrigten.
Het genot der buitenlucht en beweging hadden hem in zoo verre hersteld, dat hij er aan durfde denken, zijne krachten weder aan het vaderland te wijden; en zijne geneigdheid, om den Koning te dienen, noopte hem, om het oor aan de dringende voorstellen van zijnen vriend te leenen. Hij verlangde evenwel wijziging in het bestuur der

{==237==} {>>pagina-aanduiding<<}

Staats-Secretarie, vooral ook ter bevordering van bezuiniging; en ontvouwde zijne denkbeelden in eenen brief, den 18den September 1835, aan den Heer de Mey geschreven.
Deze antwoordde dadelijk, die verlangens geenszins af te keuren, maar voor het oogenblik onverkrijgbaar te achten.
Den 26sten October 1835 schreef hij nader, dat hij vruchteloos op die veranderingen had aangedrongen, en dat hem niets overig bleef dan zijnen vriend dringend uit te noodigen, om deze betrekking van hem over te nemen, zóó als die door hem was vervuld.
Schimmelpenninck liet zich daartoe bewegen, en werd, door 's Konings besluit van 4 November 1835, tot Secretaris van Staat benoemd. Op den 11den dierzelfde maand legde hij den eed, in handen des Konings, af, en nam bezit van zijn ambt. En op den 26sten Februari 1836 werd hij door den Koning als H.D. Commissaris bij de Handel-Maatschappij ontslagen.
De arbeid, van den Secretaris van Staat destijds gevorderd, was grooter en gewigtiger dan van één man kon worden gevergd.
Al de voordragten der Ministers, al de verzoeken aan den Koning gedaan, moesten door hem aan Z.M. voorgedragen en alle beschikkingen van H.D. door hem uitgewerkt worden. Geen wonder, dat de verbetering van gezondheid, door Schimmelpenninck op het Nijenhuis, gedurende een verblijf van negentien maanden verkregen, binnen weinig tijds in 's Gravenhage geheel was verteerd.
Op den 14den Juli 1836 schreef zijn geneesheer, Doctor Wachter, aan de moeder van Schimmelpenninck, dat het zittende leven en de onafgebroken inspanning uiterst nadeelig waren voor het gestel van haren zoon; dat beiden gevolgen voor hem hadden te weeg gebragt, ter overwinning waarvan hij hem had voorgeschreven, gedurende drie of vier weken, het water te Schwalbach te gaan gebruiken; maar

{==238==} {>>pagina-aanduiding<<}

dat, na zijne terugkomst, de hervatting zijner werkzaamheden voor hem doodelijk zou wezen, en hij haar daarom dringend verzocht hare pogingen bij de zijnen te voegen, om hem te bewegen tot het nederleggen van een ambt, waarvan de waarneming gevaarlijk zijn zou voor zijn leven.
Schimmelpenninck ging naar Schwalbach. Vandaar terug gekomen nam hij het gareel weder op, maar kon het tot het einde van dat jaar niet torschen. Door 's Konings besluit van 1 December 1836 no. 2 werd hij eervol ontslagen als Secretaris van Staat, onder dankbetuiging voor de door hem als zoodanig bewezene diensten, en met toekenning van den rang en titel van Minister van Staat.
Door een ander besluit van dienzelfden dag no. 4. benoemde de Koning hem tot lid der Eerste Kamer van de Staten Generaal.
Hij verliet 's Gravenhage en keerde naar het Nijenhuis terug. Hoe welkom hij er de ingezetenen van Diepenheim was, bewezen zij hem, door hem achtereenvolgens tot lid van den Gemeenteraad en tot Voorzittend Kerkvoogd der Hervormde Gemeente aldaar te verkiezen.
Maar rust viel hem ook daar nog niet ten deele.
Koning Willem I schatte hem vóór zijne benoeming tot Secretaris van Staat reeds hoog, en keurde hem daarom waardig de opvolger van den verdienstelijken de Mey van Streefkerk te worden. Gedurende den korten tijd, dien hij aan de vervulling der werkzaamheden van dien belangrijken post mogt besteden, leerde die Vorst hem, in den dagelijkschen omgang, nog nader kennen, en zijn staatsbeleid in de onderhandelingen met Louis Philippe, betreffende de scheiding van België; zijne gematigdheid ten opzigte der maatregelen aangaande de afgescheidenen in het Kerkgenootschap der Hervormden; en zijne voorzigtigheid in de geheime onderhandelingen met de Agenten van Don Carlos, meer bijzonder op prijs stellen.
Dit veroorzaakte, dat Z. M., die hem zeer ongaarne zijn

{==239==} {>>pagina-aanduiding<<}

kabinet zag verlaten, nog meermalen, na zijn aftreden, zijnen raad en zijne voorlichting bleef inwinnen, niettegenstaande H.D. in zijnen voortreffelijken opvolger, den Heer van Doorn van Westcapelle, eenen bekwamen en vertrouwden Minister had gevonden.
De invloed, dien Schimmelpenninck daardoor uit het Nijenhuis nu en dan op 's Konings besluiten nog bleef uitoefenen, was dan ook niet onbeduidend, en hun, die den Koning omringden, niet altijd welgevallig.
Misschien heeft dat eenige aanleiding gegeven, dat het denkbeeld opkwam, om hem het gezantschap aan het Hof van St. Petersburg op te dragen, toen de Baron van Heeckeren verlangde daarvan te worden ontslagen. Deze uitstekende Gezant had zich op voortreffelijke wijze van zijne pligten aldaar gekweten, en daarbij de goedkeuring, zelfs de genegenheid van den Alleenheerscher in hooge mate verworven; maar de onberadene handelingen van den Baron d'Antes, zijnen boezemvriend, later zijnen aangenomen zoon, sloegen aan dat alles den bodem in, en maakten hem het langer verblijf aan dat Hof onmogelijk.
De Keizer keurde de opvolging van Schimmelpenninck goed, en hij werd door 's Konings besluit van 24 Juni 1837 benoemd tot buitengewoon Gezant en Gevolmagtigd Minister bij het Hof van Rusland.
Met moed aanvaardde hij die belangrijke roeping, zich vleijende dat de genegenheid, uit vroegere kennismaking geboren, die de Keizerin meermalen voor zijne vrouw had aan den dag gelegd, hem behulpzaam zoude zijn, om te herwinnen, hetgeen voor het oogenblik verloren scheen.
Hij ondervond daarin geene teleurstelling, want met zijne vrouw en alle zijne kinderen derwaart vertrokken, werd hij en werd zijne vrouw met groote welwillendheid door het Keizerlijk echtpaar ontvangen, en gelukte het hem weldra des Gebieders vertrouwen te winnen.
Zijne aanteekeningen, betreffende dit en zijn later ge-
{==240==} {>>pagina-aanduiding<<}
zantschap te London, worden tot heden gemist, waarom van zijne verrigtingen aan die beide Hoven geene bijzonderheden kunnen worden medegedeeld.
Zoo veel schijnt men als zeker te mogen aannemen, dat hij bij allen, met wie hij in aanraking kwam, zeer gezien was; dat zijn openhartig karakter en bedaarde zelfstandigheid achting en vertrouwen wonnen; dat zijne wellevendheid, voorkomendheid in omgang en taalkennis velen voor hem innamen; dat dit alles gunstigen invloed uitoefende op des Keizers beschouwing en beoordeeling van Nederlands regten en belangen in den strijd met België, en dat het Vaderland daaraan voor een groot deel te danken heeft, dat Rusland de eenige onder de verbondene en, zoo het heette, bevriende Mogenheden is geweest, die zich voor het verlatene en verongelijkte Nederland in de bresse heeft gesteld.
Na twee jaren te Petersburg te hebben doorgebragt, werd hij meer en meer overtuigd, dat de gezondheid zijner vrouw tegen dat luchtsgestel niet bestand was, en dat zijn pligt van hem vorderde, zijn geheele gezin naar het Nijenhuis terug te zenden. Hij voldeed daaraan, en bleef alleen achter. Een jaar lang getroostte hij zich die scheiding; maar met het einde daarvan vroeg en verkreeg hij de vergunning, om Europa's verre Oosten vaarwel te zeggen, en in den schoot van zijn huisgezin naar Diepenheim's stille dreven terug te keeren. Hij verliet den zetel van Rusland's groote magt, rijk aan welgemeende betuigingen en onbedriegelijke bewijzen van hoogachting en verkleefdheid, waarmede rijk en arm, groot en klein hem als overlaadden. Op den 31sten Mei 1840 overhandigde hij den Czaar zijne brieven van terugroeping, die hem eene gouden snuifdoos met H.D. beeldtenis vereerde.
Den vasten wal van Cronstad reeds verlaten en het schip, dat hem zou wegvoeren, bestegen, en daarop overnacht hebbende, om den volgenden dag met den dageraad in zee te steken, zag hij juist op den oogenblik, dat de

{==241==} {>>pagina-aanduiding<<}

laatste saluutschoten de afreis verkondigden, eene kleine passagiers-stoomboot tusschen de omliggende oorlogschepen doordringen en met alle kracht naast zijn schip opstoomen: - op het voordek van dat bootje stonden al zijne bedienden, (in Rusland heeft men er vele,) van wie hij den vorigen dag reeds afscheid had genomen, doch die zich eene, niet onbelangrijke, opoffering hadden getroost, om hunnen geliefden meester, die hen voor altijd ging verlaten, nog eenmaal, ofschoon dan ook van verre, te mogen zien, en hem al schreijende het laatste zegenend vaarwel toe te roepen.
In het Vaderland terug gekomen zag hij Koning Willem I den scepter nederleggen, om dien aan Willem den II over te geven.
Ook bij dezen Vorst stond hij hoog aangeteekend, die hem daarvan al dadelijk een bewijs gaf, door hem ter gelegenheid van H.D. huldiging, als een der Rijks aanzienlijken, bij den plegtigen optogt het dragen der Koninklijke kroon toe te vertrouwen; en hem den 9den October 1840 met eene bijzondere zending te belasten, om aan de hoven van Weenen, Munchen, Stuttgard en Wiesbaden, het berigt van H.D. troonbeklimming over te brengen. Hij verkreeg, in November van dat jaar, gereedelijk de vergunning tot het aannemen en dragen der versierselen van Ridder Groot-Kruis der Koninklijke Friederichs-orde, hem door Z.M. den Koning van Wurtemberg geschonken.
Daarna, voor goed op het Nijenhuis gevestigd, hield hij zich ijverig bezig met het verzamelen, rangschikken en doorzoeken der menigvuldige belangrijke papieren door zijnen vader nagelaten, om daaraan stof te ontleenen tot het schrijven van een levensberigt, dat hij in December 1844 voltooide, en, in het volgende jaar, in twee deelen, bij de gebroeders van Cleef in 's Gravenhage en te Amsterdam, uitgaf onder den titel: Rutger Jan Schimmelpenninck en eenige gebeurtenissen van zijner tijd, beschreven door zijnen

{==242==} {>>pagina-aanduiding<<}

zoon. Hij had zich voorgesteld, en, door dankbaarheid aangespoord, zich het genoegen beloofd, dat werk aan zijne, hem zoo dierbare, moeder op te dragen. Maar haar onverwacht sterven, vóór het voltooijen daarvan, ontroofde hem dat voorregt, doch belette hem niet, dat offer van kinderlijke liefde en dankbaarheid aan hare nagedachtenis toe te wijden. Zoo luidt zijne opdragt.
De beoordeeling van personen, die in bewogene tijden eene gewigtige rol op het staatstooneel hebben vervuld, valt, onder verschillend geaarde menschen, zeer eigenaardig ook vaak verschillend uit. Het is daarom niet te verwonderen, dat er gevonden werden, die de tinten, voor deze schets gebezigd, te hoog gekleurd keurden; terwijl vele anderen in diezelfde verwen de juiste uitdrukking der zuivere waarheid erkenden. De onpartijdige nakomelingschap moge tusschen die beiden uitspraak doen.
Voor haar heeft deze schrijver een verdienstelijk werk verrigt, door de gebeurtenissen, waaraan zijn vader deel nam te schetsen; door zijne verrigtingen te vermelden; en door de bronnen aan te wijzen, waaruit de onpartijdige beoordeeling van beiden kan worden geput.
Die gewigtige arbeid hield Schimmelpenninck niet uitsluitend bezig. Hij vergat daarbij de diensten, aan anderen te bewijzen, niet.
Als Markenrigter van Diepenheim zag hij het groote belang van den landbouw in, gelegen in de vernietiging van deze zijne waardigheid, en het verdeelen der uitgebreide Markengronden. Hij vond te dien aanzien verouderde vooroordeelen, gehechtheid aan het oude, en onderscheidene wederstrevende belangen te bestrijden. Hij streek daarvoor de vlag niet; maar zijne bedaard werkende menschenkennis en zijne onbaatzuchtige betrachting van billijkheid en toegevendheid, bragten de verdeeling gelukkig tot stand; en de tevredenheid der leden van het nu ontbondene Markengenootschap bleek, op eene schitterende

{==243==} {>>pagina-aanduiding<<}

wijze, daar deze, na het afleggen der eindafrekening der verdeelingskosten, die een batig slot opleverde, beslooten, hunnen gewezen Markenrigter, ten blijke hunner dankbaarheid, eenen prachtigen zilveren beker aan te bieden, dien zij daartoe te Amsterdam hadden doen vervaardigen, en waarvan zij de kosten door onderlinge bijdragen bestreden.
Er zijn toen en later meer Marken in het Vaderland verdeeld. Zijn er ook meer bekers ter belooning daarvan uitgereikt?
Op den 18den Junij 1846 viel hem de verkiezing tot lid van de Maatschappij der Nederlandsche Letterkunde te Leiden ten deel.
Bij de oprigting der Rhijnspoorweg-Maatschappij werd Schimmelpenninck, als Voorzitter van Commissarissen, aan haar hoofd geplaatst. Zijne Engelsche opvoeding, en vele oude betrekkingen in dat Rijk, deden hem al spoedig het volle vertrouwen van velen der Engelsche aandeelhouders winnen. Daardoor werd hij niet zelden in staat gesteld, in moeijelijke oogenblikken, belemmeringen uit den weg te ruimen. En zoo wel toen, als gedurende zijn verblijf te London, en vooral na zijne terugkomst vandaar, genoot hij meer dan eens de gelegenheid, om, door zijne bekendheid met zaken en persoonen, der Maatschappij van dienst te zijn. Nog kort voor zijn overlijden was hij in haar belang werkzaam.
Door 's Konings besluit van 17 Juli 1846 werd hij aan het hoofd geplaatst eener Commissie, bestaande uit de Heeren Staatsraden Piepers en Netscher en de Hoogleeraren den Tex en Cock, en belast met het afnemen van een examen van de aspiranten naar de betrekking van attaché bij het Departement van Buitenlandsche zaken. Dat werk was nieuw. De uitvoering daarvan moest worden geregeld. Het blijkt, dat hij de voorschriften daarvoor heeft ontworpen, met zijne medeleden vastgesteld, en in uitvoering gebragt. Daardoor werd de grondslag gelegd voor de handelingen, ook van de opgevolgde Commissiën, tot hetzelfde onderzoek geroepen.

{==244==} {>>pagina-aanduiding<<}

In datzelfde tijdvak van 1840 tot 1846 nam hij geregeld zitting in de Vergaderingen der Eerste Kamer van de Staten Generaal, en ijverig deel aan hare beraadslagingen.
Onderscheidene redevoeringen, in die Kamer door hem uitgesproken, en onder zijne nagelatene papieren gevonden, bewijzen, dat hij zich vooral had toegelegd op het verkrijgen eener naauwkeurige bekendheid met alles, wat 's Rijks financiën betreft, en den treurigen toestand, waarin die destijds waren verzonken; dat hij de middelen, die ter opbeuring en verbetering daarvan werden voorgesteld, aan een grondig onderzoek onderwierp; dat hij zijn gevoelen daarover, uit wetenschap en ondervinding geput, bezadigd en wel beredeneerd ternederschreef, en meermalen zich verpligt verklaarde, de ministerieële plannen te bestrijden, en zijne stem tegen de aanneming der voorgestelde wetten uit te brengen.
Op den 27sten September 1841 sprak hij een breedvoerig betoog uit, ter verdediging zijner stelling, dat de toen in beraadslaging gebragte wet, op de conversie der uitgestelde schuld, de regten der schuldeischers van den Staat, die iederen Nederlander heilig moeten zijn, schendt, zonder eenig geldelijk voordeel voor de schatkist op te leveren, en daarom voor het Rijk dubbel nadeelig is. Onder zijne geschriften wordt eene breed uitgewerkte memorie gevonden over hetzelfde onderwerp, blijkbaar te dierzelfde gelegenheid opgesteld, welligt voor den druk bestemd, doch niet uitgegeven.
Op den 14den October van datzelfde jaar weidde hij, bij de beoordeeling der tweejarige begrooting voor 1842 en 1843, uit, over den hagchelijken toestand waarin de Natie, met betrekking tot hare financiën verkeerde; bestreed de geruststellende schets daarvan door den Minister van Financiën opgehangen; en betoogde de noodzakelijkheid om door hervorming en inkorting aanzienlijke bezuinigingen in te voeren.

{==245==} {>>pagina-aanduiding<<}

Hij stond bij ieder der Departementen van algemeen bestuur, inzonderheid bij die van Oorlog, van Marine, van Koloniën, het langst bij dat van Financiën stil. Hij beweerde, dat de belastingen te hoog waren opgedreven; en bestreed de blijkbare neiging om dezelve nog te verhoogen, even zeer het voornemen, om de renten der staatsschuld te verminderen; beiden als verderfelijk voor die middelklasse, die de zenuw van den Staat uitmaakt, en het meest aanbrengt voor zijne kracht en zijnen bloei.
Bij die gelegenheid ging hij nog een stap verder, en stelde zich de vraag ter beantwoording voor: kunnen onze zaken met behoorlijke vastheid, bij de tegenwoordige inrigting van onze Ministerieële betrekkingen, bestuurd worden; en aarzelde niet daarop een ontkennend antwoord te geven, door, in het belang der Natie en van de Ministers, en niet minder van den Koning zelven, de onmisbaarheid te betoogen van een Ministerie, uitmakende een gesloten ligchaam.
In 1844 trad hij op onder de bestrijders der wet, houdende vaststelling eener buitengewone belasting op de bezittingen, en daarmede gepaard gaande vrijwillige geldleening en bijdragen, en beijverde zich door becijferingen in eene Nota te bewijzen, dat het volteekenen der zoogenaamde vrijwillige leening geenszins te verwachten was.
In 1846 werd hij aan de geregelde deelneming aan de volksvertegenwoordiging in de Eerste Kamer op nieuw onttrokken.
Zijn zwager, de Baron Dedel, Nederlandsche gezant aan het Britsche Hof, overleed, en hij werd, door 's Konings besluit van 31 October 1846, tot zijnen opvolger benoemd.
Hij verscheen daar niet als vreemdeling. De herinnering aan zijnen vader was nog niet uitgestorven. Zij was, zoo wel door hemzelven, als door zijnen zwager levendig gehouden. De vele vrienden, die deze onder de Tory's telde, werden spoedig de zijne; daarbij vond hij onder dezen, en ook onder de invloedrijke leden der Whig's, vele oude ken-
{==246==} {>>pagina-aanduiding<<}
nissen terug, en mogt hij de persoonlijke genegenheid, onder anderen, van Lord Palmerston en van den Hertog van Bedford verwerven, waarvan hij, om hunnen staatkundigen en maatschappelijken invloed, voor zijnen persoon de meest aangename, en voor zijne betrekking de meest gewenschte vruchten mogt inoogsten. Zijne bekendheid met de Engelsche taal en de gemakkelijkheid om zich daarin uit te drukken, zijn voorkomen, zijn omgang, zijn karakter vielen bijzonder in den smaak der gezagvoerders op dat eiland; en dat alles opende hem den weg, en verschafte hem de middelen, om met gunstig gevolg voor de Nederlandsche belangen in de bresse te treden; moeijelijkheden te voorkomen, of op te ruimen; gevaren af te wenden; en de goede verstandhouding te bewaren. Daarvan mogt hij in het bijzonder, met betrekking tot de verwikkelingen, ten aanzien van Borneo ontstaan, goede gevolgen ondervinden.
Bijzonderheden van zijne verrigtingen, gedurende dit gezantschap, kunnen niet worden medegedeeld, om het voormelde gemis der daartoe betrekkelijke stukken.
In October 1847 naar 's Hage overgestoken, om, op den derden maandag dier maand, de opening der kamers van de Staten Generaal bij te wonen, werd hij benoemd tot lid der Commissie belast met het in- en uitleiden Zijner Majesteit. Hij was onder de eersten die den Koning ontvingen, en bij het binnentreden en terugkeeren aan 's Konings zijde.
Hij hoorde Z.M. in de troonrede het voornemen kenbaar maken, om het initiatief te nemen tot het aanbrengen van grondwettige veranderingen.
Bij het uitgaan zeide Z.M. hem overluid, dat H.D., ofschoon te voren tegen zoodanige veranderingen gestemd zijnde geweest, daarvan thans de noodzakelijkheid gevoelde, vooral uit hoofde der onmogelijkheid, om, zonder dat, eene verbeterde wet op de verkiezingen tot stand te brengen.
Schimmelpenninck antwoordde daarop (volgens eene eigenhandige nota van het gebeurde in 1847 en 1848) dat

{==247==} {>>pagina-aanduiding<<}

Z.M. zijne wijze van zien kennende, kon nagaan, hoezeer hem dat voornemen verheugde.
Hij verwachtte, dat de voor te stellen veranderingen reeds gereed, of ten minste in beginsel bepaald waren; en gaf zich moeite, om daarmede bekend te worden; maar tot zijne groote verwondering vernam hij, dat daarvan nog niets beraamd, zelfs nog niets besproken was. Hij vertrok weder naar London met het onbevredigd verlangen naar die kennismaking.
In het begin van Maart 1848 werd hij naar 's Gravenhage geroepen, om over een zeer belangrijk onderwerp, tot de Diplomatie betrekking hebbende, te worden gehoord. Op den twaalfden dier maand kwam hij daar aan. Hij vond de voorstellen der 27 wijzigingen van de Grondwet, aan de Tweede Kamer ingediend; maar ook eene algemeene ontevredenheid ter oorzake van het onvoldoende daarvan. Die afkeurende stem ging uit, niet slechts van de Tweede Kamer en daar buiten, maar zelfs uit het Paleis. Schimmelpenninck aarzelde niet zich daarbij te voegen, en, waar het voeg gaf, zijne verwondering uit te spreken, dat men kon meenen, daarmede genoeg te zullen doen.
De Koning was met zijne denkwijze dienaangaande volkomen bekend; want toen H.D. hem, vóór de benoeming van den Heer Baron Huijssen van Cattendijke uitnoodigde, tot het aanvaarden der portefeuille van Buitenlandsche Zaken, had hij zijne inzigten volledig blootgelegd, en daarin de reden aangewezen, waarom hij, onder het toen bestaande stelsel, geen Ministerie kon aannemen. Twee jaren later werd dat aanbod herhaald, maar om dezelfde reden afgewezen.
Z.M. ontving hem, gedurende de weinige dagen van dat zijn verblijf in de Hofstad, meermalen, en steeds met voorkomende welwillendheid, doch raadpleegde hem over dat gewigtig onderwerp niet.
De zaak, ter oorzake waarvan hij was ontboden, afge-
{==248==} {>>pagina-aanduiding<<}
handeld hebbende verzocht hij een afscheidsgehoor, en verlof, om naar London terug te keeren.
De Koning ontving hem den 14den Maart 1848, en eerst toen besprak H.D. het gebeurde.
Schimmelpenninck kwam ook toen weder rondborstig voor zijne meening uit, en verklaarde zich niet beschikbaar te kunnen stellen, tenzij hij de zekerheid bekwam, dat Z.M. tot het omhelzen van ruimere denkbeelden tot wijziging der Grondwet, en onder anderen tot het invoeren van een verantwoordelijk Ministerie, de ontbindbaarheid der Tweede en de verbetering der Eerste Kamer van de Staten Generaal wilde besluiten, en hem belasten met de zamenstelling van een Ministerie, waarvan hij een deel zou uitmaken.
Z.M. hoorde dat aan, gaf daarop een ontwijkend antwoord, en liet hem vertrekken.
Met een beklemd hart reisde hij, nog dienzelfden avond, naar Rotterdam, en den volgenden dag naar London.
Reeds den 16den Maart 1848 schreef hem de Graaf van Randwijck, destijds nog Minister van Buitenlandsche Zaken: Heden heeft de Koning mij gelast aan Uw H.G. op te dragen, om per eerste gelegenheid, onmiddelijk herwaarts over te komen, ten einde geraadpleegd te worden over de keus van nieuwe Ministers, en zelf de portefeuille van Buitenlandsche Zaken te aanvaarden. De Koning voegde er bij, dat Hij wel wist, dat zulks Uw H.G. niet welkom zoude zijn, doch dat Hij zich vleide, dat Uw H.G. thans minder afkeer dan vroeger van eene Ministerieële betrekking zoude hebben, nu een ander stelsel stond gevolgd te worden. In allen gevalle, dat de hagchelijke tijdsomstandigheden het voor elken minnaar van zijn Vaderland tot pligt maken, om zich niet te onttrekken, wanneer men door de openbare opinie wordt gedesigneerd, als geschikt, om het schip van Staat mede te helpen sturen.
Die brief, over Ostende verzonden, schijnt verdwaald of ergens opgehouden te zijn; ten minste hij werd Schimmel-
{==249==} {>>pagina-aanduiding<<}
penninck eerst op zondag den 19den Maart in den namiddag bezorgd, tegelijk met de Staats-Couranten van 17 en 18 Maart, waarin hij het verslag van de Commissie der Tweede Kamer aantrof van 16 Maart, vermeldende 15 hoofdpunten, waaromtrent die tak der vertegenwoordiging eene wijziging en aanvulling der Grondwet verlangde; en daarbij 's Koning besluit van 17 Maart, houdende benoeming eener Commissie, belast met de taak, om, met overweging van de wenschen der Tweede Kamer, aan H.D. een volledig ontwerp van Grondwetsherziening voor te dragen; en tevens hare denkbeelden omtrent de zaménstelling van een Ministerie mede te deelen.
En op dienzelfden 19 Maart 1848 ontving hij een bezoek van den Generaal Baron van Tuyll, tot hem afgezonden, om hem een duplicaat van den voormelden brief van 16 Maart ter hand te stellen, en op dadelijke voldoening aan den inhoud aan te dringen.
Bij de eerste lezing dezer stukken rees het voornemen bij hem op, om zich daarvan te verschoonen, vermits het werk, waartoe hij geroepen werd, later aan anderen was opgedragen, en deze, die opdragt aanvaard hebbende, met de uitvoering daarvan zich werkelijk bezig hielden. Doch de dagteekeningen van die stukken vergelijkende en de nadere berigten, hem door den Heer van Tuyll gegeven, overwegende, meende hij te bespeuren, dat de Koning, door de omstandigheden van den dag verontrust, en tusschen verschillende denkbeelden en voornemens geslingerd, in verlegenheid verkeerde.
Hij koesterde daarbij de vrees, dat Z.M., door voorstanders van uitersten gedreven, welligt verder zou worden vervoerd dan H.D. wel wilde, en meer verrigten dan hij later zou wenschen te hebben gedaan. Hij achtte daarom aan Koning en Vaderland verpligt te zijn, in het belang van beiden, de ontvangen roeping op te volgen, en te beproeven, wat hij zou mogen uitwerken.

{==250==} {>>pagina-aanduiding<<}

Hij vertrok maandag avond over Ostende en kwam des woensdags morgens, den 22sten, in 's Gravenhage aan.
Hij vond de zaken, naar zijn inzien, in eenen hoogst zorgwekkenden toestand. Immers hij meende te bemerken, dat Z.M. voor het oogenblik alleen toeschouwer was, afwachtende de gebeurtenissen, die de dag, na den dag, medebragt. Hij vond als eenig handelenden Minister Mr. D. Donker Curtius, die tijdelijk het Departement van Justitie van Jhr. de Jonge van Campens Nieuwland, als zoodanig ontslagen, had overgenomen; en al de overige Ministers, de toezegging van hun gevraagd ontslag bekomen hebbende, in hunne bureaux slechts werkzaam, om de loopende zaken te verzorgen. Hij verbeeldde zich, dat onder die omstandigheden de Commissie van 17 Maart, waarvan Mr. D. Donker Curtius zelf lid was, eenen te grooten invloed zou kunnen uitoefenen. En hij meende in dat alles regeringloosheid te ontwaren.
Met den stand der zaken zich, zoo naauwkeurig mogelijk, bekend gemaakt hebbende, werd hij den 23sten Maart door den Koning ontvangen. Hij verklaarde zich bereid, het werk, van hem verlangd, te aanvaarden, doch verzocht vooraf enkele punten ten grondslag daarvan te mogen leggen, die schriftelijk aan Z.M. voor te dragen, en daarop eene schriftelijke beschikking van H.D. te ontvangen.
Daarin werd bewilligd, en, binnen een half uur daarna, zond hij aan den Koning een brief, waarin hij verzocht te mogen vernemen:
1o.
Of hij genoegzame zekerheid kon bekomen, dat voor het Vaderland eene gewijzigde Grondwet zal worden vastgesteld, waaronder hij, en zij die met hem daartoe zullen worden geroepen, met vrucht voor de belangen van het Vaderland en van 's Konings huis konden werkzaam zijn; en of hij, ten einde zich daarvan zoo veel mogelijk te verzekeren, door Z.M. kon worden gemagtigd, om zich dienaangaande in aanraking te stellen, zoowel

{==251==} {>>pagina-aanduiding<<}

met de Leden der 1e en 2e Kamer der Staten Generaal, als met de Commissie, door het besluit van 17 Maart benoemd.
2o.
Of hij van Z.M. zelve de toezegging mogt bekomen, dat, indien zoodanige Grondwet werd ontworpen, in de groote trekken aan de Britsche gelijk, met die wijzigingen, welke onze landaard en gesteldheid vereischen, en bij welke Grondwet aan den Koning eene positie, gelijk aan die van den Souverein van Groot-Brittanje, wordt verzekerd, Z.M. daarmede genoegen zal nemen.
3o.
Of Z.M. hem de geheel vrije en onbelemmerde keuze geliefde toe te staan van degenen, die onder zijn Voorzitterschap, met hem een homogeen en verantwoordelijk Ministerie zouden kunnen uitmaken.
De Koning stelde dien brief in handen der meer genoemde Commissie. Deze berigtte daarop dienzelfden dag aan Z.M., dat zij, daaruit gezien hebbende, dat de Heer Schimmelpenninck, door edele en moedige vaderlandsliefde bestuurd, genegen is zich met de formatie van een Ministerie te belasten, van oordeel was, dat in de volvoering van zoodanige taak één man welligt meer kans heeft wèl te slagen dan eene meerderheid van personen; dat zij meende, dat de drie voorwaarden, door den Heer Schimmelpenninck aan de aanneming van die taak verbonden, allezins behoorden te worden toegestaan; en dat zij, zoo Z.M. tot het opdragen van die taak aan den Heer Schimmelpenninck mogt besluiten, H.D. verzocht, het tweede gedeelte van den last, door Z.M. aan haar verstrekt, te willen intrekken, hetgeen haar in staat zou stellen de zoo dringende herziening der Grondwet in des te korteren tijd ten einde te brengen.
In den laten avond van den 24sten Maart 1848 ontving Schimmelpenninck van 's Konings wege het berigt, dat het tweede gedeelte der taak, aan de Commissie opgedragen,

{==252==} {>>pagina-aanduiding<<}

was ingetrokken; de voordragt van een Ministerie aan hem werd opgedragen en de voorwaarden, daaraan door hem verbonden, werden ingewilligd.
Hij trad dadelijk in onderhandeling met de personen, die hij inmiddels voor zijne voordragt had gekozen; zond de voordragt zelve in, en zag haar aangenomen door 's Konings besluit van den 25sten Maart 1848, waardoor, in afwachting dat er een definitief Ministerie zou kunnen worden gevormd, naast den Heer Mr. D. Donker Curtius, reeds vroeger tijdelijk met het Ministerie van Justitie belast, tijdelijk werden benoemd:
tot Voorzitter van den Raad der Ministers, en Minister van Buitenlandsche Zaken en van Financiën, de Minister van Staat, Graaf G. Schimmelpenninck;
tot Minister van Marine en van Koloniën de Vice Admiraal J.C. Ryk;
tot Minister van Binnenlandsche Zaken, en voor de zaken van de Hervormde en andere Eerediensten, de Staatsraad in buitengewone dienst, Mr. L.C. Luzac;
tot Minister voor de zaken der R.C. Eeredienst de Staatsraad Mr. L.A. Lightenvelt; en
tot Minister van Oorlog de Generaal Majoor C. Nepveu.
Op dienzelfden 25sten Maart 1848 trad Schimmelpenninck aan het hoofd van dat Ministerie in de Vergadering der Tweede Kamer van de Staten Generaal op, en hield daar, ter kennisgeving van het gebeurde en binnenleiding van zijn Ministerie, eene uitvoerige rede, waarvan de hoofdinhoud is medegedeeld door de Staats-Courant van 28 Maart 1848.
Met groot welgevallen werd dat een en ander door de Kamer ontvangen, waarvan door meer dan één spreker in die zitting de ondubbelzinnige verklaring, met toezegging van ondersteuning, werd afgelegd.
Schimmelpenninck verheugde zich, zoo als hij in zijne memorie breedvoerig betuigt, een goed werk te hebben verrigt, door de verwarring, waarin de zaken waren vervallen,

{==253==} {>>pagina-aanduiding<<}

tot eene constitutionele orde terug te brengen, verdere afwijkingen daarvan onmogelijk te maken, en aan 's Konings regering die zelfstandigheid en die kracht te verzekeren, welke in die oogenblikken van algemeene beroering, die Europa op zoo vele plaatsen verontrustte, in het belang des vaderlands zoo bijzonder gevorderd werden.
Al de Ministers aanvaardden hunne taak met belangstelling en grooten ijver. Hij zelf had twee gewigtige Departementen te besturen, maar vond zich, ten gevolge zijner vroegere studiën en vervulde betrekkingen, in beiden volkomen te huis. Daarenboven moest hij als Voorzitter van den Ministerraad, het werk, daar te verrigten, regelen en de beraadslagingen leiden, en dagelijks aan den Koning verslag geven van de gewigtigste zaken, om daarover met H.D. in overleg te treden. Daartoe beijverde hij zich in den Ministerraad alleen hoofdzaken ter overweging te brengen, en alle bijzonderheden aan zijne ambtgenooten over te laten, opdat zij die, ieder voor zich, in afzonderlijk gehoor met Z.M. zouden kunnen behandelen, waartoe zij ieder op een bepaalden dag der week werden toegelaten.
Alles ging volkomen naar wensch, totdat het voorstel tot herziening der Grondwet, door de daartoe benoemde Commissie den 11den April 1848 vastgesteld, door haar den Koning aangeboden, en door Z.M. aan den Ministerraad ter overweging toegezonden, het onderwerp der beraadslagingen van dien Raad uitmaakte.
Al dadelijk had Schimmelpenninck er bezwaar in gevonden, dat dit Ontwerp der Commissie terstond was gedrukt en algemeen verkrijgbaar gesteld, vermits hij meende, dat daardoor de vrijheid van beoordeeling voor den Ministerraad werd belemmerd; daar toch uit latere vergelijking van dat ontwerp met de daaraan ontleende voordragten van den Ministerraad, moeijelijkheden zouden kunnen worden geboren; doch toen hij vernam, dat dit met de uitdrukkelijke

{==254==} {>>pagina-aanduiding<<}

bewilliging des Konings was geschied, gevoelde hij hierin eerbiedig te moeten berusten.
Het ontwerp zelf onderzoekende, zag hij daarin bijna geheele vernietiging der praerogatieven van de kroon, en het monarchale beginsel verdrongen door democratische bepalingen, die den grondslag legden voor eene Republiek.
Hij stelde den Ministerraad voor, allereerst eenige grondslagen te bespreken en over hoofdzaken van gedachten te wisselen, om zich daarna met de beoordeeling der artikelen bezig te houden; doch de meerderheid vond goed, dadelijk tot het laatste over te gaan, om bij iedere bijzondere bepaling het beginsel daarvan ter toetse te brengen.
Die weg werd bewandeld, en daarop openbaarde zich spoedig een aanmerkelijk verschil van gevoelens, aanvankelijk van meerdere leden van den Raad, en ten slotte tusschen de Heeren Schimmelpenninck en Nepveu aan de eene en de overige Ministers aan de andere zijde.
Daarvan werd aan den Koning kennis gegeven en H.D. beslissing ingeroepen.
In de zitting der Tweede Kamer van de Staten Generaal, van 11 Mei 1848, deed de Voorzitter van den Ministerraad van dit een en ander verslag. Onderscheidene leden betuigden dat berigt met groot leedwezen te vernemen. Een hunner, de Heer Verwey Mejan, opperde zelfs het denkbeeld, dat de Vergadering haar vertrouwen en haren wensch te kennen mogt geven, dat de Ministers zich als nog konden vereenigen en verstaan over de punten van verschil. Hij deed daartoe zelfs een voorstel; maar op de bestrijding, die het ondervond, trok hij het weder in; en de mededeeling werd alleen voor kennisgeving aangenomen.
De onderscheidene Ministers legden hunne gevoelens voor den Koning bloot. De Heeren Schimmelpenninck en Nepveu deden dat schriftelijk; de eerste in een Rapport en Missive aan den Koning, de laatste in eenen Brief aan den Koning, beiden op den 11den Mei 1848 aan Z.M. inge-
{==255==} {>>pagina-aanduiding<<}
diend en later in druk uitgegeven. Beiden ontwikkelden daarin de redenen, waarom zij zich met eenige bepalingen van het ontwerp der Commissie niet konden vereenigen.
Z.M. liet op 12 Mei 1848 eenen Kabinetsraad, tegen den volgenden dag, des voormiddags ten negen ure, bijeenroepen. In dien Raad werden de wederzijdsche gevoelens besproken en Z.M. eindigde met te verklaren, dat hij zich bij de meerderheid der leden van den Raad voegde.
Schimmelpenninck verzocht daarop zijn eervol ontslag, als tijdelijk Voorzitter van den Raad der Ministers, en als tijdelijk Minister van Buitenlandsche Zaken en van Financiën. Hetzelfde deed de Heer Nepveu, als tijdelijk Minister van Oorlog.
Beider verzoek werd ingewilligd door 's Konings besluit van 13 Mei 1848, doch daarbij bepaald, dat zij inmiddels hunne Ministerieële betrekkingen zouden blijven waarnemen, tot dat in hunne vervanging zou zijn voorzien.
Die vervanging had al spoedig plaats. Door 's Konings besluit van 17 Mei 1848 werd de Baron A.A. Bentinck, destijds gezant bij het Hof van België, tot tijdelijk Minister van Buitenlandschc Zaken benoemd; en aan den Heer P.A. Ossenwaarde, Raad-Adviseur bij het Departement van Financiën, de tijdelijke waarneming der functiën van het Hoofd van dat Departement opgedragen. Daarvan werd door den Directeur van 's Konings Kabinet aan Schimmelpenninck kennis gegeven, en hem voor zijne betoonde bereidwilligheid en ijver, en voor zijne bewezene goede diensten, des Konings dank betuigd.
Hij haastte zich zijne beide Ministeriën aan zijne opvolgers over te geven, en vertrok naar London, om zijn gezantschap aldaar weder op te nemen.
In die betrekking werd hij, in den winter van 1848 op 1849, geroepen den Kroonprins, bij zijn bezoek aan Engeland gebracht, te ontvangen en in de eerste kringen binnen te leiden. Daarmede bezig trof hem het berigt,

{==256==} {>>pagina-aanduiding<<}

eerst van de ernstige ongesteldheid, en, plotseling daarop, van het overlijden des Konings. Hij zag Willem III, als Koning der Nederlanden, van de boorden der Teems naar de vaderlandsche kust vertrekken, en verzelde hem met zijne beste beden.
Dat gezantschap was en bleef hem steeds hoogst aangenaam; maar de herhaalde vermindering van de, daaraan verbondene, bezoldiging maakte hem de voortgezette waarneming daarvan onmogelijk; te meer, omdat hij, door de invoering der gewijzigde Grondwet, zijn lidmaatschap der Eerste Kamer, voor het leven hem opgedragen, met het daaraan verbonden inkomen had verloren. Hij verzocht daarvan te worden ontslagen. Dat werd hem toegestaan door 's Konings besluit van 2 Mei 1851, onder dankbetuiging voor de vele en getrouwe diensten door hem aan den lande bewezen, en met vrijlating, om zijne aanspraak op pensioen te doen gelden, wanneer hij mogt vermeenen die te hebben. Hij meldde zich daartoe aan, doch werd afgewezen. De Koning vereerde hem met het Grootkruis der Orde van de Eikenkroon.
Hij vestigde zich op het Nijenhuis, en hoopte daar in den schoot zijns huisgezins genoegelijke dagen te slijten.
Dat genoegen werd slechts kort genoten, want op den 15den Juni 1852 moest hij zijne hartelijk geliefde echtgenoot aan het graf afstaan.
Na het aftreden van het Ministerie Thorbecke in 1853, en de daarop gevolgde ontbinding der Tweede Kamer, werd hij door de Hoofdstad, zijne geboorteplaats, geroepen om in die vernieuwde Kamer zitting te nemen. Hij had besloten het staatstooneel, voor goed door hem verlaten, niet weder te betreden; maar de bijzondere gesteldheid van zaken van dat tijdstip, het beroep door den Koning op de Natie gedaan, en de onderscheiding hem door zijne voormalige stadgenooten gegund, noopten hem dat voornemen te laten varen, en die verkiezing aan te nemen.

{==257==} {>>pagina-aanduiding<<}

Hij wijdde zich weder geheel toe aan het wèl waarnemen van die gewigtige taak, en nam ijverig deel aan het onderzoek en aan de beraadslagingen van dezen tak der volksvertegenwoordiging.
In de zitting van den 17den Augustus 1853 sprak hij met rondborstige vrijmoedigheid, maar ook met groote gematigdheid, over de algemeene strekking van het wetsontwerp tot regeling van het toezigt op de onderscheidene Kerkgenootschappen; betoogde de noodzakelijkheid van voorzorgsmaatregelen, door de Regering te nemen; en verklaarde zich bereid daaraan zijne stem te geven, ofschoon hij daarin wijzigingen had verlangd, vooral hetzelve krachtiger had gewenscht. (Zie Bijbl. tot de Staats-Courant 1853. bl. 215).
Opmerking en herlezing verdienen de redevoeringen, die hij, als ijverig voorstander van het consignatie - stelsel, in de zittingen van 16, 17 en 18 November 1853 uitsprak, ter bestrijding van het wetsontwerp tot bekrachtiging eener overeenkomst met de Nederlandsche Handel-Maatschappij gesloten, en ter aanbeveling der wijziging, die hij tot verbetering daarvan voorstelde; omdat daardoor werd vastgesteld, dat van die consignatie jaarlijks 200,000 pikols koffij en 150,000 pikols suiker zullen worden uitgezonderd en op Java verkocht, en dat na 1860 de Regering de vrijheid zal hebben alle Indische producten zonder onderscheid in Indië te verkoopen. (Zie Bijbl. 1853-1854. bl. 73-76, 102, 103, 113).
Niet minder belangrijk is de uitvoerige rede, die hij den 17den December 1853 hield, ter bestrijding van het voorstel van negen leden tot afschaffing van het tonnengeld en van den accijns op het geslagt. (Zie Bijbl. 1853-1854. bl. 473-476).
Op den 15den Juli 1854 bestreed hij het voorstel van den Heer Groen van Prinsterer tot wijziging der bestaande verordeningen op de autorisatie voor bijzondere scholen. (Zie Bijbl. 1853-1854. bl. 1091).

{==258==} {>>pagina-aanduiding<<}

Met dat zittingsjaar liep ook de lastgeving ten einde, die de kiezers der Amstelstad hem hadden opgedragen. Hij verlangde geene vernieuwing. Daarom schreef hij, den 18den Mei 1854, aan een der invloedrijkste kiezers van dat district, dat alleen de buitengewone omstandigheden van het vorige jaar hem hadden bewogen, de keuze, op hem uitgebragt, aan te nemen; doch dat de ondervinding zijne overtuiging had bevestigd, dat de waarneming van die betrekking niet slechts onvereenigbaar is met zijne particuliere belangen, maar ook met die van anderen, die hij het zich ten pligt rekende ter plaatse zijner woning te behartigen. Hij verzocht hem daarom, waar het voeg gaf, te willen verspreiden, dat hij, wanneer men hem op nieuw met eene verkiezing zou willen vereeren, zwarigheid zou moeten maken, die taak andermaal op zich te nemen. Aan dat verlangen werd gehoor verleend.
Nu weder op het Nijenhuis gevestigd, sloot hij, in September 1855, een derde huwelijk met vrouwe Louise Charlotte Jeannette van Schuylenburg, Douairière van wijlen zijnen zwager, den Baron A.F.G.G.C. von Knobelsdorff, en bragt met haar eenige wintermaanden te Arnhem, het overige gedeelte des jaars, of reizende, of in Overijssel door.
In 1829 had hij medegewerkt tot het oprigten eener Maatschappij ter bevordering van het godsdienstig onderwijs onder de slaven en kleurlingen in de Kolonie Suriname, en werd al dadelijk tot Voorzitter van haar Hoofdbestuur gekozen. Die betrekking bleef hij, voor zoo veel zijne uitlandigheid dat niet verhinderde, met belangstelling waarnemen, en mogt, als zoodanig, op 26 Juni 1855 de feestviering ter zake van haar vijfentwintigjarig bestaan leiden, en de Vergadering van haar Hoofdbestuur in 's Gravenhage openen met eene aanspraak, waarin hij haren nederigen, maar weldadigen, werkkring schetste, de vruchten van haren arbeid opsomde, maar vooral ook wees op het meerder nut,

{==259==} {>>pagina-aanduiding<<}

door haar te stichten, bij de toen ophanden zijnde vrijmaking der slaven.
In den herfst van 1863 werd hij, te Arnhem zijnde, ongesteld. Zijne ziekte was kort van duur, maar zeer hevig van aard. In haren loop legde hij steeds eene kalme en tevredene gemoedsstemming aan den dag, en behield zijne volle bewustheid tot aan zijnen laatsten ademtogt. Het was op 4 October 1863, zondag. De zieke had dien morgen, gedurende geruimen tijd, onbeweeglijk stil gelegen, alleen door ademhaling blijken van leven gevende. Omstreeks tien uur werden de klokken geluid, om de ingezetenen ter kerke te noodigen. Dat geluid drong tot hem door. Hij bewoog zijne handen. De omstanders vermoededen eene stuip of vreesden den doodstrijd, maar neen! hij bragt die handen bijeen, vouwde ze te zamen, en zijne lippen bewogen zich. Hij bad. Weinige oogenblikken later bewogen zich die lippen niet meer. Zij maakten deel uit van een lijk.
Zijn stoffelijk overschot werd naar het Nijenhuis overgebragt, om in het familiegraf te worden weggelegd. Van die plegtigheid gaf de Zwolsche Courant het volgende berigt uit Diepenheim: In den vroegen vooravond van 8 October 1863, stond reeds een groot aantal belangstellenden, uit deze en omliggende gemeenten te zamen gevloeid, om het gedolven graf in het rond geschaard, en verbeidde onder eerbiedige stilte de lijkstaatsie. Te acht ure kwam de lijkkoets, gevolgd door vijf andere rijtuigen, waarin de zonen en aanverwanten des overledenen gezeten waren.
Al de leden van den Gemeenteraad, van het kerk - en van het arm-bestuur sloten zich nu bij den lijkstoet aan. Toen het lijk bijgezet was, vatte onze geachte leeraar het woord op, en herinnerde op eene treffende wijze, wat de edele Graaf als mensch, als burger en als Christen voor ons geweest was, terwijl hij met eene hartelijke en troostrijke toespraak aan de zonen en bloedverwanten des ontslapenen besloot.

{==260==} {>>pagina-aanduiding<<}

De oudste zoon des overledenen, Mr. R.J. Graaf Schimmllpenninck, vatte thans het woord op, en dankte in hartelijke uitdrukkingen voor de menigvuldige blijken van deelneming, die hun thans betoond waren. Diep geroerd verliet ieder in eerbiedige stilte de plaats, waar het stof rust van den edelen Graaf, den raadsman, vriend en weldoener van Diepenheims ingezetenen.
Zijne assche ruste in vrede! Zijne nagedachtenis zal onder ons niet verloren gaan, maar steeds in gezegend aandenken blijven.
Ziedaar het leven, de bedrijven en het sterven van den Graaf Gerrit Schimmelpenninck.
Mag men niet zeggen: Hij heeft de bijna 70 jaren, die hem te leven op deze aarde werden gegund; wèl besteed? In zijne jeugd leergierig, in zijnen mannelijken leeftijd ijverig werkzaam, in gevorderde levensjaren nog bijzonder gezet op getrouwe pligtsbetrachting, heeft hij, in de verschillende werkkringen hem toevertrouwd, zich spoedig, en tot meer dan alledaagsche hoogte, bekwaam gemaakt en betoond. De classieke opvoeding, hem ten deele gevallen, hoog waardeerende; de lessen en het voorbeeld van zijnen voortreffelijken vader nooit uit het oog verliezende; heeft hij bereidvaardig, naar zijn beste vermogen, elke dienst bewezen, die het Vaderland van hem verlangde, en voor dat Vaderland steeds alles ten offer gebragt. Wat hij voor echtgenooten, kinderen, huisgenooten en onderhoorigen is geweest, kunnen zij getuigen, die in zijn huisselijken kring werden toegelaten, en daarvan mogt blijken, toen hij de Russische haven verliet, en toen zijn afgelegd ligchaam werd wedergegeven aan den schoot der aarde.
Gelukkig het land, dat vele zulke burgers mag bezitten!
 
Arnhem, Augustus 1864.
J.M. de Kempenaer.



{==261==} {>>pagina-aanduiding<<}






Levensberigt van H. Bouman.

Have, pia anima.
Zou het waar zijn, wat sommigen zeggen, dat de schoone deugd der piëteit in onze dagen al zeldzamer en zeldzamer wordt? Zou de eeuw der lofredenen in die mate door de eeuw der kritiek zijn vervangen, dat er voor billijke waardeering ook van het meest zeldzame en buitengewone naauwelijks plaatsruimte overblijft? Kloppen de polsslagen van onzen felbewogen tijd zoo onrustig en snel, dat ook beroemde en geliefde dooden nog spoediger dan te voren vergeten worden? Wij hebben behoefte om de wel eens geschokte overtuiging van het tegendeel vast te houden. Maar al werd het ook voortaan door den geest des tijds autokratisch verboden, één enkele schrede over de grenzen van het: nil mirari te zetten, wij zouden, eer wij ons onderwierpen, in ieder geval verzoeken, dat het ons vooraf vergund werd nog

{==262==} {>>pagina-aanduiding<<}

ééne exceptie te maken, en althans nog een frisschen lijkkrans om het beeld des Hoogleeraars te vlechten, die niet slechts van schaars geëvenaarde geleerdheid, maar ook van schier onbegrensde piëteit jegens voorgangers, leermeesters of oudere ambtgenooten het sprekend toonbeeld geweest is. Het ware àl te tragisch, zoo Hermannus Bouman reeds kort na zijn dood een prooi der vergetelheid werd, hij, die boven anderen zoo veel heeft gedaan, om wie hij lief had ook na hun sterven te eeren. Laat het bestek dezer bladzijden niet toe om aan elken eisch te voldoen, dien men met het hoogste regt aan eene volledige Memoria Boumanni mag rigten, toch zal de eenvoudige Nekrologie, die wij op aandrang van haar geacht Bestuur aan de Maatschappij der Nederl. Letterkunde toezeiden, te gelijk door de kunstelooze vermelding van feiten eene onwillekeurige Lofrede worden. Maar eene lofrede niet alleen op den man, die even nederig van harte als groot van geleerdheid, ongetwijfeld geen wierook zou wenschen gezwaaid te zien boven zijne reeds geslotene groeve: een lofrede bovenal op het aanbiddelijk bestuur der Voorzienigheid Gods, die hare kweekelingen voorbereidt, en roept, en sterkt tot de taak van hun leven op aarde, en - het is naar zijne eigene uitspraak de schoonste levenservaring des ontslapen' Hoogleeraars geweest - hare kracht liefst en meest in diep gevoelde zwakheid volbrengt.
 
Hermannus Bouman - dus plag de ontslapene, bij zijne bekende voorliefde voor klassieke studiën, zijn naam bij voorkeur te schrijven - zag het eerste levenslicht den 11den Febr. 1789 te IJdaard, een klein Friesch dorp, twee uren van Leeuwarden 1. Zoowel als zijne toekomstige gade was hij gesproten uit, en behoorde hij tot een geslacht, dat de

{==263==} {>>pagina-aanduiding<<}

Franschen gewoon zijn ‘une famille tout à fait Lévitique’ te noemen. Ook zijn vader Luitonius Bouman was, vroeger, in 1776 te Peize in Drenthe (Classis Assen), en sinds 1780 in het reeds genoemde IJdaard ijverig werkzaam als Godsdienstleeraar, in gelukkigen echt verbonden met Lucretia Welmina van der Swaagh, vroeger gehuwd met den niet onberoemden Groninger Kerkleeraar Johannes Frantzen. Later heeft de zoon zelf aan dien eerbiedwaardigen vader eene onopgesmukte hulde gebragt, en bij die gelegenheid nog nadere bijzonderheden aangaande zijne voorzaten medegedeeld, die wij thans kortheidshalve voorbijgaan 1. Van zijne vaak zwakke en lijdende moeder schijnt hij dat hoogst gevoelig en zenuwachtig ligchaamsgestel te hebben overgeërfd, dat zijn belemmerenden invloed hem gedurende zijn geheele leven in meerdere of mindere mate zou doen gevoelen. Reeds in zijne kindschheid door hevige en langdurige stuipen geplaagd, voelde de zwakke knaap, in dit opzigt niet ongelijk aan Bilderdijk, al spoedig, hoeveel hij in physieke vermogens bij anderen achterstond. Ook daaruit ontwikkelde zich een zekere neiging tot zwaarmoedigheid, waarmede hij later nog dikwijls te strijden zou hebben, maar tevens eene vroegtijdige behoefte aan ernst en godsdienst des harten. De zaden daarvan werden door de ouderlijke handen met naauwgezette zorg op den veelbelovenden akker gestrooid. De eerste beginselen van het lezen en schrijven leerde hij naar de methode van den bekenden opvoedkundige J.H. Nieuwold, Predikant te Warga, een uur van zijne woonplaats verwijderd. Eene beroeping intusschen naar de gemeente van Harderwijk, ten jare

{==264==} {>>pagina-aanduiding<<}

1798 door zijn vader ontvangen en aanvaard, bragt den ruim negenjarigen knaap naar de Fransche kostschool aldaar, en gaf het uitzigt op hooger ontwikkeling, dan hij op het stille Friesche dorp had kunnen bereiken. Aldaar onder eene meer gestrenge dan doelmatige leiding geplaatst, zag hij zich al te spoedig tot inspanning schier boven zijne krachten geroepen, maar ontving ook reeds vroeg de schriftelijke lofspraak, dat hij ‘een geheugen zonder voorbeeld’ bezat. Jammer slechts, dat toen deze school, en hij met haar, een jaar later naar Elburg verplaatst was, de overspanning van den onvermoeiden leerling eene hevige zenuwziekte veroorzaakte, die stof gaf het ergste te vreezen. Intusschen, het ouderlijk gebed om het behoud van den éénig overgebleven zoon werd verhoord, en de geneeskundige hulp der Hoogleeraren Forsten en van Maanen niet vruchteloos ingeroepen. In Augustus 1799 was hij genoeg hersteld om een tweede Fransche school te bezoeken, waar Joannes Glaser zijn leermeester werd. Aan dezen was hij de grondslagen zijner uitgebreide kennis van de Fransche taal en letteren schuldig, die hem later in de gelegenheid stelde om aan zijne eerste gemeente ook in zulke dingen nuttig te zijn, die niet tot zijn predikantsambt behoorden. Ook de eerste beginselen van het Engelsch werden hier aangeleerd, en wat aan het openbaar onderwijs in de elementaire vakken ontbrak, toen en later aangevuld door bijzondere lessen.
Middelerwijl was de reeds vroegtijdig ontwaakte neiging tot het herder- en leeraarsambt, onder invloed en naar den wensch van zijnen vader, in het hart van den leergierigen zoon tot volle rijpheid gekomen. In het begin van Augustus 1800 nam hij plaats onder de leerlingen van het Gymnasium Velavicum te Harderwijk, en vertoefde daar volle vier jaren. Al spoedig muntte hij boven zijne medeleerlingen uit, en zag zich gewoonlijk de eerste schoolprijzen toegewezen. Hier waren inzonderheid de grijze conrec-
{==265==} {>>pagina-aanduiding<<}
tor Gerardus Knoop, vriend van den dichter Rh. Feith, en de verdienstelijke Rector, later Hoogleeraar Mr. Jan ten Brink, zijne leidslieden. Bovenal was het de laatste, de kweekeling en geestverwant van den beroemden Amsterdamschen Rector Richaeus van Ommeren, die den jeugdigen Bouman de schoonheden der oude klassieke dichters leerde kennen en schatten, en dankbaar waardeerde deze het later, dat hij ook bij het verlaten van het Gymnasium het voorregt derzelfde wetenschappelijke leiding en vorming mogt blijven genieten, daar de begaafde Rector juist kort te voren Hoogleeraar geworden was in de plaats van Herman Bosscha, naar Groningen als Professor vertrokken. Met eene schoolrede over de onregtvaardigheid der Atheniensers jegens de legerhoofden, die bij Argenuse de zege behaald hadden, had onze Gymnasiast middelerwijl de beslissende schrede van de Rectors-school naar de Academie gedaan. Een plan, bij den zorgvuldigen vader meermalen opgekomen, om den onvermoeid werkzamen jongeling althans nog voor een jaar naar eene andere Academie te zenden, kon niet worden volvoerd, deels door de klimmende ongunst der tijden, deels ook omdat eene hoogst gevaarlijke ziekte hem van den Harderwijkschen Academietijd reeds bijna een half jaar had doen verliezen. Zelf beklaagde hij zich evenwel in later dagen geen oogenblik, dat hij gedurende bijna zeven jaren zich in denzelfden wel kleinen, maar toch hoogst nuttigen en leerrijken kring bleef bewegen. Onophoudelijk door hevig zenuwlijden en vaak ondragelijke hoofdpijn gefolterd, zette hij er met taai geduld de aangevangen studiën voort, niet slechts aan de onmisbare vakken der Theologie, maar ook aan het Jus Naturae van Kemper een deel zijner krachten bestedende. Julius Caesar, Livius, maar vooral Cicero werden hier zijne lievelings-schrijvers; zelfs werd het plan opgevat, ofschoon door gebrek aan tijd niet volvoerd, om al de Grieksche schrijvers der oudheid, met de pen in de hand, naar de

{==266==} {>>pagina-aanduiding<<}

tijdsorde geregeld te lezen. In stede daarvan werd nu menig kostbaar uur aan Homerus en Herodotus toegewijd. Was hij ook nog niet gelukkig genoeg van den laatsten een eigen exemplaar te bezitten, hij getroostte zich gaarne de moeite om in de uren, dat de Academische boekverzameling openstond, zich derwaarts henen te spoeden, en Wesseling's uitgave van den grijzen historicus gretig ter hand te nemen. Toch deed ook de ingenomenheid hiermede hem het eigenlijke doel zijner studiën in geenen deele voorbijzien. Het heiligdom der Oostersche taalstudie werd hem ontsloten door denzelfden Jean Henri Pareau, van wiens taak hij jaren daarna aan de Utrechtsche Hoogeschool een zwaarwigtig deel zou aanvaarden. Voor zoover deze Hoogleeraar het voetspoor drukte van den geleerden Leydschen Oosterling Henrik Albert Schultens, kan men zeggen, dat Bouman, niet minder dan Jan Hendrik van der Palm, met den geest van een talenvorscher doorvoed is, op wien te regt het geleerde Nederland roem draagt. Onder zoo voortreffelijke leiding werd nu weldra ook de liefde tot de Semitische letterkunde even vurig, als reeds vroeger die tot de klassieke geweest was. Zij bepaalde zich in geenen deele uitsluitend tot de interpretatie van het Oude Testament en de studie van het Hebreeuwsch, maar strekte mede tot die van het Syrisch en Chaldeeuwsch, inzonderheid van het Arabisch zich uit. Daarin wedijverde hij met zijnen even werkzamen als gelukkig begaafden Academievriend Evert Kreenen, later door een vroegtijdigen dood als Predikant te Velp bij Arnhem aan de wetenschap en de kerk des Heeren ontrukt. Jaren achtereen las hij met dezen onderscheiden voortbrengselen der Oostersche litteratuur in gezette bijeenkomsten, terwijl beiden straks op het veld der bespiegelende en beoefenende wijsbegeerte in Bernhardus Nieuwhoff een veelzins uitnemenden gids mogten vinden.
Inzonderheid was het evenwel Joannes Clarisse, toen nog Hoogleeraar aan de straks door Fransch geweld gesloten

{==267==} {>>pagina-aanduiding<<}

Veluwsche school, aan wien de jonge Bouman zich veel, ja alles verpligt voelde. Hoorde hij ook van diens ambtgenoot, den achtingwaardigen Annaeus Ypeij, de lessen over Dogmatiek, Symboliek en Homiletiek, Clarisse was en bleef het echter inzonderheid, wiens voortreffelijk onderwijs den onverzadelijk leergierigen student als een nieuwe wereld ontsloot. Hem noemde hij dan ook nog veertig jaren later - getuige zijne nog te melden Memoria Clarissii - den theoloog bij uitnemendheid. Hem hoorde hij de theologische Encyclopaedie, de Kritiek, Hermeneutiek en Exegetiek, straks ook Dogmatiek, Ethiek en de Pastorale wetenschap voordragen met een genot en eene vrucht, gelijk hij van geen ander onderwijs inoogstte, en tot in den laten avond des levens roemde hij het onder de hoogste weldaden der Voorzienigheid Gods, dat hij als jongeling aan de voeten van dézen Meester gezeten had. Alleen de ongunst der tijden hield hem en zijne ouders terug om aan den wensch des hooggeschatten Leermeesters gehoor te geven, dat hij bij het verlaten der Hoogeschool een Specimen over een of ander vak van godgeleerde wetenschap schrijven en verdedigen zou. Nu vergenoegde hij zich met in het voorjaar van 1811 het gewone praeparatoire Proponentsexamen af te leggen voor de Classis van de Neder-Veluwe, te Elburg vergaderd.
Maar al waren ook de Academische studiën met den meesten lof ten einde gebragt, de uitzigten voor den aanstaanden Evangeliedienaar waren desniettegenstaande in het tijdperk der Fransche onderdrukking beneveld, gelijk nimmer te voren. Ook Bouman's vader zag, gelijk zoo velen zijner ambtgenooten, zijne schrale bezoldiging ingehouden, en kon hem dus niet aanraden naar eenige standplaats te staan, waar hij onmogelijk in zijn eigen onderhoud zou kunnen voorzien. Daarom werd het oog bij voorkeur naar Friesland gerigt, waar het lot van vele Evangeliedienaren, ten gevolge van plaatselijke omstandigheden, minder drukkend dan in

{==268==} {>>pagina-aanduiding<<}

Holland of Gelderland was, en op den raad des vaders, die er jaren lang was werkzaam geweest, besluit de zoon in Maart 1812 in dat gewest zoo mogelijk eene standplaats te zoeken. Na de herbergzaamheid van den Leeuwardschen Predikant, Martinus Eppens, een ouden vriend zijns vaders genoten te hebben, reist de geleerde, maar zwakke candidaat te voet naar de vier uren van daar gelegene, gecombineerde gemeente van Oostermeer en Eestrum en preekt er op beroep, naar aanleiding van Luc. XIII: 24-28, met zoo gelukkig gevolg, dat hij na weinige dagen van de meerderheid der stemgeregtigden eene schriftelijke toezegging kreeg, weldra in eene wettige beroeping veranderd. Vooraf, naar den eisch dier dagen, nog tot het afleggen van een peremptoir examen in Friesland verpligt, verscheen hij daartoe den 19den Mei van hetzelfde jaar voor de Classis van Leeuwarden, en werd, nog stante Classe, tot het onderzoek toegelaten. De vereischte getuigschriften werden ‘niet slechts voldoende, maar allerloffelijkst’ bevonden 1. Twee gecommitteerden der vergadering B. Ypma en B.H. Habbema waren Examinatoren. Het onderzoek liep, voor het Hebreeuwsch, over Ps. VIII: voor het Grieksch over Matth. VI: van welk hoofdstuk vs. 25-32 de tekst was der proefpredikatie, insgelijks voor de Classis te houden. Zonder de minste aarzeling toegelaten, werd hij 20 Sept. tot het werk der bediening ingewijd door de predikanten H.N. Ferf en H. Heppener. De laatste hield de bevestigingsrede over ‘de wijsheid die van boven is,’ Jac. III: 17, 18, terwijl de bevestigde des namiddags zijne bediening aanvaardde met eene preek over Hebr. XIII: 14. De keus van laatstgenoemden tekst schijnt ons in den jongen man, die reeds zoo vroegtijdig onder het gevoel van ligchamelijke zwakheid ge-
{==269==} {>>pagina-aanduiding<<}
bukt ging, even gepast als psychologisch merkwaardig. De eerstgenoemde herinnering van Jacobus was tevens onbewuste profetie van zijn toekomstig leven en werken.
Niet gemakkelijk was in sommige opzigten de eerste werkkring van den drie en twintigjarigen Leeraar. Hij had er zeer dikwijls met voorstanders van steile regtzinnigheid en bekrompen begrippen te doen, die zijn persoon en werk uit de hoogte veroordeelden. Maar van lieverlede overwon hij het kwaad door het goed, en maakte reeds dadelijk geen gebruik van de vrijheid, te dien tijde aan jeugdige predikanten in Friesland verleend, en die Borger kort daarna ‘als met gevouwen handen’ ten behoeve van alle eerstbeginnende leeraren van de Hooge Kerkvergadering vroeg, de vrijheid om slechts éénmaal elken zondag te prediken. In het belang der gemeente begon hij reeds terstond de volle dienst te vervullen, onttrok zich, niettegenstaande zijne ligchamelijke zwakheid, aan het bezoeken ook der verst afgelegenen niet, en wist alzoo vertrouwen en liefde te winnen. Dat deed hij bovendien, onder den invloed der toenmalige tijdsomstandigheden, nog op eene andere wijze. Gebogen onder de Fransche heerschappij, en weinig vermoedende dat het dwangjuk reeds binnen eenige maanden verbroken zou worden, achtten zijne meest verstandige gemeenteleden het van overwegend belang, dat althans hunne zonen niet onkundig bleven in de Fransche taal, waarvan het gebruik van regeringswege steeds sterker werd opgedrongen. Naauwelijks vernamen zij, dat de nieuwe predikant daarvan reeds vroegtijdig werk had gemaakt, of zij lieten hem geen rust, tot hij ook op deze wijze hun nuttig was. ‘En ziet daar dan’ (ik gebruik de eigen woorden des ontslapenen) ‘al zeer spoedig na de komst van den predikant van Oostermeer, ook zijne Fransche school geregeld, en door verscheiden leerlingen gezet en getrouw bezocht. Maar dit duurde slechts tot dat in Nov. 1813 de gehate Franschen verdwenen, en de geliefde Oranjeleuze hunne wapenborden verving. Toen

{==270==} {>>pagina-aanduiding<<}

meenden mijne meeste leerlingen, dat nu hunne Fransche leesboeken voor goed ter zijde konden geschoven worden. Één hunner evenwel, de schrandere Elte Martens Beima, in wien zich naderhand een voortreffelijke mathematische aanleg ontwikkeld heeft, en die nu nog door eene belangrijke betrekking aan de Leydsche Hoogeschool verbonden is, bleef zoolang mogelijk van dat onderwijs gebruik maken.’
Er moet ongetwijfeld al spoedig een goed gerucht van Bouman's werkzaamheid uitgegaan zijn. Althans reeds in Sept. 1814 ontving hij het onverwacht berigt, dat hij op de nominatie geplaatst was te Finsterwolde, en diensvolgens werd uitgenoodigd om aldaar den 2den Oct. van dat jaar te komen prediken. Gelegen in de meest aangename en welvarende streek van Groningen, het Oldambt genaamd, werd deze standplaats door velen te meer begeerlijk geacht, omdat daaraan eene hoogst aanzienlijke bezolding verbonden was, ten gevolge van den aanwas der buitendijks gelegene pastorij-landerijen. Ook het nominatie-prediken leverde op zichzelf geen bezwaar op, met hoeveel regt ook later door de Synode gekeerd, daar het in die dagen algemeen gebruikelijk was, en men de eer der noodiging daartoe naauwelijks afwijzen kon, zonder ongenoegen of bevreemding te wekken. Zoo gaf dan ook Bouman ten gezetten tijde daaraan gehoor, en predikte te Finsterwolde tweemalen met zoo gunstigen uitslag, dat veler oog en keus op hem voorloopig gevestigd werd. Toch scheen, onder den invloed van elders wonende stemgeregtigden, de weegschaal naar eene andere zijde over te slaan. Doch wat gebeurt? Juist de groote ijver voor den Candidaat der laatstgenoemden doet reäctie ontstaan, twee zwakkere partijen verbinden zich om het lot te laten beslissen, en dat lot beslist - juist ten gunste van hem, die niets had gedaan om zich ééne stem te verwerven. Zelf was hij nog in later jaren gewoon in deze ongedachte uitkomst, die weldra van overwegenden invloed op zijn levenslot werd, de bijzondere leiding der

{==271==} {>>pagina-aanduiding<<}

Voorzienigheid Gods met een dankbaar hart te eerbiedigen. Hij aarzelde dan ook niet de roeping te volgen, en door onderscheiden omstandigheden genoopt om nog den winter in Friesland over te blijven, nam hij van Oostermeer een zegenend afscheid, den 28sten Mei 1815, met de vermaning 1 Joh. II: 28, terwijl hij den 11dne Junij daaraan volgende zijn werk te Finsterwolde aanvaardde met 1 Tim. VI: 12a, na door zijn' moederlijken oom U.E. van den Swaagh Predikant te Nieuw-Scheemda, in de nieuwe dienst te zijn ingezegend naar aanleiding van Hand. V: 20.
Was Finsterwolde een door velen benijde, het was niet minder een werkvolle akker, inzonderheid voor den dienaar, die ook hier niet het gemak of de grootschheid des levens, maar het heil der zielen kwam zoeken. Door het afschaffen eener openbare zondagavond - catechisatie, die hij in dien vorm tamelijk nutteloos achtte, zag de zwakke Bouman zich geroepen elken zondag (de Nachtmaalsdagen uitgezonderd) driemaal te prediken, des winters bovendien nog in eene week-avondbeurt. Zoo heeft hij enkele jaren honderd tachtig en meer predikbeurten vervuld, gelijk zijne aanteekeningen uit dezen tijd uitwijzen. Maar, hoe overstelpend zwaar die last ook kon schijnen, te midden zijner zwakheid ontbrak het hem evenmin als te voren aan moed en getrouwe volharding, uit geloof en godsvrucht geboren. Hoe vaak hij ook de stipte vervulling van zoo zware ambtspligten met ligter of zwaarder ongesteldheid betalen moest, nooit gedurende dien ganschen tijd riep hij de hulp van anderen in, en kon integendeel nu en dan zelf nog zijn bijstand aan ongestelde ambtsbroeders bieden. Zomer en winter predikte hij, voormiddags over eene vrije stof, namiddags over den Heidelbergschen Catechismus, terwijl hij 's avonds eene geregelde Bijbeloefening hield over de historische boeken, de eene week van het Oude, de andere van het N.T., en dit in dier voege, dat de gemeente vooraf naauwkeurig wist wat behandeld zou worden, ten einde zich tot het hooren voor

{==272==} {>>pagina-aanduiding<<}

te bereiden. Van deze Bijbeloefeningen, toen ter tijde nog weinig in zwang, ondervond hij overvloedig nut en genoegen, gelijk zij dan ook ten einde toe met onverminderde belangstelling aangehoord werden. De weekbeurten waren in vrije volgorde aan de bespreking van bijbelsche personen en andere zaken gewijd. Den alzoo onvermoeid werkzamen leeraar kon wel niemand het euvel duiden, dat hij minder verteringen maakte of gezellige bijeenkomsten bijwoonde, dan sommigen welligt gewenscht zouden hebben. Na den kansel was de studeerkamer zijne meest geliefkoosde plek.
Te Finsterwolde vond Bouman een voortreffelijken vriend in zijn nabuur M. Corstius te Beerta, aldaar slechts ééne week na hem bevestigd. Als het ongunstige weder dit niet verbood, waren beiden gewoon elkander op gezette tijden te zien, en in elkanders omgang voor verstand en hart een uitgelezen voedsel te vinden. Voor deze vriendschap werd door de gemeenschappelijke uitgave van beider Redevoeringen voor het Bijbelgenootschap 1 een klein gedenkteeken opgerigt.
Maar inzonderheid kwam hij er in naauwe betrekking tot den alom geachten Marcus Jan Adriani, Predikant te Oude Pekel-Aa, mede in de Classis van Winschoten, en inzonderheid als Schoolopziener in ons vaderland, gedurende eene lange jarenreeks met eere bekend. Aan hem had Bouman voor zijne ontwikkeling veel, voor zijn huisselijk geluk alles te danken. Adriani's oudste dochter werd de liefhebbende gade van den nabuur en vriend, die tot dusver de eenzaamheid zijner landpastorij alleen door het gezelschap eener jongere zuster verhelderd zag. In deze voortreffelijke vrouw heeft onze ontslapen vriend gedurende vier en veertig jaren het hoogste geluk zijns levens gevonden, en wie beiden gekend hebben, weten, dat hij zich niet overdreven heeft uitgedrukt, toen hij haar ergens als ‘eene onwaardeerbare gave des hemels’ verhief.

{==273==} {>>pagina-aanduiding<<}

Doch keeren wij tot ons geschiedverhaal weder. Den 2den Mei 1820 te Finsterwolde kerkelijk in het huwelijk ingezegend, en alzoo door nieuwe banden aan de streek zijner woning gehecht, vergat echter de onvermoeide herder en leeraar ook als gelukkig echtgenoot de geleerde studiën niet, die nooit hadden opgehouden zijne liefste verpoozing te zijn. Veelvuldige ambtsbezigheden hadden hem tot dusver verhinderd, als schrijver op het gebied van letteren en wetenschap op te treden. Thans echter gaf hij in den toenmaligen Recensent ook der Recensenten van het jaar 1818 eene Verhandeling ter aanprijzing van de beoefening der Nederlandsche Letterkunde in de Zuidelijke Provinciën van het Koninkrijk der Nederlanden. Ook aan de voortgezette beoefening der oude letterkunde werd een deel der uitgewoekerde uren gewijd, en de Oostersche taalstudie met vernieuwde liefde ter hand genomen, schoon haar noeste beoefenaar het steeds meer als waarschijnlijk beschouwde, dat hij op het afgelegen dorp van Groningerland zou leven en sterven. Het was bepaaldelijk deze laatste rigting zijner studiën, die hem zonder groote moeite het oor deed leenen aan de noodiging, die van zijne zijde geheel ongezocht tot hem kwam, om nu en dan iets te leveren in de Bijdragen tot de beoefening en geschiedenis der Godgeleerde Wetenschappen, waarvan de redactie te dien tijde aan den scherpzinnigen Donker Curtius, Predikant te Arnhem, toevertrouwd was. Weldra viel den lezers van dat Tijdschrift het hemelsbreed verschil in het oog tusschen de Beoordeeling van het eerste en het tweede stuk van van der Palm's Bijbelvertaling, waarvan de uitgave niet lang te voren begonnen was. Met de beoordeeling van dit tweede (niet van het eerste) stuk begon die reeks van artikelen in de Jaargangen 1820-1822, die, alleen geteekend met: Frisius, de oogen der geleerde wereld gedurig sterker trokken en boeiden. Geheel zonder toedoen des auteurs werd de sluijer dezer pseudonymiteit voor steeds meerderen opgeheven, en ook daaraan was het

{==274==} {>>pagina-aanduiding<<}

gedeeltelijk toe te schrijven, dat hij na 1825 geene bijdragen aan het gezegde Tijdschrift meer zond. Doch er waren ook geene nieuwe proeven zijner geleerdheid meer noodig om aan bevoegden te toonen, wat zeldzaam licht van wetenschap in een onzer noordelijke gewesten ontstoken, maar tot nog toe als onder een korenmaat was verborgen geweest. De ure was genaderd, dat het, als op een hoogen luchter in den tempel der geleerdheid geplaatst, met zijne schitterende stralen geheel de Nederlandsche Hervormde kerk zou beschijnen.
 
In de Godgeleerde faculteit te Utrecht was, ten gevolge van het emeritaat, aan den Hoogl. G. van Oordt verleend, eene vacature ontstaan, en het was inzonderheid Heringa, die in de gelegenheid was op de vervulling der openstaande plaats een belangrijken invloed te oefenen. Intusschen vond deze onder zijn eigene leerlingen niemand, dien hij met volle vrijmoedigheid aan Heeren Curatoren kon voordragen. In de onzekerheid, wien aan te bevelen, wendt hij zich tot Clarisse te Leyden, en deze noemt hem terstond met warmen aandrang zijnen geliefden leerling uit Harderwijk, den geleerden Predikant van Finsterwolde, dien hij wel in langen tijd niet gezien, maar toch nooit geheel uit het oog had verloren. Daar Clarisse intusschen niet al die naauwkeurige inlichtingen geven kon, die de bedachtzame Heringa wenschte, wordt, met oogenblikkelijke ter zijde stelling van het advies des eerstgenoemden, de Hoogleeraar W.A. van Hengel, toen te Amsterdam, naar Utrecht geroepen. Doch die poging mislukt; de benoemde laat zich tot afwijzing der beroeping bewegen, en Heringa, op nieuw in verlegenheid, voelt zich nu te sterker gedrongen om bij Clarisse een nader onderzoek aangaande diens Candidaat te beproeven. Ook Kemper, die Bouman te Harderwijk als student gekend had, en J.H. Pareau, die hem aldaar onder zijne meest getrouwe toehoorders telde, wordt in stilte geraad-
{==275==} {>>pagina-aanduiding<<}
pleegd. Kortom, zonder dat de hierbij meest belanghebbende van dit alles iets had vermoed of geweten, wordt hij, bij Kon. Besluit van 2 November 1822, tot gewoon Hoogleeraar in de faculteit der Godgeleerdheid, en tot Academieprediker te Utrecht benoemd. Waar hij nog aarzelt, dringen nu vrienden en betrekkingen aan, dat hij de leiding der Voorzienigheid volgen en de zware taak zal aanvaarden. Clarisse schreef o.a., ‘dat het hem nog op zijn doodsbed berouwen zou, indien hij de aangeboden gelegenheid om in zoo ruimen kring nuttig te zijn, thans ongebruikt liet voorbijgaan.’ Zoo werd dan het besluit om te gaan, hoezeer schoorvoetend, genomen, en nadat nog enkele materieële bezwaren zooveel mogelijk uit den weg geruimd waren, gaf de Leeraar van Finsterwolde, met een bewogen gemoed, den 5den Januarij 1823 aan zijne gemeente kennis, dat hij haar weldra zou verlaten, predikende over Hand. XVII: 26. Den 27sten April nam hij afscheid met eene leerrede over Hand. XX: 36. Gedurende bijna elf jaren was hij in de Evangeliebediening werkzaam geweest.
Den 20sten Mei 1823 aanvaardde Bouman zijne nieuwe waardigheid met eene Oratio de Belgio, disciplinae theologicae nostra inprimis aetate sede pulcherrima et maxime opportuna, waarvan de eerste indruk hoogst gunstig was 1. Droeg de Latiniteit ondubbelzinnige sporen der gewenschte vrucht, waarmede de prediker reeds in zijne stille landpastorij dagelijks zijn Cicero, Muretus of eenig ander uitgezocht auteur met luider stemme gelezen had, de inhoud vond geen mindere goedkeuring, en was dan ook reeds terstond eene ondubbelzinnige uitdrukking van des Redenaars rigting en denkwijze, een programma in zeker opzigt, waaraan hij zich levenslang getrouw heeft betoond. Warme liefde voor het vaderland en zijne letterkundige instellingen; onge-
{==276==} {>>pagina-aanduiding<<}
veinsde bewondering van hen, die zich als beoefenaars der wetenschap op eenigerlei wijze verdienstelijk maakten; brandende zucht om hen na te treden, zooveel mogelijk op den veiligen middenweg, zij openbaarden zich reeds terstond in deze Oratio. Met nadruk verhief de spreker inzonderheid den lof der modestia: ‘eam modestiam dico, quae cum et suae tenuitatis probe conscia sit, neque arctorum unquam immemor finium, quos humano constituit ingenio rationique natura, scire nos pauca posse, admirari permulta debere, omni tempore recordatur.’ Zeker, het: scire nos pauca posse, heeft hij, gelijk weinigen, tot zekere hoogte op schitterende wijze gelogenstraft, maar het: admirari permulta debere, is ten allen tijde zijne zinspreuk gebleven.
Intusschen, ook hier was de blijdschap niet geheel onvermengd, althans niet zonder eenige zorg. Nog altijd was de eindregeling onbeslist gebleven van de bepaalde vakken, waarvan het onderwijs den nieuwen Hoogleeraar zou worden opgedragen. Vele jaren daarna hoorden zijne vertrouwde vrienden hem soms van zijn opzien tegen de Theologia Naturalis gewagen, tot wier behandeling hij zichzelven minder geschikt achtte, dan tot die der Exegese en Kritiek des N.V. Hij had daarom gewenscht en gehoopt, dat die taak aan zijn nieuwbenoemden ambtgenoot, H.J. Royaards, zou toevertrouwd worden, die een maand later zijn post zou aanvaarden. Dien zelfden avond intusschen zijner Inauguratie werd de zaak bij gemeenschappelijk overleg, doch in strijd met zijne stille wenschen, beslist. Het bleek niet anders mogelijk, dan dat hij de niet geringe toegift der Theologia Naturalis tot de exegetische lessen aanvaardde. Hij deed het schoorvoetend, maar gelijk in alles gezind de leiding van Boven te volgen. En voorzeker, zoo in deze verdeeling van werkzaamheden tusschen zijne beide jeugdige ambtgenooten de invloed van Heringa is merkbaar geweest, men zal tevens moeten erkennen, dat deze hier goed heeft gezien, en dat de Theologia Naturalis veel beter aan Bou-
{==277==} {>>pagina-aanduiding<<}
man, dan aan Royaards kon toevertrouwd worden, wien zijne leerlingen en vrienden gekend hebben als veel minder tot afgetrokken wijsgeerig denken, dan tot den uitgebreiden historischen arbeid geschikt, waaraan weldra aan dezelfde Hoogeschool zijn leven zou toegewijd worden. Hoe het zij, de zaak was nu uitgewezen, en voor het oogenblik ieder voldaan, toen de oudste der beide nieuwe Professoren de drie weken, nog voor de groote vacantie hem restende, aan eenige kritische en exegetische lessen over het elfde hoofdstuk van Johannes besteedde, waarvan de schoonheid hem altijd had aangetrokken. Den eersten Junij aanvaardde hij zijne betrekking als Academieprediker met eene leerrede in de St. Janskerk over het woord des Heilands, Joh. IX: 4, waaraan het zwak en lijdend voorkomen des predikers een aandoenlijken nadruk voor velen der toehoorders bijzette. Hij zelf sprak in het gevoel van een, voor wien het reeds bij den avond geworden was, en zijne eerste leerlingen, hoezeer reeds spoedig zijne vele gaven waardeerende, fluisterden vaak elkander in, dat Hoogeschool en Kerk, naar zij vreesden, zich niet lang in dit licht zou verblijden. De verrassende wijze, waarop die vreeze beschaamd en de zwakke gesterkt is geworden, tegen alle menschelijke berekening aan, gedurende nog een veertigtal jaren, gaf hem dikwijls aanleiding om uit een diep bewogen gemoed Gods hulp en trouw te verheffen.
Van nu af aan vlood het leven van den stillen, eenigzins zwaarmoedigen, maar onvermoeid worstelenden en werkenden geleerde gelijkmatig en rustig daarheen, in de trouwe dienst van kerk en wetenschap doorgebragt. Gedurende eene reeks van jaren zag de gehoorzaal in zijne woning op het Munsterkerkhof de geslachten der aanstaande Evangeliedienaren, die hier gevormd werden, elkander geregeld vervangen, ja straks de zonen rondom denzelfden leerstoel vereenigd, om welken hunne vaders zich schaarden. Er zijn, gelooven wij, weinig voorbeelden van eene zoo onvermoeide, en bij

{==278==} {>>pagina-aanduiding<<}

de grootste ligchaamszwakheid met zoo taaije zelfbeheersching en volharding voortgezette Academische werkzaamheid, als die van Bouman geweest is. Vaak zag men hem, met de kennelijke sporen van hevig ligchaamslijden op het bleek gelaat, naar den katheder zich henen slepen. Maar het opgeven - dàt nooit, wat strijd het ook kostte. Al sprekende bedwong, verwon, vergat, overtrof hij dikwijls zichzelven, inzonderheid wanneer het onderwerp iets had, dat zijn geest en hart overmeesterde. Dan vloeide de stroom dier prachtige Latijnsche redenen al sneller en krachtiger voort; de docent scheen Orator geworden; onwillekeurig dwong hij tot luisteren, en deelde iets van zijne hooge ingenomenheid met wat thans aan de orde was aan zijne jeugdige toehoorders mede. Het was soms alsof zijn Latijn hem artsenij, de katheder zijn geneesmeester was: althans, hij verliet het Auditorium vaak geheel anders, dan hij het was binnengetreden. Maar zijne leerlingen vermoedden het niet, hoe een oogenblik daarna het stille huis- of studeervertrek hem vermoeid zag nedergezonken, terwijl de voor een poos onderdrukte natuur hare regten hernam, en het gesmoorde smartgevoel zich hooger dan een uur te voren verhief.
Overzien wij de Academische lessen, door Bouman te Utrecht gegeven, meer in bijzonderheden, dan worden wij er van zelve toe geleid om allereerst over het vak, dat inzonderheid in den aanvang het zwaarst op zijne schouderen woog, de Theologia Naturalis te spreken. Zij moest, naar zijne opvatting, de leer van God en Goddelijke zaken behandelen, welke de menschelijke rede, buiten het licht der buitengewone openbaring in de H.S., inzonderheid uit de kennis der zigtbare schepping kon afleiden. Met onvermoeiden ijver gordde hij zich aan tot deze veelomvattende taak, en de belangstelling der toehoorders klom, inzonderheid toen hij, op aanraden mede van Royaards, den vader, begon het vak bij voorkeur op historische wijs te behandelen. In beginsel afkeerig van alle beroep op een duister, be-
{==279==} {>>pagina-aanduiding<<}
krompen, pantheïstisch gevoel, zocht hij allermeest in het verstand zijner hoorders eene wèlgegronde overtuiging te wekken aangaande die waarheden, welke de grondslagen van alle redelijke Godsdienst bevatten. Het onderwijs in dit vak werd in en na 1828 over drie achtereenvolgende jaren verdeeld. Het eerste jaar van den drieledigen cursus werd aan de behandeling toegewijd van de oude geschiedenis der wijsgeerige godsdienstleer; beginnende met de oude Indiërs, Chinezen, Egyptenaren en Persen, en eindigende met de laatsten der Alexandrynen. In het tweede jaar behandelde hij de nieuwere geschiedenis der gezegde wijsbegeerte, van het tijdstip aan, dat de Christelijke Godsdienst op haren gang invloed begon te verkrijgen, tot op den nieuwsten tijd toe. Menig uur werd aan de beschouwing en, zooveel noodig, wederlegging der Kantiaansche Godsdienstbegrippen gewijd, en ook met Schleiermacher, met wien hij intusschen weinig sympathiseerde, zocht de leermeester zijne hoorders bekend te maken, inzonderheid naar aanleiding van diens Reden über die Religion. Nadat door dien tweejarigen historischen cursus voor de wetenschap zelve een breede grondslag gelegd was, bleef het derde jaar meer opzettelijk aan de voordragt van 's Hoogleeraars eigen stelsel gewijd. Wie het thans inziet, en billijk wil oordeelen, mag allerminst vergeten, dat Bouman in de door hem gekozen methode, althans aan geen der Nederlandsche Hoogescholen, nog eenigen voorganger had, zoodat men veilig mag zeggen, dat wie onder onze vaderlandsche Godgeleerden later ook op dit gebied een hooger standpunt heeft ingenomen, mede aan zijne hand en op zijn voetspoor tot deze hoogte is opgestegen. Velen zullen zich zeker met ons nog zeer levendig kunnen herinneren, met wat warmte en kracht hij inzonderheid het dusgenaamde physisch-teleologisch bewijs voor het bestaan van God in den geest van Paley en Clarisse ontwikkelde, terwijl hij daarentegen aan de aprioristische argumenten volstrekt alle waarde ontzeide.

{==280==} {>>pagina-aanduiding<<}

Merkwaardig was, inzonderheid bij de behandeling van de nieuwere geschiedenis, de worsteling van het streven naar klassieke latiniteit met de zucht om de terminologiën van Fichte, Schelling en Hegel zoo naauwkeurig mogelijk weder te geven. Over de waarde van de ontwikkeling der wijsbegeerte van de Godsdienst na Kant kwam het oordeel van Bouman met dat van Borger in zijne beroemde Verhandeling de Mysticismo vrij wel overeen. Wat beteekenis hij aan het geheele studievak hechtte, bleek uit zijne Rectorale Oratio de historiâ philosophiae de Deo, sapientiae magistrâ 1. ‘Ea historia’ - aldus bepleitte de Redenaar de waarheid der door hem verdedigde stelling - ‘et hominis cognitionem nobis impertit, et philosophiam de rebus divinis saluberrimis moderatur consiliis, et divinam, quae mundum moralem regit providentiam admirari docet, et Christi de Deo doctrinam magni faciendam commendat.’ Gaat het anderen gelijk ons, nog na zoovele jaren zal men die schoone en krachtige Oratio met ingenomenheid lezen, en zich overtuigen, hoe de zwakke Hoogleeraar, niettegenstaande al wat de natuur hem onthouden had, zich tot de hoogte verheffen kon eener waarlijk klassieke welsprekendheid. Meer dan ééne bladzijde uit dit en andere zijner geschriften zou ten proeve daarvan kunnen aangevoerd worden. Maar zeker blonk geen enkele schooner dan de onverwachte spraakwending, waarmede hij gansch onvoorbereid Clarisse begroette, die onverwacht uit Leyden was overgekomen om zijnen discipel te hooren oreeren. ‘Te necopinans praesentem hîc adspicio, Clarissi celeberrime’, riep de verraste redenaar uit, en kon nu den stroom van zijn gevoel niet langer bedwingen, ‘Te, qui divino beneficio

{==281==} {>>pagina-aanduiding<<}

praeceptor mihi obtigisti. Si quid in philosophiâ valeo, si quid in Theologiâ, si quâ sum coelestis Christi doctrinae interpretandae peritiâ, Tibi id ita debeo, ut profecto nemini cuiquam magis. Te adspicio, cujus adolescens admiratus sum doctrinam, quid non complexam. Nunc magis etiam admiror magnanimitatem ac fortitudinem, nullis fractam calamitatibus. O Clarissi! Si quando corporum egressi carcere mortalium, ad animorum concilium coetumque admissi fuerimus, nullâ amplius aut caduci corporis infirmitate pressi aut aerumnarum saevitiâ jactati, quanto tunc melius res divinas cognoscemus, Deique paternam, quâ nostra fata moderatus est, bonitatem! Qualis tum et quam immortales Deo gratias agam, quod Te, Te mihi praeceptorem dederit et adolescentiae ducem!’ Is het wonder, dat een daverend applaudissement van het verrast auditorium zoowel den Leermeester huldigde, als den Redenaar, die de innigste gevoelens van zijn hart alzoo in schitterend Latijn ex improviso wist uit te spreken?
Geen mindere zorg wijdde de Hoogleeraar aan de Exegese van het N.V. en de daarmede verbonden studievakken. In Sept. 1823 ving hij hunne geregelde behandeling aan met de kritische en exegetische verklaring deels der Lijdensgeschiedenis, naar den leiddraad van Griesbach's Synopsis, deels der beide brieven aan de Thessalonicensen en die aan Philemon. Later werden onderscheiden' moeijelijke en belangrijke plaatsen des N.T. ter hand genomen, bij voorb. Joh. XIV-XVII en Matth. XXIV en XXV, met de gelijkluidende plaatsen. Ook de meeste Apostolische Zendbrieven zijn in den loop van zijn Academisch leven, hetzij eens of meermalen door Bouman behandeld. Gedicteerd werd bij die lessen niet anders dan, althans in de eerste jaren, eene overzetting. Voor het overige waren het aanhoudende en geregelde zamenspraken in den vorm van responsies, waartoe vaak zoovelen zich aanboden, dat het lijstje der respondenten later tot ongeveer een tiental namen beperkt moest wor-
{==282==} {>>pagina-aanduiding<<}
den. Het was eene vrije navolging van den trant, dien hij te Utrecht komende met algemeene goedkeuring gevolgd zag op de collegiën van den beroemden van Heusde.
Reeds in het tweede jaar na het aanvaarden zijner bediening begon de Hoogleeraar met zijne lessen over de Exegese des N.T. die over de Hermeneutiek, en (voor het eerst in 1824) die over de Kritiek des N.T. te verbinden. Het eerstgenoemde onderwijs werd, behoudens eigen zelfstandig inzigt en methode, bij het licht van Ernesti en Morus, het ander aan de hand van Griesbach gegeven, schoon ook nieuwere stelsels en methoden in geenen deele voorbijgezien werden. Ook op dit veld arbeidde Bouman in éénen geest met Clarisse en Heringa. Later vond de Winer'sche ακμριβεια grammatica in hem een opregten, maar tevens bedachtzamen en bezadigden voorstander 1. Met onverbiddelijke gestrengheid werd alle mystische en allegorische interpretatie veroordeeld, geen onderscheid tusschen sensus en significatio geduld, en Olshausen's tiefere Schriftsinn als het toppunt van willekeur afgewezen. Zonder daarentegen het misbruik te loochenen, vaak van dezen regel gemaakt, betoonde Bouman zich een gematigd ijveraar voor de Schriftinterpretatie naar de analogie des geloofs, waarbij hij intusschen in geenen deele aan een streng kerkelijk leerstelsel, maar aan den onbetwistbaren hoofdinhoud en geest der H.S., als norma der exegese gedacht wilde hebben. Bij belangrijke vraagstukken, bij voorb. de aard der Graeciteit van het N.T., werd allerminst de Historia Litteraria der kwestie vergeten. Werd deze hermeneutiek, waar de meeste tijd aan dicteeren gewijd werd, niet door allen even hoog gewaardeerd, aangenamer keurden velen met

{==283==} {>>pagina-aanduiding<<}

mij gewis de Critica Sacra, waar geëxcerpeerd en van tijd tot tijd gedisputeerd plag te worden. Men moest den Hoogleeraar bewonderen, die een schijnbaar dor studievak zoo belangwekkend wist voor te dragen, en in beknopt bestek zijnen leerlingen een grooten rijkdom van zaken kon mededeelen, hun geheel of grootendeels vreemd. Men kreeg een helder overzigt van de geschiedenis van den tekst des N.V., de oorzaken van het ontstaan der fouten in de handschriften, de waarde der kritische hulpmiddelen, en leerde de onderscheiden' kritische regelen niet slechts kennen, maar door het pro en contra bespreken van eene of andere belangrijke varia lectio, met oordeel des onderscheids toepassen. De steller althans van dit Levensberigt kon zijne aanteekeningen, gelijk van andere, inzonderheid ook van deze lessen zijns Leermeesters niet zonder weêmoedig genoegen en dank weder opnemen, waar hij welligt al te vermetel zich aangordde tot de taak dezer Biographie.
Gedurende de eerste jaren van Bouman's Academischen arbeid bleven de lessen over de Uitlegkunde van het O.V. opgedragen aan den Hoogleeraar der Oostersche letterkunde, den geleerden J.H. Pareau. Bij het klimmen zijner jaren intusschen wenschte die waardige man van dit deel zijner taak ontslagen te worden, en poogden Curatoren haar op te dragen aan den begaafden Utrechtschen Predikant, Dr. J.F. van Oordt, J.W.zoon (later aan de Hoogescholen van Groningen en Leyden geplaatst), in dier voege dat hij, Evangeliedienaar blijvende, een buitengewoon Professoraat in de Godgeleerdheid ad hoc aan de Utrechtsche Academie bekleeden zou. Toen van Oordt echter wijsselijk aarzelde, niettegenstaande al wat o.a. ook Bouman beproefd had, om hem door schikking en edelmoedige verdeeling van arbeid den last te verligten, en deze laatste zijn wensch, dat er een tweede Hoogleeraar in het Oostersch nevens Pareau mogt aangesteld worden, tot zijnen spijt niet vervuld zag, meende de zwakke, maar onvermoeid werkzame man zich

{==284==} {>>pagina-aanduiding<<}

niet te mogen onttrekken aan hetgeen hij teregt voor de theologen niet slechts wenschelijk, maar noodzakelijk achtte. Reeds in 1828 begon hij Voorlezingen te houden over de Hermeneutiek des O.T., en wisselde die af door de exegetische behandeling van eenige voorname, meest poëtische voortbrengselen der Hebreeuwsche letterkunde. Werden ook later, ten einde het getal der Academische Voorlezingen niet te zeer te vermenigvuldigen, deze lessen met die over de Exegese des O.V. tot één collegie zamengesmolten, zij werden niettemin met bijzondere zorg en naauwgezetheid bearbeid, en dan ook door de beste studenten hoog gewaardeerd. Onderscheiden' belangrijke gedeelten der Israëlietische oorkonden werden breedvoerig verklaard, bij voorkeur de berigten aangaande de schepping, het paradijs, den val, den zondvloed en andere bijzonderheden, die vooral voor aanstaande herders en leeraars der gemeente van groote aangelegenheid waren. Bijzonder werk werd van de vergelijking der Alexandrijnsche overzetting en andere subsidia interpretationis gemaakt. Vooral echter waren het de poëtische gedeelten des O.V., die hij met kennelijke voorliefde aan de beurt der behandeling stelde. Uitgelezen stukken van Job en de Psalmen, van Jesaia en Jeremia, allermeest van Jesaia, den koning der profeten, werden op zulk eene wijze verklaard, dat naast de religieuse, inzonderheid ook de aesthetische waarde er van zooveel mogelijk in het licht werd gesteld. Geen wonder, voorwaar, dat, toen eindelijk door het emeritaat van Pareau de leerstoel der Oostersche letterkunde geheel vacant stond te worden, Curatoren er ernstig aan dachten tot zijn opvolger den man te benoemen, die met zooveel kloeke vastberadenheid tot zijnen arbeid was ingegaan. Uit vertrouwenswaarde bescheiden is ons gebleken, wat thans na beider overlijden niet meer behoeft verzwegen te worden, dat de betrekking, later door den Hoogleeraar Swyghuisen Groenewoud als opvolger van Pa-
{==285==} {>>pagina-aanduiding<<}
reau gedurende eene reeks van jaren vervuld, eerst aan Bouman onder 's hands en onder zegel van geheimhouding is aangeboden geworden door tusschenkomst van Heringa, die in dit opzigt het vol vertrouwen van Curatoren genoot. Maar was er ook niet weinig aanlokkends in het geopend vooruitzigt om zich alzoo onverdeeld aan een vak van studie te wijden, waarvoor de liefde reeds vroeg geheel zijn hart had vervuld, toch vereenigde zich de raad van bedachtzame vrienden met de stem van zijn eigen gemoed om hem tot een afwijzend antwoord te dringen. Den 30sten Sept. 1830 gaf hij aan zijn' trouwen raadsman Heringa kennis, dat hij verkoos te blijven in datgene, waarin hij geroepen en tot dusver zoo zigtbaar geholpen was. Niet lang na den afloop dezer onderhandeling werd Groenewoud aangesteld, maar ook daarna bleef Bouman belast met de Exegese des O.V., die hij reeds bij het leven van Pareau geheel vrijwillig had op zich genomen.
Wie met zoo zwakke ligchaamskrachten zooveel op zoo onderscheiden gebied van studie vermogt, was zeker ook niet ongeschikt om het Geheel te omvatten. Schreef ook de Academiewet niet met name de Encyclopaedische lessen aan de beoefenaars der theologische wetenschap voor, een blik zoo juist en scherp als die van Bouman kon daarom het hoog gewigt van Encyclopaedie en Methodologie niet miskennen. Nog altijd stond het hem voor den geest, met hoeveel nut voor zichzelven hij zijnen geëerbiedigden Leermeester Clarisse, naar den leiddraad van Samuel Mursinna, de theologische Encyclopaedie hoorde voordragen. Nadat derhalve de eerstgenoemde in 1831 zijne uitvoerige Encyclopaedie in het licht zond, begon onze vriend weldra aan de hand van dit leerboek Voorlezingen voor de studenten te houden, en toen later eene tweede uitgave daarvan noodzakelijk werd, had die, naar des beroemden schrijvers eigen getuigenis, aan niemand zooveel als aan dezen zijnen hooggeleerden discipel te

{==286==} {>>pagina-aanduiding<<}

danken 1. Bouman behandelde het vak, althans in den aanvang, in een tweejarigen cursus, telkens van twee uren 's weeks, Clarisse volgende, ophelderende, aanvullende, echter met dien verstande, dat de exegetische theologie, tot welker ontwikkeling hij elders overvloedige gelegenheid had, hier slechts als in het voorbijgaan besproken werd. Later echter ging hij meer zelfstandig zijn eigen weg, doch liet dit vak van onderwijs eerst in het Academiejaar 1857-1858 varen, toen hij de grenzen der Academische loopbaan en den eervollen rusttijd genaakte.
Wanneer de Hoogleeraar in den avond zijns levens terugzag op de voleindigde taak, en tot zijne jongere vrienden gewaagde van zijn belangrijk voorleden, was hij inzonderheid ook gewoon met ootmoedigen dank de gunst van zijnen God te verheffen, die hem niet slechts tot al dezen arbeid gesterkt, maar hem zelfs tot driemalen toe de kracht tot eene gansch buitengewone taak had geschonken, waarvan de vervulling hem door niemand of niets had kunnen opgelegd worden, behalve door zijn eigen pligtbesef en grenzenloozen ijver alleen. Toen namelijk in het begin van 1854 de Hoogleeraar H.J. Royaards aan zijn uitgebreiden werkkring ontrukt werd, was Bouman terstond gereed en in staat om, eenige maanden achtereen, de lessen der kerkgeschiedenis op te vatten, ter plaatse waar de draad aan de verstijfde hand van zijn ambtgenoot en vriend was ontvallen. Hij aarzelde niet op het nevelig gebied van het Gnosticisme en Manichaeisme terstond de schreden te zetten; hij deed het met gemak en met eere, en ging voorts geregeld voort op dien weg, tot de opvolger van den ontslapene, de Hoogleeraar ter Haar, deze ongewone, maar hem niet te zware taak van hem overnam. - Even weinig onttrok hij

{==287==} {>>pagina-aanduiding<<}

zich, ten jare 1855, toen het Synodaal Reglement op de examens en de toelating tot het Leeraarsambt voorschreef, dat de aanstaande dienaren der kerk ook lessen ter Inleiding in de Bijbelboeken van het O. en N. Testament moesten bijgewoond hebben. Op reeds ver gevorderden leeftijd aanvaardde hij kloekmoedig de eene helft van die nieuwe taak, terwijl de andere aan zijnen jongeren ambtgenoot werd overgelaten. Met gretigheid greep hij zelfs die gelegenheid aan om over den zamenhang der Bijbelboeken en der Bijbelsche Geschiedenis breeder te handelen, en het tevens in tal van proeven te toonen, hoe menig criticus ook op dit gebied alles behalve kritisch te werk ging bij het behandelen der wigtigste vraagstukken. Luide verhief hij zijne stem tegen de eenzijdige rigting van hen, die de krachtigste getuigenissen der oudheid aangaande den oorsprong der gewijde schriften versmaadden, en op een grondslag van onbewijsbare hypothesen met een willekeur zonder grens het eene luchtkasteel na het andere bouwden. Trouwens, niemand meer dan hij was afkeerig van eene ijdele en onbedachtzame wetenschap, die zonder eenige verschooning haar eerbiedwaardig object, en ten slotte in de consequentie zichzelve vernietigt. Maar even wars was hij tevens van die bekrompen kleingeestigheid, die het oude alleen omdat het oud was eerbiedigde, en a priori besloten was om in geen geval met de kritische of exegetische traditie te breken. Tusschen beide uitersten zooveel mogelijk het veilig midden bewarende, ging hij zijne hoorders op den weg van onbevangen en vrijmoedig, maar tevens eerbiedig en bedachtzaam Schriftonderzoek voor, en volhardde daarin, tot hij die taak ten jare 1857, met onderling goedvinden, aan de bevoegde handen van zijnen geleerden ambtgenoot Millies overliet. - Hoezeer hij anders de man was die naar eisch en met gemak te vervullen, het was reeds vóór dit laatste jaarcijfer nog op eene andere, verrassende wijze gebleken. Gelijk hij namelijk vóór het optreden van Swyghuisen Groenewoud

{==288==} {>>pagina-aanduiding<<}

was waardig gekeurd geweest, de taak van Pareau te vervullen, zoo was hij - de zwakke, maar die zoo velen had overleefd en zien vallen - nog na diens emeritaat, anno 1855, in staat, op verzoek van Curatoren de lessen in de Arabische taal en letterkunde tijdelijk, zoolang het noodig was, op te vatten. Als moest de cirkel van zijn leven in den avond weder tot zijn punt van uitgang terugkeeren, zoo werden zijne laatste krachten nog aan hetzelfde vak van studie gewijd, dat zijne eerste liefde geweest was. Nog gedurende een geheel Academiejaar hield hij een buitengewoon collegie over de beginselen der Oostersche, meer bijzonder der Arabische taal en letterkunde, en het gelukte hem werkelijk tot zekere hoogte het drooge en vervelende te vermijden, dat dergelijke oefeningen maar al te ligtelijk aankleeft. Slechts kortelijk hield hij zich in dit sodalitium Arabicum, gelijk hij het gaarne noemde, bij de grammaticale grondregelen op: zoo spoedig mogelijk werd de toepassing gezocht en gevonden door het lezen en ontwikkelen van eenige korte Arabische, op de lei geschreven zinsneden; daarna inzonderheid van de fabelen, gezegden en spreuken die achter Roorda's Grammatica Arabica voorkomen. Als student zat de oude man daarbij onder de studenten aan ééne tafel, zooveel mogelijk zijne lessen gevend in den vorm van een doorloopend gesprek; en niet zonder regtmatige zelfvoldoening plag hij later te verhalen, hoe in het laatste collegie-uur op dit schaars betreden gebied, nog de namen van twee en twintig respondenten op het hem aangeboden praetorenlijstje waren te lezen geweest. Aan het einde van dien buitengewonen arbeid ontving hij van Heeren Curatoren een opzettelijk schrijven van dankbetuiging, en van de studenten, die lid van dit sodalitium geweest waren, een sierlijken beker als huldeblijk.
De inrigting van al deze lessen was, het bleek reeds uit het gezegde, gelijk uit den aard der zake, verschillend. Bij de behandeling der Hermeneutiek en der Theologia Natu-
{==289==} {>>pagina-aanduiding<<}
ralis werd, inzonderheid in de eerste jaren, een gedeelte van het collegie-uur aan dicteeren gewijd. Later echter begon de Hoogleeraar in dit opzigt meer aan den geest en eisch des tijds toe te geven, en den vorm der vrije voordragt te kiezen. Hoezeer hem daarbij zijne zeldzame heerschappij over het Latijn te stade kwam, weten allen, die met ons het voorregt hadden tot zijne leerlingen gerekend te worden. Het is de vraag, of zulken, die bij zijn leven of na zijn verscheiden zijne lessen ‘gewoonlijk vervelend of volstrekt onbeteekenend’ noemden, die altijd met de vereischte naauwgezetheid en belangstelling bijgewoond hebben.
Wij moeten nog van een ander gewigtig deel van Bouman's werkzaamheid spreken, zijne betrekking als Academieprediker. Legde deze hem de verpligting op, om ten gezetten tijde tot de gemeente te spreken, ook die taak werd door hem met de meest gemoedelijke naauwgezetheid vervuld, en het bleek overvloedig, dat de noeste beoefening der wetenschap hem in geenen deele de practische eischen van het leven en de kerk deed vergeten. Bouman was een verlicht, ernstig, trouwhartig Evangelieverkondiger, wiens leerredenen geheel ingerigt waren om de behoeften van verstand en hart te bevredigen, en dan ook door niet weinige der meest ontwikkelde en ernstig denkende leden van de Utrechtsche gemeente op hoogen prijs gewaardeerd werden. Hoe ijverig hij zich ook van dit deel zijner taak plag te kwijten, het bleek uit den Bundel, dien hij, reeds Emeritus, ten jare 1860, ‘ter aandenking aan vrienden en bekenden’ in het licht heeft gezonden. Die bundel is uitnemend geschikt om zoowel de sterke als de zwakkere zijde zijner prediking klaar in het licht te stellen, en leert ons zijnen Auteur niet slechts als gemoedelijk, maar ook als smaakvol, ja op menige bladzijde als waarachtig welsprekend prediker kennen, bij wien het ‘pectus est, quod disertum facit’, ten volle waarheid geworden was. Als proeve van den gelukkigen invloed, dien zijne uitgebreide studie op de degelijkheid en

{==290==} {>>pagina-aanduiding<<}

grondigheid zijner prediking had, moeten wij inzonderheid de opstellen over Ps. LXXXVII en 1 Cor. I: 25 met hooge lofspraak vermelden. In dat over Rom. XII: 6-8, eene opwekking behelzende om de aardsche taak met eenvoudigheid, naarstigheid en blijmoedigheid te verrigten, heeft hij onwillekeurig zijn eigen beeld als naar het leven geteekend. En waar hij (zie de laatste leerrede van dien Bundel) zijne bediening nederlegde met het heerlijke profetenwoord: ‘Hij geeft den moeden kracht,’ daar vatte hij de slotsom zijner geheele ervaring op aandoenlijke wijze in eene betuiging te zamen, welke meer dan eene andere geschikt zou zijn om als levensspreuk onder zijne eerbiedwaardige beeldtenis geschreven te worden.
Andere Leerredenen heeft Bouman slechts weinige uitgegegeven. Behalve ééne naar aanleiding der tijdsomstandigheden van 1831, waarover zoo aanstonds nader, zond hij twee Lijkredenen in het licht, na den dood van Heringa (1840) en Royaards (1854), die de nagedachtenis van beide beroemde ambtgenooten op waardige wijze vereerden. Uit een oogpunt van gewijde en tevens echt Academische welsprekendheid beschouwd, plaatsen wij echter boven allen de Feestrede ter inwijding van het tweede Eeuwfeest der Utrechtsche Hoogeschool (1836), die wij hem zondag avond, den 12den Junij van dat jaar in de Domkerk met jeugdig vuur hoorden uitspreken. De Latijnsche kleur, die hier en daar aan den Hollandschen stijl is gegeven, verhoogt de klassieke tint van de voordragt. De aanhef herinnert levendig aan het bekende: ‘venite ad ludos, quos nemo vidit, nec unquam videbit’ der ouden. Wijs, waardig, wèlgekruid zijn de zedelijke en godsdienstige wenken en herinneringen, die den feestgenooten worden medegedeeld, en hoogst gelukkig is ongetwijfeld de wijze, waarop tegen het einde de Hoogeschool zelve, als sprekende tot hare kweekelingen en vrienden, wordt ingevoerd, om ten slotte door eene nog hoogere stem dan van aardsche wijsheid alleen vervangen te worden,

{==291==} {>>pagina-aanduiding<<}

tot zich eindelijk alles in hooggestemde aanbidding en dankzegging oplost. Trouwens, hoe warm een vriend en lofredenaar der Utrechtsche Hoogeschool niet alleen, maar ook van andere vaderlandsche Instellingen van hooger Onderwijs de ontslapene was, hij toonde het in zijne tweede rectorale Oratio (1845), et instituta Academica, quae saeculo XVII. floruerunt cum iis, quae nunc ibidem sunt, breviter comparans et memoriam celebrans Virorum Cll. F.S. Alexander, N.C. de Fremery, J.F.L. Schröder. Maar inzonderheid heeft hij van deze zijne voorliefde, en te gelijk van zijne piëteit voor zijne eigene Alma Mater een duurzaam gedenkteeken opgerigt in zijne Geschiedenis van de voormalige Geldersche Hoogeschool en hare voormalige Hoogleeraren, grootendeels uit ongedrukte of zeldzame bescheiden, II Deelen, Utrecht, 1844 en 1847. Een werk, zoo rijk aan proeven van groote belezenheid en onvermoeiden arbeid, bepaaldelijk op het gebied der Biographie en der Historia litteraria, dat het reeds op zich zelf voldoende zou zijn om den naam des Auteurs voor vergetelheid te helpen bewaren bij allen, die op de waardige handhaving van den vaderlandschen letterroem prijs stellen. Die geleerdheid, doorstralende onder anderen, in het kritisch gebruik van niet weinige tot dusver onuitgegeven' bescheiden, wordt slechts geëvenaard door eene naauwkeurigheid, die tot in de kleinste bijzonderheden toe zichzelve nergens verloochent. Dat het boek slechts tot betrekkelijk beperkten kring zijn' weg heeft gevonden, is alleen eene vrucht der omstandigheid, dat het onderwerp uit zijn' aard de belangstelling van niet velen opwekken kon. Die het intusschen kennen, zullen het ook weten te schatten, en met ons de voormalige Geldersche Academie gelukkig prijzen, dat zij, indien dan ook opgeheven, echter op zoo waardige wijze is beveiligd geworden tegen het lot van volslagen vergetelheid.
Maar werd alzoo het leven van den grooten, onvermoeiden geleerde tusschen den katheder, den kansel en het stille

{==292==} {>>pagina-aanduiding<<}

boekvertrek eene reeks van jaren verdeeld, het was er ver van verwijderd, dat hij onverschillig of werkeloos toeschouwer bleef van wat in ruimer kring regtmatige belangstelling wekte. Integendeel, het oogpunt, waaruit hij eenmaal (1840) de verdiensten van Heringa schetste als Voorstander van het vaderland en deszelfs heilzame instellingen, mag allerminst voorbijgezien worden bij het weêmoedig herdenken van hem, die jaren achtereen Heringa's vriend en ambtgenoot was. Dat toonde hij, toen in 1830 de Belgische opstand alle vrienden des vaderlands met de diepste verontwaardiging, maar tevens met een gloed van geestdrift en vaderlandsliefde vervulde, die voor geen enkel offer terugdeinsde. Snelden vele Muzenzonen mede te wapen, en vuurden andere Hoogleeraren met woord of voorbeeld dien jeugdigen ijver aan, ook Bouman deed wat hij kon. Zijne pen was het wapen, dat den dreigenden vijand bestreed, en zijn woord vond weerklank in het hart van duizende landgenooten. Nog is zij niet vergeten, de bezielde brochure: Nu of nooit. Vaderlandsche ontboezeming na het ontstaan van het oproer in een gedeelte van België (Utrecht, 1830), waarvan binnen weinige weken een tweede druk, met een bijvoegsel vermeerderd, het licht zag. De indruk van dit opwekkend woord werd zeer kort daarna versterkt en bevestigd door een tweede geschrift van gelijken aard: Thans meer dan ooit! Moed en kracht met vertrouwen op God alleen, (Utrecht 1830). Andere staatkundige geschriften, tot de beweging dier dagen betrekkelijk, heeft Bouman niet uitgegeven. Ten onregte zijn hem meerdere toegekend, zelfs openlijk in eene lijst van destijds verschenen stukken. Maar door deze beide brochuren heeft hij onmiskenbaar en krachtig op de verlevendiging en loutering van den volksgeest gewerkt; en toen het steeds klaarder bleek, dat de aanhoudende strijd niet slechts offers vroeg van bloed en leven, maar ook van geld en goed, was het Bouman wederom, van wien het denkbeeld uitging, om een bundel Leerredenen, betrekking heb-
{==293==} {>>pagina-aanduiding<<}
bende op de jongste omstandigheden van het vaderland, te doen uitgeven door de gezamenlijke Nederlandsche Academiepredikers, geheel ten voordeele van de verdedigers des vaderlands en hunne betrekkingen. Geen moeite of inspanding was, te midden van zoovele andere bezigheden, hem te groot en te zwaar om het lievelingsdenkbeeld met de meeste zorgvuldigheid uit te voeren. Niet slechts het Prospectus en de Voorrede was van zijne hand, maar ook de uitvoerige, met zeldzame naauwkeurigheid bewerkte Lijst der zesduizend Inteekenaren (vijf vellen druks), voorafgegaan door allerlei aanwijzingen, terwijl zijne Leerrede over Lucas VI: 21a waardiglijk den bundel besloot. Voorzeker, wie thans na zoovele jaren het boekdeel in handen neemt, zal de kennis maken of hernieuwen met stukken van zeer verschillende homiletische waarde. Welligt zou men zelfs niet geheel billijk zijn, zoo men deze verzameling als hoogtemeter bezigen wilde der Academische Evangelieprediking en Homiletiek in die dagen. Maar wat ook voorts te wenschen mogt zijn overgebleven, de bedoeling des Verzamelaars om een geest van godsdienstigheid en vaderlandsliefde te wekken, en tevens een belangrijk geldelijk offer op het altaar des vaderlands neder te leggen, is op schitterende wijze bij velen bereikt. Hij had de voldoening, dat na aftrek der allernoodigste onkosten eene bijdrage van ruim ƒ 14,000, op dezen weg verkregen, in het fonds tot ondersteuning van de gewapende dienst kon gestort worden. Die voldoening bleef onverminderd hem bij, ook waar van een enkele zijde zijne handelwijze en bedoeling met een minder vriendelijk oog werd beschouwd. Nederland en Oranje waardeerden den man, die getoond had een oog en hart te hebben voor beider naauw vereende belangen. En toen, ten jare 1849, de hand van onzen geëerbiedigden Koning het Ridderkruis der Orde van den Nederlandschen Leeuw op zijne borst had gehecht, was er zeker niemand, die deze onderscheiding on-
{==294==} {>>pagina-aanduiding<<}
verdiend, niemand ook, die haar àl te vroegtijdig geschonken achtte.
Daar is een strijd voor het vaderland in vredestijd, die uitsluitend met geestelijke wapens gevoerd wordt; ook dien strijd heeft Bouman, waar hij kon, met moed en eere gevoerd. Wat schoon en waar was en goed, het had in hem naar vermogen een onvermoeiden en wakkeren voorstander; wat in zijne schatting verkeerd en berispelijk heeten moest, hij bestreed het met al zijne krachten. Geen wonder, dat dan ook het Protestantisme in hem een warm handhaver en verdediger vond, en dat de gevaren, die het bedreigden, door hem met zorg werden gade geslagen. Dat bleek onder anderen uit zijne Verhandeling, getiteld: Aan de Protestantsche Leeraars in ons Vaderland, ter gelegenheid van hetgeen in deze dagen (1825) door de Roomsche kerk tegen de Protestantsche ondernomen wordt; een Broederlijk Woord, dat in het tweede Deel's eerste stuk van Heringa's Kerkelijken Raadvrager en Raadgever opgenomen, zoowel van des Opstellers bescheidenheid en bedachtzame wijsheid getuigenis gaf, als van zijne lofwaardige zucht om voor de waarheid, niet minder dan voor den vrede der kerke te waken. Diezelfde zucht bestuurde hem, waar hij als praeädviserend lid der Synode, zich op gezette tijden mede geroepen zag om aan de beraadslagingen en werkzaamheden der Hooge Kerkvergadering persoonlijk aandeel te nemen. Door geen ligchaamszwakheid liet hij zich terughouden om daar op zijne beurt tegenwoordig te zijn, en de Handelingen der Synode bewijzen, wat gewigtigen invloed hij ook hier meermalen uitoefende op min of meer belangrijke zaken. Dat bleek inzonderheid ten jare 1842, toen de strijd der partijen in de vaderlandsche kerk hem aanleiding gaf, om nadat hij van de Synode was wedergekeerd, eene Broederlijke Toespraak te rigten aan allen, die de Hervormde Kerk liefhebben en om haren vrede bidden. Hij deed het in zijne

{==295==} {>>pagina-aanduiding<<}

betrekking, niet van Hoogleeraar of Evangelieprediker, maar van Lidmaat der gemeente en gewezen Medelid der laatst gehouden Synode, die dan ook op den titel werd uitgedrukt, en leverde daarin tevens eene niet onbelangrijke bijdrage ter kenschetsing van zijne eigene verhouding tot de verschillende denkwijzen, die steeds scherper tegenover elkander zich plaatsten. Men heeft die Toespraak slechts in te zien, om terstond te beseffen, met hoe weinig regt Bouman na zijn dood van sommige zijden als een voorstander der strengste kerkelijke regtzinnigheid in den geest der zeventiende eeuw is geteekend geworden. Zoo dat oordeel niet op vooringenomenheid of misverstand rust, getuigt het althans van overijling en oppervlakkigheid tevens. De Hoogleeraar was juist bevreesd voor, om niet te zeggen, afkeerig van hen, die als handhavers der kerkelijke regtzinnigheid optraden. De ‘zeven haagsche Heeren’ - de naam behoort tot de geschiedenis der kerk van dien tijd - waren hem niet minder onaangenaam dan degenen, die hij drijvers achtte eener onbeperkte vrijzinnigheid. Tusschen beiden zocht hij het veilige midden, gelijk dan ook van beide zijden de Broederlijke Toespraak weerzin en weerspraak heeft uitgelokt 1. Hij bestreed het liberalisme, ‘zonder zelfs melding te willen maken van hen, wier jeugdige overmoed zich niet ontzag Godgeleerden, die uit eerbied voor het Evangelie weigeren de nieuwste wijsheid te huldigen, met de schandnamen te brandmerken van lang verdwenen ketters;’ maar hij zuchtte niet minder over hen, die geacht werden twist en tweedragt te bevorderen, de afscheiding in de hand te werken en aan Rome inzonderheid stof tot regtmatige vreugd over de verdeeldheid van het Protestantisme te geven. Hij zucht-
{==296==} {>>pagina-aanduiding<<}
te over den inhoud en geest van sommige Adressen, aan de Synode gerigt, bitter en scherp van toon, ‘alsof men sommige pleitbezorgers wilde navolgen, die alles aangrijpen om hunne tegenpartij neer te slaan en te verguizen, en niet langer Petrus, Paullus en Johannes, maar alleen Tertullus (Hand. XXIV.) tot voorbeeld genomen had.’ Tegenover beiden verklaarde hij van harte ‘zich toegedaan aan de Hervormde Kerk en aan hare kenmerkende leerstukken, die van oudsher de meeste tegenspraak vonden en het heftigst bestreden zijn.’ Maar hij stond die voor, niet in den geest der kerkelijke orthodoxie, allerminst zoo als die onder den invloed der Opwekking in het tweede vierdedeel onzer eeuw zich verjongde, maar in dien van het toenmalig Supranaturalisme, of wil men liever van het standpunt dier Bijbelsche Theologie, die reeds door Muntinghe, Egeling, Heringa, Clarisse en anderen was vertegenwoordigd geworden. Van dat standpunt uitgaande, kon hij zich dan ook niet gedrongen voelen de Synode te bestrijden, die hij integendeel meende, dat zeer ten onregt verdacht werd, maar trad ongevergd als verdediger op van de plegtige Verklaring en twee Besluiten dier vergadering, te dienzelfden jare genomen. ‘Afgesneden’, riep hij uit, ‘voor eens en voor altijd afgesneden is nu de twijfeling, wel eens door sommiger te groote bezorgdheid geuit, en door anderer loszinnigheid gevoed, of waarlijk het tegenwoordige kerkbestuur eene bepaalde hervormde kerkleer, die voor den Leeraar verpligtend zij, erkenne en voorsta.’ En waar hij, ten slotte, de vrees niet ontveinst, dat zijn woord welligt aan geen der uiterste partijen onbepaald zal behagen: ‘vrede in het bloed des kruises is de vurige wensch van mijn hart en de éénige leuze van dit geschrift. Maar is onverhoopt de verbittering der gemoederen zoo diep geworteld, dat deze of die als offer vallen moet van den partijhaat of der gegevene ergernissen - liever dan iemand anders klage men, wegens onregtzinnigheid of gebrek aan betamelijke

{==297==} {>>pagina-aanduiding<<}

vrijzinnigheid mij aan, mij, zeg ik, aan wien toch, bij zoo zwakke gezondheid en zoo middelmatige geestvermogens, de Kerk niet veel verliezen zou.’ Doch wij mogen niet meer afschrijven. Geheel dit geschrift, door acht bladzijden Bijbelwoorden, met groote Duitsche letter gedrukt, voorafgegaan ‘ter aandachtige, ernstige en biddende lezing van allen, die van de volgende Toespraak eenige vrucht wenschen te trekken’, verdient vergeleken te worden door allen, wien het om juiste kennis en billijke beoordeeling van het theologisch en kerkelijk standpunt des geleerden schrijvers te doen is. Op dat standpunt, bedriegt ons niet alles, is hij ten einde toe blijven staan. Maar het is begrijpelijk, dat naarmate de stroom der vrijere begrippen krachtiger voorwaarts spoedde, de voorstander eener gematigde vrijzinnigheid zich weldra aan veler oog als een jammerlijk achterblijver vertoonen moest, en zèlf onder de steunpilaren van een orthodoxisme gerekend worden, dat hij levenslang met kracht had bestreden. Wij leven tegenwoordig zoo snel. Wat thans door dezen en genen als verbazend regtzinnig wordt aangezien, heette voor twee tientallen jaren vrij liberaal.
Over latere kerkelijke twisten heeft Bouman, zoo ver mij bekend is, zich niet zoo dadelijk uitgelaten. Maar in wat mate diezelfde zucht om alle uitersten te vermijden ten einde toe ook zijn wetenschappelijk leven beheerschte, het kan onder anderen uit eene plaats in de Epistola blijken, waarmede hij ten jare 1852 zijne reeds genoemde Chartae Theologicae opende, en waarin hij met Attisch vernuft en Ciceroniaansche welsprekendheid de beide uitersten gispte, tot welke de geest des tijds naar zijne meening beurtelings de theologen vervoerde, dat van bekrompen' formulierregtzinnigheid ter eene, en onbeteugelde vrijzinnigheid ter andere zijde; eene plaats, die wij alleen niet uitschrijven, om niet al te uitvoerig te worden. Eerst toen de dusgenaamde ‘moderne theologie’ de nieuwste phase harer ontwikkeling

{==298==} {>>pagina-aanduiding<<}

intrad, en zonder verschooning schier alles aanrandde wat hem heilig en dierbaar was, deed de verontwaardiging van zijn bekommerd gemoed hem nu en dan in woord of schrift het: ‘medio tutissimus ibis’ geheel of ten deele vergeten. Hij zag trouwens in, dat hier althans het dusgenaamd veilig midden onveilig werd, en dat men kiezen of deelen moest. En hij koos zonder aarzelen of schromen, met klimmende beslistheid en vastheid, wat hij levenslang had voorgestaan en beleden, het Christelijk openbaringsgeloof met al zijne diepten, de Goddelijke dwaasheid van het Evangelie boven al de wijsheid der menschen. Nu, bij den geheel veranderden stand der partijen, was de oude antipathie tegen da Costa c.s. verwonnen; nu kon hij zelfs aan den feestdisch zijne verontwaardiging over de stoute stellingen van Pierson en menig ander niet smoren; nu schroomde hij zelfs niet met bijna stervende lippen wat elders wetenschap heette te veroordeelen, als Godslasterlijk en antichristelijk ongeloof.
Doch wij loopen gevaar ons zelven vooruit te snellen, en keeren nog eenmaal tot het langdurig tijdperk van zijn Academisch en wetenschappelijk leven terug. Men zou welligt verwacht hebben, dat een man, voor wien het werken alzoo leven was in al de kracht van het woord, de geleerde wereld zou verrijkt hebben met een schat van doorwrochte geschriften. Die verwachting echter is slechts in betrekkelijk geringe mate vervuld, en wie een blik op dit deel zijner nalatenschap vestigt, zal zich eenigermate teleurgesteld vinden. Ook wij zouden gewenscht hebben, dat de Hoogleeraar minder spaarzaam geweest ware in het mededeelen uit zijnen zeldzamen overvloed, en durven slechts gissen wat het was, dat hem tot zoo veel terughouding noopte. Welligt schier àl te groote bescheidenheid, die hem zeer hooge eischen aan zichzelven deed stellen? Misschien de groote ijver, waarmede hij het Academisch leerambt bekleedde, en voor iedere les zich met zooveel zorgvuldigheid voorbereidde

{==299==} {>>pagina-aanduiding<<}

dat betrekkelijk slechts weinig tijds voor andere werkzaamheid overbleef? Of wel de zucht om, zonder pligtverzuim, buiten moeijelijkheden en bezwaren te blijven, waaraan hij anderen zag blootgesteld, die in het strijdperk zich beslister vooraan plaatsten? Wat het ook geweest moge zijn, zeker zal wel niemand in dit geval uit de spaarzaamheid van den schrijver tot de middelmatigheid van den geleerde besluiten. Is er veel met hem ten grave gedaald, het weinige, dat hij ter perse gelegd of daarvoor heeft nagelaten, moge te hooger geschat worden. Op sommigen zijner geschriften wezen wij reeds; van anderen moeten wij thans iets breeder gewagen.
En dan moeten wij vooreerst met warme ingenomenheid van zijne Chartae Theologicae spreken, waarvan het eerste stuk in 1853, het tweede in 1857 verscheen, en de uitgave van een derde nog in 1860 1 tot zijne bepaalde plannen en wenschen behoorde. Zij moesten, blijkens de daaraan voorafgezonden Epistola, allereerst voor Bouman's veelvuldige leerlingen en vrienden van vroegeren en lateren tijd tot een aandenken ook na zijn henengaan strekken. Maar zij waren tevens zoodanig ingerigt, dat zij hoogst belangrijke bijdragen tot beoefening inzonderheid van dat deel der theologische wetenschap aanboden, waaraan zijn leven gedurende zulk eene lange reeks van jaren was toegewijd. Daartoe dienden vòòr alle dingen eenige uitvoerige beoordeelingen, inzonderheid van uitlegkundige schriften, die in de handen van vele jeugdige Godgeleerden gekomen, naar zijne schatting niet zelden beurtelings te hoog of te laag gewaardeerd werden. De geleerde wereld ontving hier van zijne bevoegde hand in de taal der geleerden eene meesterlijke kritiek over onderscheiden stukken van het Exegetisch Handboek tot de verklaring des O. en N. Testaments, in onzen tijd in

{==300==} {>>pagina-aanduiding<<}

Duitschland verschenen. De commentariën van O. Thenius op de boeken der Koningen; van Hirzel op Job; van Knobel op Jesaia; van Meyer op den brief aan de Galaten; van Lünemann op dien aan de Thessalonicensen; de nieuwe uitgave van de Wette's Handboek door Brückner en Messner; de arbeid van Wahl in betrekking tot de Apocryphen des Ouden, en die van Tischendorf in betrekking tot die des Nieuwen Verbonds werden hier besproken met die bescheidenheid en gematigdheid, maar ook met die grondigheid en naauwkeurigheid, die alles kenmerkte, wat uit Bouman's handen gekomen is. Wij weten niet, in hoever van deze beoordeelingen door onze naburen is kennis genomen; maar dat zij dit althans in de hoogste mate verdienden, en dat de wetenschappelijke kritiek, hier te lande zoowel als in den vreemde, er niet weinig bij winnen zou, zoo die meer in dezen geest en op deze wijze beoefend werd, zal niemand der zake kundig, naar wij gelooven, ontkennen. - Voorts ontving men in dezelfde Chartae twee belangrijke Monita, het een over Cicero's denkwijze aangaande het Goddelijk Wezen, het ander over de voortdurende waarde der Latijnsche taal voor de beoefenaars der Theologie. Enkele Quaestiones stelden des Hoogleeraars gevoelen aangaande betwistbare en belangrijke vraagstukken van onderscheiden aard in het licht. Daarin verdient inzonderheid eene stelling aangaande den oorsprong van het Hooglied, en eene andere tot handhaving der regtzinnige opvatting van Rom. IX : 5 onze aandacht. Maar bovenal bevatten de Chartae hoogst belangrijke bijdragen tot kennis en waardeering van onderscheiden' meest uitlandsche Godgeleerden, die kort voor de uitgave door den dood waren weggenomen, en wier aandenken de schrijver vereeuwigde, om het even of hij zich al of niet homogeen met hunne denkwijze voelde. Wie zijn oordeel over mannen als Bretschneider, Röhr, Wegscheider, Ammon, Paulus, de Wette, Neander, Theremin, Dräseke en Eylert vernemen wil, mag niet nalaten de

{==301==} {>>pagina-aanduiding<<}

Chartae ter hand te nemen. Het meest uitvoerige opstel van dezen aard is de Narratio de H.J. Royaardsio, Christi Societatis historico, waarmede het tweede stuk wordt geopend, en dat ook afzonderlijk werd uitgegeven. Het legt tevens op aandoenlijke wijze getuigenis af van den schoonen, heiligen band, die beide ambtgenooten en vrienden gedurende een reeks van jaren aan één hechtte.
Een onovertroffen gedenkteeken echter van piëteit en trouw bij het herdenken van een ambtgenoot en vriend, die tevens zijn Leermeester was, heeft Bouman nagelaten in zijne Memoria Joannis Clarisse, Theologi, die ten jare 1850 verscheen. Reeds deden wij opmerken, hoe vele herinneringen aan Clarisse's naam voor Bouman zich vastknoopten. Er was inderdaad iets roerends in de, bijna zeiden we, kinderlijke aanhankelijkheid, waarmede zelfs de grijsaard niet ophield, de nagedachtenis van zijnen Mentor in eere te houden. Geen wonder dan ook, dat hij al spoedig na diens dood het voornemen opvatte om hem eene opzettelijke hulde te brengen. Alleen de omstandigheid, dat hij bij het vernemen der treurige mare (1846) zich nog onledig hield met de Geschiedenis der Geldersche Hoogeschool, die eerst moest afgewerkt worden, was oorzaak dat de uitvoering nog tijdelijk uitgesteld werd. Maar toen eindelijk de hand aan den arbeid geslagen was, werd die met zooveel naauwgezetheid voltooid, dat wij twijfelen, of één zijner geschriften door Bouman meer con amore is bearbeid, dan dit. Eerst schetste hij het leven van Clarisse op zulk eene wijze, dat het kennelijk bleek, hoe het van den aanvang tot den einde verdiende den naam van een Theologisch leven te dragen. Daarna werden 's mans verdiensten ten aanzien van de onderscheiden vakken der theologische Encyclopaedie in zulk een licht gesteld, dat zijne talrijke leerlingen en vrienden niet slechts die verdiensten op volle waarde geschat, maar ook zijn eerbiedwaardig beeld voor hun oog als in nieuwen luister verrezen zagen. Indien iemand

{==302==} {>>pagina-aanduiding<<}

ooit heeft getwijfeld, of het wel mogelijk is over hedendaagsche gebeurtenissen, inrigtingen of denkbeelden in de taal der oudheid op eene wijze te spreken, in vele opzigten de beroemde toongevers en modellen van Latium waardig, hij neme dit geschrift in de handen, dat, zoo lang de liefde voor de oude taal der geleerden niet ten eenenmale uitgeroeid is, in éénen adem met het Vita Ruhnkenii van Wyttenbach en de Memoria Heusdii van Rovers genoemd mag worden. Zonder het te bedoelen heeft de Auteur door de uitgaaf een eerzuil, niet slechts voor Clarisse, maar te gelijk voor zichzelven gesticht. De steller althans van dit berigt aarzelt niet te verklaren, dat hij zelden of nimmer een Latijnsch boek heeft gelezen, dat hem alzoo van den aanvang tot den einde geboeid, ja, in zijne soort een meer uitgelezen letterkundig genot heeft bereid. Is de inhoud reeds op zichzelven belangrijk, het welbehagen bij de lektuur wordt verhoogd, omdat men zich ieder oogenblik verwonderen moet, zoo recente zaken in zoo antieke kleuren beschreven, en telkens een zwarigheid in den vorm overwonnen te zien, die men onoverkomelijk achtte. Als een juweeltje van klassieken schrijftrant vermelden wij alleen het verhaal, p. 13 sqq., hoe de veertienjarige Clarisse te Alphen bij een pakschuit in het water viel en gelukkig gered werd, om niet van het berigt aangaande zijn Emeritaat en laatste levensdagen te spreken.
Betreurt welligt deze of gene, dat zulk een geschrift alleen in de taal der geleerden verscheen en alzoo slechts voor weinigen toegankelijk was, wij gelooven ook hier het woord des Auteurs te mogen herhalen: ‘Nec vero Latine haec me scribere Vestrum quisquam mirabitur. Quid enim? In aliorum, vernaculos hujusmodi libros edentium, messem importune falcem immittere nolo. Illi lectorum frequentiâ florebunt ac multitudine, ac me, probabilia docentes, discipulum habebunt ac laudatorem. Ego in paucioribus, sed priscae doctrinae amantibus, sed Vestrum non absimilibus

{==303==} {>>pagina-aanduiding<<}

lectoribus libenter acquiescam. - - Et vero, quo tempore in ipsâ Franco-Galliâ liberaliores quique ac doctiores Episcopi litterarum humaniorum, Latinarum maxime, studium ab injusto Lucifugorum contemtu atque odio vindicare conantur, laudabilia haec et pulcra eorum exempla pro virili parte imitari Protestantium Theologis Nederlandicis non indecorum fore existimo’ 1. Die verklaring toch wijst ons op eene eigenaardigheid in het litterarisch leven van Bouman, die ter billijke beoordeeling daarvan niet mag voorbijgezien worden. Hij was niet, en wilde niet zijn een populair auteur in den gebruikelijken zin van het woord. Hij was en bleef, ook waar hij zich aan de schrijftafel zette, de Hoogleeraar, die in de eerste plaats voor zijne vroegere of latere discipelen zorgde, en nu opstelde wat hij hun anders welligt geheel of ten deele in de pen gegeven zou hebben. Geen wonder, dat hij zich ook hier van het gewaad niet ontdeed, waarin hij zich het liefste vertoonde, en mede in geschrifte collegie gaf in het hem boven alles dierbaar Latijn. Zijn meesterschap trouwens op dat grondgebied was schier tot een spreekwoord geworden, en behoorde tot de meest onbetwistbare regtstitelen van zijn wetenschappelijken naam, zoowel bij landzaat als vreemde. Wie heeft niet gehoord van het bezoek, voor eenige jaren door de beide beroemde Hoogleeraren Ullmann en Lücke aan Nederland en zijne Hoogescholen gebragt, en van de ongeveinsde bewondering des laatstgenoemden ten opzigte van ‘den Utrechter Senior,’ die hun vrijheid liet Duitsch te spreken, maar voor zichzelven aan het voortzetten van het gesprek in het Latijn de voorkeur bleef geven, en nu over alle dingen, ook uit het dagelijksch leven, tot over tabak en cigaren toe, met zooveel gemak en elegantie het woord voerde, dat het den verbaasden briefschrijver scheen, of hij den laatst over-
{==304==} {>>pagina-aanduiding<<}
geblevenen der krijghafte Romeinen binnen de muren van het oude Trajectum ontmoet had 1? Ook ten gevolge van deze zijne meerderheid was Bouman, gelijk ik eenmaal de vrijheid nam hem te noemen, de miles Romanus: zijne taal was in zekeren zin de hasta, waarmede hij gevoelig kon treffen, en het scutum, dat hem, den uitwendig zwakke, tegen vele pijlen bleef dekken. Het verzaken er van ware in zijne schatting bijna het afleggen der wapenrusting geweest, sinds jaren met eere gedragen, en op gevoeliger plek kon men hem moeijelijk wonden, dan waar men slechts van verre den vinger uitstrekte om de opperheerschappij eener taal te betwisten, die hem sedert lang als een tweede moedertaal werd. Waar die bedreigd werd, heeft hij voet voor voet haar verdedigd, en gewenscht dat zij gehandhaafd mogt worden op den katheder, in de Senaatsacta, bij de examina. Vergeven heeft hij ongetwijfeld den revolutionairen aanval, dien Jan van Gilse 2 onder veler toejuiching op dit Sanctum Sanctorum beproefde, maar vergeten kon hij het moeijelijk. Ik vrees, dat zijne jongere ambtgenooten en vrienden zelfs, die hem als hunnen Nestor eerden en liefhadden, hem in dit opzigt menig stil verdriet gedaan hebben, waar zij aan het verlangen der studenten naar een steeds onbeperkter gebruik der Hollandsche taal gedurig meer te gemoet kwamen, en er alzoo

{==305==} {>>pagina-aanduiding<<}

mede het hunne aan toebragten, om de lang reeds doode taal met eere te helpen begraven. Hij waarschuwde hen vaak vriendelijk, maar heeft het hun nimmer verweten, schoon hij van tijd tot tijd dieper gevoelde in dit opzigt alleen te staan. En zij - konden zij ook in dit opzigt slechts ten deele zijne zienswijze volgen, niemand hunner heeft immer ontkend, dat de hooggeschatte Nestor der faculteit op dit gebied een geheel éénigen rang heeft bekleed. Bepaaldelijk zijne Latijnsche geschriften wettigen in aller schatting den lof, dat hij niet slechts een grondig en klassiek gevormd, maar ook een keurig en smaakvol geleerde geweest is, die met eene zeldzame veelzijdigheid van kennis eene fijnheid van vernuft en geest heeft vereenigd, gelijk slechts zelden gevonden worden.
Dat intusschen Bouman niet slechts in het Latijn, maar ook in het Hollandsch onderhoudend, geestig, ja hier en daar boeijend kon schrijven, hij heeft het nog op het laatst van zijn leven bewezen in een geschrift, dat te gelijk ten vernieuwden bewijze kan strekken, met hoeveel regt de eerbiedwaardige veteraan een ‘miles Romanus’ mogt heeten. Toen namelijk reeds de welverdiende rust werd genoten, gordde hij nog éénmaal met jeugdigen moed de wapenen aan om voor de eer te strijden van mannen, wier nagedachtenis hij besmet of onteerd achtte in eene Verhandeling, waarop hij te minder kon zwijgen, omdat die met goud bekroond was geworden. Men bemerkt, dat wij hier spreken van zijn uitvoerig geschrift tegen de bekende Prijsverhandeling van den Heer Sepp over de Geschiedenis der Vaderlandsche Theologie. Reeds lang had Bouman met innerlijk mishagen den klimmenden overmoed eener rigting aanschouwd, die alles dreigde te overweldigen en neder te werpen wat hem, in vereeniging met ontelbaar velen, boven alles heilig en dierbaar was. Maar toen hij nu bovendien hetgeen hij zelf ten deele doorleefd had en vrij wat beter dan anderen wist, zag miskend en geconstruëerd op eene wijze, die het hem nu en dan

{==306==} {>>pagina-aanduiding<<}

moeijelijk maakte aan de waarheidsliefde en goede trouw des bedoelden geschiedschrijvers te blijven gelooven, toen ontwaakte in zijn gemoed een gevoel van weerzin en verontwaardiging, waaraan hij geen weerstand kon bieden. Maanden achtereen verzamelde, schikte, scherpte hij de menigvuldige wapenen, die tot dezen strijd hem ten dienste stonden. Ridderlijk trad hij in het strijdperk voor levenden en reeds gestorvenen, wier goeden naam hij miskend achtte. Van zijne hand verscheen in 1862: De Godgeleerdheid en hare beoefenaars in Nederland, gedurende het laatste gedeelte der vorige en in den loop der tegenwoordige eeuw. Gemengde historische herinneringen van H.B., Utrecht, 1862. Zonder eene doorloopende wederlegging van Sepp's Prijsverhandeling op alle punten te zijn, gaf dit boek echter in 432 bladzijden zooveel tot rectificatie en emendatie van het door Teyler bekroonde, dat het in niet weiniger schatting daaraan een vrij gevoeligen slag heeft toegebragt. In eene reeks van zestien hoofdstukken handhaaft de auteur den roem der Vaderlandsche Theologie op allerlei wijze. De slagen, die hij toebrengt, treffen te wisser haar doel, omdat het hem meestal uitnemend gelukt de zwakke zijde der weêrpartij aan den dag te brengen, terwijl voorts geen enkele maal de buiging bij het duël wordt vergeten, hier en daar met een ironischen glimlach gepaard. Wat indruk het geschrift des grijzen Hoogleeraars op den Heer Sepp heeft gemaakt, is, zoover wij weten, aan het publiek niet kenbaar geworden; sommigen zijner toenmalige geestverwanten volgden tegenover een zoo duchtbaren tegenstander de meest gewone tactiek: men ignoreerde wijsselijk, wat kwalijk kon geëcraseerd of gerefuteerd worden. Een enkel Recensent maakte van het boek en zijn Auteur zich af met de phrase der Inleiding, uit haar verband gerukt, over te nemen: ‘Voor mijn verfijnd gehemelte, door de letterspijze van Heinrich Lang, Pecaut, Renan en hunne Nederlandsche geestverwanten gestreeld en verlekkerd, is

{==307==} {>>pagina-aanduiding<<}

die verouderde kost veel te grof en te onsmakelijk.’ Maar niet weinige anderen kwamen er eerlijk voor uit, dat zij van Bouman geleerd hadden, vele dingen in een geheel ander en veel juister licht te beschouwen, dan waarin die door den Doopsgezinden Kerkleeraar uit Leyden voorgesteld waren. Ons aangaande, het lust ons niet, een welbekenden strijd te vernieuwen, waarin ook wij zelven ten deele betrokken waren. Maar wat bedenkingen dan ook verder met meer of minder regt tegen deze ‘Herinneringen’ mogen ingebragt worden, wij erkennen gaarne die te waardeeren, niet slechts als een gerijpte vrucht van de wetenschap en belezenheid des Auteurs, die op iedere bladzijde doorschemert, maar te gelijk als openbaring van zijn Christelijk geloof, dat reeds in de klagt en ontboezeming aan het hoofd van dit geschrift op inderdaad roerende wijze zich uitspreekt. Onder hetgeen hier bijzondere opmerking verdient, vermelden wij met name de bladzijden, toegewijd aan de toetsing van het historisch pessimisme onzer dagen op Theologisch gebied, met het optimisme van vroeger eeuw vergeleken, als ook die over de betrekking tusschen de in- en uitlandsche Godgeleerde letterkunde, en over de betrekkelijke waarde van het Theologisch onderwijs hier te lande in vroegere dagen. Onmogelijk, ook het voornaamste slechts aan te stippen, dat hier tot handhaving van den naam en roem van een Muntinghe, Abresch, Heringa, Borger, allermeest van Clarisse en menig ander, wordt in het midden gebragt. Genoeg, wanneer de strijd van personen en partijen, in de laatste jaren zoo bitter gevoerd, lang vergeten en het den nakomeling alleen om eene juiste waardeering der zaken te doen zal zijn, zullen deze ‘Gemengde historische herinneringen’ nog behooren geraadpleegd te worden door allen, die het: ‘non ridere, nec lugere, sed intelligere,’ tot hunne zinspreuk gemaakt hebben. Zij bevatten kostbare steenen voor het gebouw eener toekomstige pragmatische geschiedenis onzer Theologie in de achttiende

{==308==} {>>pagina-aanduiding<<}

en negentiende eeuw, dat nog altijd moet opgerigt worden.
Reeds zijn wij ongevoelig tot de beschouwing van den levensavond des nog altijd rusteloos werkzamen, maar van lieverlede verzwakkenden Hoogleeraars genaderd. Wat bijna niemand, die hem zes en dertig jaren vroeger had zien aanvangen, had durven voorspellen, gebeurde. Terwijl de krachtvolle Royaards en de zwakkere Vinke door den dood aan zijne zijde ontscheurd werden, nog eer de eindpaal bereikt was, door de wet voor de Academische werkzaamheid voorgeschreven, mogt Bouman ten einde toe zijne taak met eere volbrengen. Tot aan de groote vacantie van 1859 zette hij onverhinderd zijne openbare werkzaamheid voort, en zag zich alzoo voor de smart eener gedwongen ruste bewaard. Maar al droeg hij voortaan den naam van Emeritus, het was er daarom ver van verwijderd, dat hij zich door het otium cum dignitate ten eenenmale ontslagen achtte van wetenschappelijk leven en werken. Menige liefhebberijstudie, waartoe hij vroeger de uren naauwlijks uitkoopen kon, werd met nieuwe voorliefde opgevat; menige vergadering van faculteit en senaat door zijne tegenwoordigheid opgeluisterd, door zijne schranderheid voorgelicht. Den katheder betrad hij niet meer, maar nog vier malen mogt hij den kansel beklimmen, om met vaderlijken ernst tot de gemeente te spreken en daardoor tevens aan ambtgenooten of vrienden eene gewenschte verligting van hunnen arbeid te bieden. Over het geheel was trouwens in de laatste jaren zijne gezondheid beter dan vroeger, en kennelijk deed de ruste hem goed. Hij genoot die, dankbaar terugziende op het belangrijk voorleden dat achter hem lag, roemende in de trouw van zijnen God, en zeer dikwijls met ingenomenheid sprekende van zoovele wijzen en goeden, die hij gekend en liefgehad had. Veertien jaren na Heringa's dood, toen ook Royaards aan de faculteit was ontvallen, kon hij nog van den eerstgenoemde verklaren, ‘dat zijn

{==309==} {>>pagina-aanduiding<<}

aandenken hem nu nog even levendig was en nog geheel denzelfden eerbied inboezemde, alsof hij hem eerst gister had zien henengaan.’ Zulk een levensavond kon niet vreugdeloos zijn, inzonderheid waar die verhelderd werd door de trouwe liefde der zijnen en de ongeveinsde hoogachting van zoo velen, als zich gaarne rondom den belangwekkenden grijsaard vereenigden, om zich door hem te laten voorlichten, raden of sterken, of met hem in genoegzamen omgang de teekenen des tijds te bespreken. Het was hem geen last maar een lust, wanneer hij nu en dan der studerende jongelingschap een min of meer belangrijke dienst mogt bewijzen; enkele studentenpreken werden nog door hem gepraesideerd, nu en dan ook examina afgenomen. Zijne hulpvaardigheid was door een en ander onder het later academisch geslacht schier tot eene traditie geworden. Maar bij en boven dit alles bleef hij ten einde toe door zijn' omgang en Christelijk voorbeeld allen, die hem omringden, ten zegen, en niet gering was het cijfer van oudere en jongere vrienden en leerlingen, die in verschillende omstandigheden de blijken zijner trouwhartige toegenegenheid op vaak verrassende wijze ondervonden. Geen wonder dan ook, dat bij het naderen van den veertigsten jaardag zijner Inauguratie het denkbeeld bij enkelen oprees, en al spoedig bij meerderen weerklank vond om hem een duurzaam bewijs van dankbare verkleefdheid te bieden. Den 20sten Mei 1863 vereenigde zich eene Commissie van acht zijner leerlingen uit verschillende Academische leeftijden in dezelfde woning, waarin zij vroeger zoo menig leerrijk uur hadden doorgebragt. Een harer leden, de Hoogleeraar Doedes, opvolger en vriend van den verrasten jubilaris, was de tolk van aller gevoelens. Met eene gepaste en treffende toespraak bood hij hem uit aller naam eene monumentale pendule aan, met zilveren plaat en Latijnsche inscriptie voorzien, en tusschen twee smaakvolle candelabres geplaatst. Daarbij bragt hij verdiende hulde aan den man, wien het hora ruit nooit had behoe-
{==310==} {>>pagina-aanduiding<<}
ven herinnerd te worden, doch van wien het te luider gezegd worden moest, dat hij zijnen leerlingen altijd het voorbeeld van het uitkoopen des tijds had gegeven. Het beeld van den Apostel Paulus, dat het uurwerk versierde, mogt hem tevens den grooten heidenbode herinneren, wiens geschriften hij zoo vaak met zijne discipelen las, en die zelf zoo onvermoeid in het arbeiden bleef. ‘Wie weet trouwens niet’ - dus mogt de Spreker met volle vrijmoedigheid vragen - ‘dat arbeiden voor u leven was en is, en wetenschappelijk onderzoek uwe ademhaling; wie weet niet, dat gij voor het woord: ledig zijn geen plaats in uw woordenboek hebt?’
Diep geroerd sprak daarop van zijne zijde de achtbare grijsaard het dankgevoel uit, dat hem jegens God en menschen vervulde. Hij wees op zijn voorleden, niet om op iets in zichzelven te roemen, maar te meer om daarin eene tastbare proeve van de waarheid der wonderspreuk aan te wijzen: ‘Als ik zwak ben, dan ben ik magtig.’ Diezelfde grondtoon bleef doorklinken in nog menig woord, dat straks van zijne lippen gehoord werd aan den uitgelezen disch, waaraan hij later op den dag de feestcommissie met eenigen zijner ambtgenooten, betrekkingen en vrienden vereenigde. Ook daar was en bleef hij het middenpunt van den kring, gelijk altijd uiterst matig in het gebruik van spijs en drank, maar te milder daarentegen in het kruiden van zijn onthaal met het attisch zout zijner scherts. Wie hem, tot laat in den avond, zoo opgewekt, bijna zeiden we opgewonden aanschouwde, vreesde onwillekeurig, dat een dag van zoo veel overspanning en aandoening door inzinking van kracht zou gevolgd worden. Maar den volgenden dag bleek het op nieuw, wat heerschappij de veerkrachtige geest over het zwakke ligchaam behouden had; ook toen ontving hij op nieuw de heilbeden en wenschen van velen, zonder dat het hem te veel scheen te worden. Het was, alsof de dankbare vreugd den ouden man had verjongd; de avondzon verspreid-
{==311==} {>>pagina-aanduiding<<}
de een laatsten onbenevelden glans, voor zij straks aan de kim zou verdwijnen.
Zonder het te weten, was Bouman op zijn jubelfeest te gelijk zijn laatste levensjaar ingetreden. Nog ging hij voort met onverminderde helderheid des geestes kennis te nemen van al wat rondom hem gebeurde, en met levendige belangstelling den strijd op Godgeleerd en kerkelijk grondgebied met zijne verschillende verschijnselen gade te slaan. Nog bleef hij in menig geval de vraagbaak van vrienden en ambtgenooten, woonde (Sept. 1863) voor de laatste maal de Godsdienstige opening van het nieuwe Academiejaar bij, en arbeidde voorts, aan huis en kamer gebonden, aan de letterkundige taak, die hij nog zoo gaarne vòòr zijnen dood voleindigen wilde. Hij was namelijk begonnen een' Latijnsche Commentarie op den Algemeenen Zendbrief van Jacobus te schrijven. Door isagogisch onderzoek overtuigd geworden, dat deze brief veel vroeger geschreven was dan door de meesten wordt aangenomen, ja een der alleroudste gedenkstukken uitmaakte van de litteratuur der Apostolische eeuw, meende hij in die hypothese tevens den sleutel tot meer dan één exegetisch raadsel te vinden. Het licht, dat voor hem zelven in toenemende mate alzoo over dezen brief was verrezen, wilde hij zoo mogelijk nog verspreiden voor anderen. Daartoe werden de oogenblikken uitgewoekerd met zoo veel vlijt en volharding, als ware hij pas begonnen te leven, als moest hij nog in het strijdperk der wetenschap de eerste sporen verdienen. Geen inspanning was hem te groot om in het geliefd, nog altijd keurig Latijn de slotsommen van zijn onderzoek ter neder te stellen. Hij verklaarde meermalen, dat hij geen rust van het werken, maar tot het werken verlangde. Doch te midden van dit alles kon het den opmerkzamen beschouwer niet ontgaan dat de aardsche tent, die een zoo krachtigen geest had geherbergd, al zwakker en bouwvalliger werd. Den dag na Kersttijd begon hij zich minder wel te gevoelen, ten gevolge van hooggaande

{==312==} {>>pagina-aanduiding<<}

smart in de ingewanden, waarom dan ook medicinale hulp werd gezocht. In Januarij volgden steeds zwaarder benaauwdheden, die hem intusschen niet verhinderden ieder dragelijk uur nog aan de schrijftafel door te brengen. Aandoenlijk was voor hem en de zijnen het oogenblik, toen hij in de daarop volgende maand het studeervertrek met de ziekenkamer verruilde, die de getuige stond te worden van zijn laatste lijden en sterven. Men durfde het elkander slechts toefluisteren, dat dit afscheid van de werkplaats, waar hij schier één en veertig jaren met grenzenloozen ijver gearbeid had, wel een afscheid voor altijd stond te worden. Maar hij onderwierp zich aan wat de zorg der zijnen verkieselijk achtte, en sleepte nog slechts een enkele maal zich daarheen, door den arm der liefde gesteund, om enkele, hoognoodige boeken te halen. Want, men moet het weten, geheel ophouden met arbeiden kon hij nog niet, zoo lang hij een hand kon verroeren. De verklaring zelve van Jacobus' brief was voltooid, maar nog moest de laatste hand aan de Inleiding gelegd en het geheel worden overgeschreven. Dit geschiedde dan ook, al maakte de overgang van het bed tot de ziekenstoel nu en dan een half uur verademing voor den uitgeputten lijder noodzakelijk. Soms was het hem onmogelijk te ontvangen wie hem een bezoek van magtelooze deelneming bragten, en vooral in de laatste dagen en weken viel het spreken hem uiterst bezwaarlijk. Doch wie het voorregt had tot het ziekbed te naderen, dat nu weldra een sterfbed zou worden, aanschouwde op het telkens vermagerd gelaat de sporen van een' hoogeren vrede, en werd aan het woord des Apostels indachtig: ‘Hoewel de uitwendige mensch wordt verdorven, wordt de inwendige van dage tot dage vernieuwd.’ Van verschillende zijden werd onwillekeurig de gedachte geuit en herhaald, dat zulk eene worsteling voet voor voet van den geest met de stof eene sprekende getuigenis tegen de stellingen van het Materialisme mogt heeten. Maar Bouman's laatste weken en dagen wa-
{==313==} {>>pagina-aanduiding<<}
ren nog iets hooger dan dit; zij lieten eene steeds voortgezette, ondubbelzinnige getuigenis hooren voor de waarheid en de waardij van het Christelijk geloof, dat hij levenslang had beleden. Niet ligt zal de Steller van dit berigt het vergeten, hoe hij hem eenmaal vond, niet langer met een berg van geleerde boeken omschanst, maar met een halfversleten Gezang- en Psalmboek in handen, waarin hij tot herinnering voor zijne na te blijven betrekkingen zoo menig woord, dat hem in benaauwdheid en pijn de ziel had verkwikt, met een potloodstreep had geteekend. Stichtelijk was het, de ongekunstelde betuigingen van zijn ootmoedig en hartelijk geloof te vernemen, dat steeds vaster en vrijmoediger sprak, hoe luider van andere zijden de toon van twijfel en ontkenning gehoord werd. Nadrukkelijk verklaarde hij, en wenschte dat alle tegenwoordige en toekomstige Evangeliedienaren het als de slotsom van al zijne wetenschap mogten vernemen, hoe hij jaren achtereen de stelsels der meest beroemde oudere en nieuwere wijsgeeren had doorkruist en doorkropen, en daaraan zelfs meer moeite besteed had, dan hij thans van iemand zou durven verlangen, en dat alles met het bepaalde streven om niet hunne zwakke, maar hunne meest voortreffelijke zijden zooveel mogelijk opte sporen, doch hoe hij, desniettemin, niets had gevonden, dat voor hem zelven en de kranke menschheid zulk eene onuitputtelijke bron van licht, troost en kracht had ontsloten, als het eenvoudig Evangelie des kruises. Zoo was en bleef hij op goeden grond volkomen bereid om te sterven, maar toch, zoo lang hij leefde, wenschte hij, dat hij niet slechts wakende, maar ten einde toe werkende bevonden mogt worden. Nog den laatsten dag van zijn leven arbeidde hij tot in den avond aan de reeds genoemde taak, die hij vurig had gewenscht, voleindigd te zien, zonder dat het laatste Latijnsche handschrift meer dan gewone sporen van klimmende verzwakking vertoonde. Maar toen op Zaturdag

{==314==} {>>pagina-aanduiding<<}

den 14den Mei 1864 de gemeente des Heeren zich nog voorbereidde om den dag van het Pinksterfeest met gewijde vreugde te vieren, was reeds voor hem de feestdag eener betere en stoorlooze ruste verschenen. In den namiddag van dien Zaturdag stierf hij zoo kalm en onverwacht, dat het naauwelijks sterven mogt heeten. Gelijk Mozes, naar het oud geschiedverhaal, ontsliep hij ‘aan den mond des Heeren.’ Maar ook van hem kon het, althans wat zijn innerlijk leven aangaat, getuigd worden, dat ‘zijn oog niet was verdonkerd, en zijne kracht niet vergaan.’
 
Juist een jaar na den schoonen veertigjarigen jubeldag, dien Gods goedheid hem nog vergund had te vieren, vereenigde zich eene groote schare van ambtgenooten, vrienden en leerlingen om hem de laatste eer te bewijzen. Op waardige wijze werd aan zijne nagedachtenis bij de open' groeve de tol der dankbare vereering gebragt, bij monde van de Hoogleeraren Doedes, ter Haar en Millies, door den oudsten zoon des vereeuwigden uit een diepbewogen harte beantwoord. Den ondergeteekende viel de taak ten deele om op den volgenden dag des Heeren tot de gemeente over de blijde hope te spreken, waarin haar ontslapen Voorganger zich ter ruste had nedergelegd, en daarbij zijns te gedenken. Ook van andere zijden verhieven zich stemmen om uit te spreken, hoe hoog men den ontslapene schatte 1. En allen die hem gekend en liefgehad hadden, ontwaarden na zijn heengaan een ledig, dat niet zoo spoedig zou aangevuld worden. Doch ook zij, die tot hem in minder naauwe betrekking

{==315==} {>>pagina-aanduiding<<}

stonden, beseften bij zijne plegtige uitvaart met meer of mindere klaarheid dat er in hem een dier zeldzame typen van oud-Hollandsche geleerdheid ten grave daalde, zoo als slechts zelden zijn geëvenaard, en nog minder overtroffen geworden. Zeker was het uit aller hart gesproken toen aan zijn open graf de woorden van Vondel, bij het beeld van Vossius, aangehaald werden:

‘Sandrart, beschans hem niet met boeken of met blâren; 
Al wat in boeken steekt is in dit hoofd gevaren.’ 


Aan veel hebben wij in onze eeuw hooren twijfelen, maar nimmer, zoover wij ons herinneren, aan den ruimen omvang van Bouman's geleerdheid. Niet slechts vrienden en vreemden, maar zelfs zoo hij ze mogt gehad hebben, vijanden moesten erkennen, dat hij waardig was in dit opzigt niet alleen leerling, maar geestverwant en mededinger van Joannes Clarisse te heeten. Het zou moeijelijk vallen, één vak van Godgeleerde of Letterkundige studie te noemen, waaraan hij geheel vreemd was gebleven; één althans, dat niet, voor zoover hij het onder zijn bereik zag gesteld, zijne levendige belangstelling wekte. Ten proeve. In Februarij 1832 werd hij aangetast door een hevige roodvonkziekte, die gedurende zes weken hem bond aan zijn leger, en zijn geneesheer, Prof. N.C. de Fremery, voor het leven des lijders deed vreezen. Maar zelfs op het veege krankbed verliet hem de onverzadelijke studiedorst niet, en onder degenen die, zonder besmetting te duchten, in zijne nabijheid zich waagden, omdat zij zijnen omgang op prijs stelden, was de beroemde Hoogleeraar der Wis- en Natuurkunde G. Moll. Deze was namelijk gewoon hem onderscheiden' avonden elke week te bezoeken, en tot nabij of na middernacht met hem vertrouwelijk over allerlei punten van wetenschappelijk onderzoek zamen te spreken. Wie zich nog herinnert, hoe weinig kerkelijk en theologisch bloed aan Moll door de

{==316==} {>>pagina-aanduiding<<}

aderen stroomde, zal tevens beseffen, wat zulk eene vriendschap bewijst ten aanzien van Bouman's geleerdheid. Maar hoeveel sterker spreekt nog dit feit, als men hoort, dat zelfs de genoemde epidemische ziekte met hare eerste gevolgen deze belangwekkende gedachtenwisseling van beide geleerden niet geheel afbreken kon! - Ook de Leydsche Hoogleeraar H.W. Tijdeman behoorde onder Bouman's meer bijzondere vrienden: inzonderheid tijdens de uitgave der ‘Geschiedenis van de Geldersche Hoogeschool’ werd tusschen beiden eene drukke correspondentie gevoerd. Hoe hoog zijne geleerdheid door zijne reeds vroeger ontslapen medeleden der theologische faculteit werd geschat, weten allen die hunne onderlinge betrekking gekend hebben. Maar wie zijner ambtgenooten, zelfs uit andere faculteiten, die zijnen naderen omgang genoot of hem op het ziekbed bezocht - wij noemen nog slechts de namen van de Hoogleeraren Millies en Loncq - wie moest niet verklaren, dat hij nog telkens iets van hem leerde; wie vergaf hem niet gaarne wat zijne vormen ongewoons en zonderlings hadden, om het nuttige van zijn omgang, waarin zooveel fijnheid van geest en zooveel goedheid van hart zich telkens op de meest ongedwongen wijs openbaarde? Inderdaad, zoo, de roem van Bouman's wetenschap nog niet in veel ruimer kring is verspreid geworden, het was omdat de zedigheid van den mensch vaak het licht van den geleerde liever stil onder de korenmaat, dan hoog op den kandelaar plaatste, en hij zich bijna meer moeite gaf om den omvang zijner kennis voor de oogen van het publiek te bedekken, dan anderen dikwijls om hunnen schat van veel minder gehalte in al zijnen rijkdom ten toon te spreiden. Toch kon het wel niet anders, of althans van enkele zijden werd hem vroeger en later wèlverdiende onderscheiding getoond. Om hier van den dank niet te spreken, dien niet weinigen zijner leerlingen bij monde of in geschrifte hem bragten, vermelden wij slechts, dat onder-
{==317==} {>>pagina-aanduiding<<}
scheiden' letterkundige Maatschappijen het zich tot eere rekenden zijnen naam op de lijst harer Leden te schrijven. Zoo was hij sinds 1840 Lid van de Maatschappij der Nederlandsche Letterkunde te Leyden; sedert jaren van het Provinciaal Utrechtsch Genootschap en van het Zeeuwsch Genootschap van Wetenschappen. Ook tot het Haagsch Genootschap ter verdediging van de Christelijke Godsdienst stond hij een geruimen tijd als korresponderend Lid in betrekking, en diende meermalen de Bestuurders, des gevraagd, van zijn belangrijk Advies.
Doch wat zegt geleerdheid alleen, met hoeveel regt ook gehuldigd, wanneer hij, die haar bezit, verstoken is van die hoedanigheden van geest en gemoed, die niet slechts bewondering, maar vertrouwen en hoogachting wekken? In Bouman waren die echter op eene wijze vereenigd, die ons volle vrijmoedigheid geeft om te zijnen aanzien het Schriftwoord over te nemen: ‘Hij was een goed man, vol des Geloofs, en des Heiligen Geestes.’ Niet het Boänerges-maar het Barnabas-karakter was in grooten nadruk het zijne, en verder dan velen had hij het gebragt in de zeldzame kunst om ‘geen ding te doen door twisting of ijdele eer, maar door ootmoedigheid anderen uitnemender dan zichzelven te achten’. Van niets was hij zoo ver verwijderd, als van het streven om zichtelven ook maar eenigermate ongeroepen op den voorgrond te plaatsen, en niet zelden hoorde men hem schoorvoetend iets als zijn persoonlijk gevoelen vermelden, dat bij nader inzien bleek een hoogst gelukkig, ja geheel oorspronkelijk denkbeeld te zijn. Van al wat naar partijmaken zweemde was hij in den grond zijns harten afkeerig, en slechts, wij moeten het herhalen, om des gewetens wil liet hij zich enkele malen bewegen om beslissend partij te kiezen, en het Brennus-zwaard van zijn woord in de geslingerde balans der publieke meening te werpen. Eerst toen in de laatste jaren de spoortrein der ontkenningen op

{==318==} {>>pagina-aanduiding<<}

theologisch en kerkelijk grondgebied met versnelde vaart voorwaarts rukte, de laatste stations te gemoet en peillooze afgronden tegen; eerst toen hij zich in zijne heiligste levensovertuigingen gekwetst en daarbij namen van geleerden vond aangerand, wier beeldtenis voor zijn oog als in hooter glans scheen te prijken, eerst toen overwon hij zijn natuurlijken afkeer van strijden, en sprak met eene kracht van overtuiging en verontwaardiging tevens, die te dieper indruk moest maken, omdat men zulke toonen slechts zeer zelden van déze lippen gehoord had. Toch kon zelfs de heftigste wederspraak hem niet zóó ver vervoeren, dat hij den eisch der bescheidenheid en der liefde vergat. Meer dan éénen pijnlijken aanval heeft hij zwijgend beantwoord, en raadde dezelfde gedragslijn anderen aan, die in gelijken toestand verkeerden. ‘Men heeft’, dus schreef hij mij eenmaal, ‘mij meermalen onverdiend door het slijk gesleept; nooit heb ik geantwoord. Nu onlangs zijn er twee mannen overleden, wier pen ongetergd mij wreed had mishandeld. Hoe blijde ben ik nu, daar zij zijn heengegaan, dat ik hun geen kwaad voor kwaad heb vergolden, en mij veeleer beijverd met Gods hulp om vurig voor hun heil te bidden, terwijl zij nog leefden. - - - Laat u toch, bid ik u, de vreugd over eene gelukkig voleindigde taak nooit ontnemen, als bij sommigen uitbundige lofspraak plaats maakt voor scherpe berisping. Zoo gaat het in deze wereld, waarin Bilderdijk niet zoo geheel ten onregt zeide, dat lof en laster beiden wind der lippen zijn. De slinger beweegt zich even ver naar de eene als naar de andere zijde; dit geldt niet slechts in de physische, maar ook in de morele wereld. Wat hoog staat, wordt menigmaal eerst bewonderd, naderhand benijd, eindelijk aangevallen. Maar neen, dat woord eindelijk is hier misplaatst, of moet althans tot tijdgenooten, beperkt worden. Haast komt het oordeel der nakomelingschap, welks waarde van der Palm zoo heerlijk in het licht gesteld heeft. En die nakomelingschap, boven de

{==319==} {>>pagina-aanduiding<<}

kleine driften verheven, die dikwijls het oog van den tijdgenoot benevelen, drukt het zegel harer goedkeuring op werken van smaak, kunst, vernuft of geleerdheid, die den tijd kunnen verduren.’ In dien geest heeft hij levenslang gearbeid, zonder moede te worden, en altijd gezwegen, waar hij spreken geen heilige pligt achtte. Wie kan het na dit alles betwijfelen, of ‘het oordeel der nakomelingschap’ den naam van Bouman, niet slechts onder de echte geleerden zal rangschikken, maar onder de waarachtig wijzen, vromen en goeden? Voorzeker, wat hij eenmaal wenschte, bij het huldigen der verdiensten van Heringa, ‘dat velen zich door den blik op diens voorbeeld mogten opgewekt voelen, om voorzigtigheid met kracht, bedaardheid met ijver, bovenal gehechtheid aan Christelijke beginselen en Christelijk geloof met onbekrompen goedwilligheid jegens allen te vereenigen’, - men kan zeggen, dat het hem zelven in niet gewone mate gelukt is.
Zoo was en bleef Hermannus Bouman ten einde toe ‘eene brandende en lichtende kaars,’ in wier licht zich velen verheugen mogten. Van wie zóó van de aarde scheiden als hij, kan men wel zeggen, dat zij niet vruchteloos leefden. Veel goeds, dat hij gedaan heeft, is bekend, het meeste welligt is verborgen gebleven, en meer dan één, die thans met eere zijne plaats in de vaderlandsche kerk bekleedt en weleer als jongeling met een popelend hart de welbekende stoep op het Munsterkerkhof betrad, keerde van daar met een verruimd gemoed naar zijn eenzame kamer terug. Eene school, in den eigenlijken zin des woords, heeft Bouman niet gesticht, en ook nooit willen stichten. Maar opwekkend en bezielend heeft niet te min zijn woord, en zeker niet minder zijn voorbeeld op velen gewerkt, en hoe zwak die stem ook bij wijle uit de beklemde borst werd gehoord, zij heeft nu en dan veel beslist en diepen indruk gemaakt. Of het waar is, wat wij thans van sommige zijden

{==320==} {>>pagina-aanduiding<<}

vernemen, dat de ontslapene door dezen en genen zijner leerlingen meer werd gevreesd dan bemind, en dat het niet altijd de meest zuivere beweegreden was, die velen met groote naauwgezetheid aan zijne kollegiebanken gekluisterd hield, kunnen wij hier onbeslist laten; de ééne Academische generatie is trouwens ook in zulke opzigten de andere niet. Maar zeker is het, dat niet weinige anderen zijn onderwijs uit overtuiging waardeerden en volgden; zeker ook, dat het minste blijk van belangstelling en vordering bij zijne toehoorders van zijne zijde werd aangemoedigd, ja menigmaal met uitbundige lofspraak bekroond. Ook waar materiëel belang van in- of uitlanders behartigd moest worden, en uitgebreide administratieve bemoeijingen hem soms uren en dagen aan zijne geliefkoosde boeken onttrokken, was het zijn leus en lust om ‘alle dingen zonder murmureeren en tegenspreken te doen.’ Met kiesche naauwgezetheid ging hij voort zich de belangen zijner geliefde leerlingen aan te trekken, ook waar zij zijne leerschool verlaten hadden, verblijdde zich in hunnen roem, waakte voor hunne eer, en deelde als een broeder en vader in het lief en leed van hun leven. Voor zichzelven vroeg hij niets van hen dan voortdurend eene plaats in hun aandenken, en waar men ook maar het geringste medegevoel toonde voor zijn dikwijls hooggaand lijden, betoonde hij zich opregtelijk dankbaar. Beklaagd wilde hij intusschen niet worden; met een inderdaad teeder geweten voor God duchtte hij altijd, iets van het goede voorbij te zien, dat hij zich boven velen geschonken vond. ‘Gelukkig’, schreef hij mij, weinige jaren vòòr zijn dood, ‘dat ik, hoe moeijelijk het mij ook valt, nog altijd werken en studeeren kan. Menigmaal is het mijne bede, en uwe vriendschap bidde het met mij:

‘Geef 't zwakke vleesch vernieuwde kracht, 
Om, schoon gedrukt door smart en lijden, 
Met onverflaauwden moed te strijden.’ 



{==321==} {>>pagina-aanduiding<<}

Doch zoo voortschrijvende loopen wij gevaar de grenzen te vergeten, die eene eenvoudige nekrologie van eene eigenlijk gezegde karakterschets en lofrede afscheiden. Wij eindigen, daar waar Bouman zelf zijn aardsche leven besloten heeft, in den engen kring van de zijnen. Hoe gelukkig de vier en veertigjarige echt is geweest, die hem aan de vrouw zijner keuze verbond, hebben wij reeds vroeger gezien. Hier sta nog slechts de herinnering, hoe de beweldadigde tevens een regt dankbare, zorgvuldige, nu en dan, zooveel zijne zwakheid gedoogde, zelfs een regt vrolijke en gezellige huisvader was. Het was er trouwens ver van verwijderd, dat onze vriend een stroef en ongezellig kamergeleerde geweest zou zijn, dien men de deur van het dagelijksch woonvertrek liever zag uitgaan dan binnentreden. In zijne gade vond hij zijne kroon en zijn steun; in zijne kinderen het genot van zijn leven. Benevens twee dochters, waarvan ééne gehuwd, betreuren twee zonen, beiden reeds sinds eenige jaren in de Evangeliedienst werkzaam, het gemis van hunnen godvruchtigen vader. Het zijn de Heeren Luitonius Bouman, Predikant te Schiedam, en Marcus Jan Bouman, Predikant te Hoevelaken. Een zoon en dochter, tweelingen, die nog na hen in October 1833 geboren werden, waren reeds in Maart 1834, acht dagen na elkander, gestorven. Ook dat goede en kwade heeft hij met dankbaarheid en onderwerping uit de hand der hoogste Liefde ontvangen. Moge het den overgeblevenen, die met zooveel regt hem beweenen, niet ontbreken aan een overvloedig genot van dien troost en die kracht, die hém nimmer te klein zijn geweest!
Wij besluiten. Nog versiert Bouman's beeldtenis de Academische Senaatskamer niet, waarin hij zoo zelden gemist werd. Maar zijn geest heeft gedurende eene lange reeks van jaren krachtig gewerkt op de Academische jongelingschap. Zijne geschriften, met wier opgave wij dit Levens-
{==322==} {>>pagina-aanduiding<<}
berigt sluiten, zullen zijne nagedachtenis onder de vrienden en beoefenaars der Godgeleerdheid in eere doen bewaren. En die nagedachtenis zelve, zij zal, als die des regtvaardigen, voortdurend in zegening zijn.
Hij althans, die haar door dit Opstel mede poogde te helpen vereeren, kan niet van deze geëerbiedigde beeldtenis scheiden, zonder van ganscher harte te herhalen met een van Bouman's lievelingsdichters:

. . . . . . . . ‘Ach, sie haben 
Einen guten Mann begraben, 
Und mir war er mehr.’ 


August. 1864.
J.J. van Oosterzee.


{==323==} {>>pagina-aanduiding<<}



Uitgegeven geschriften van H. Bouman.

1.Vlugtige Bedenkingen over de handhaving en bevordering van het gebruik der Nederduitsche taal in de Zuidelijke Provinciën. - Geplaatst in de Recensent ook der Recensenten, 1818. Mengelwerk, bl. 441-464 1.

2.Tweetal Redevoeringen ter aanbeveling van het Bijbelgenootschap, door H. Bouman, Predikant te Finsterwolde en M. Corstius, Predikant te Beerta. Groningen, 1819, gr. 8o.

3.Eenige boekbeoordeelingen in het Tijdschrift: Bijdragen tot de beoefening en geschiedenis der Godgel. Wetensch. Deel VIII. IX. X en XIII, het jaar 1820, 1821, 1822, 1825, geteekend Frisius 2.


{==324==} {>>pagina-aanduiding<<}

4.Iets over het besluit van de Synode der Hervormden, ter kerkelijke viering van des Konings Verjaardag. In dezelfde Bijdragen, Dl. IX, bl. 291-404.

5.Oratio de Belgio, disciplinae theologicae nostrâ inprimis aetate sede pulcherrimâ et maxime opportunâ. In Annal. Acad. Rheno-Traj. 1823-1824.

6.Aan de protestantsche Leeraars in ons Vaderland, ter gelegenheid van hetgeen in deze dagen door de Roomsche Kerk tegen de Protestantsche ondernomen wordt. Een broederlijk woord. In: Heringa, Kerkel. Raadvrager en Raadgever, Dl. II. St. I, 1825, bl. 1-46.

7.Nu of Nooit. Vaderlandsche Ontboezeming, na het ontstaan van het oproer in een gedeelte van België, Utr. 1830. - Tweede, verbeterde, en met een Bijvoegsel vermeerderde druk. Aldaar, ten zelfden jare.

8.Thans, meer dan ooit. Moed en kracht, met vertrouwen op God alleen. Utr. 1830.

9.Oratio de Historiâ philosophiae de Deo, sapientiae magistrâ. In Annal. Acad. Rheno-Traj. 1829-1830.

10.Leerredenen betrekking hebbende tot de jongste omstandigheden van het Vaderland - uitgegeven door de gezamenlijke Nederl. Academiepredikers. Utr. 1831. Het plan tot de uitgave, de voorrede, de uitvoerige Lijst van inteekenaren met den daarbij behoorenden sleutel is, benevens de laatste Leerrede, van Bouman's hand.

11.Redevoering ter Godsd. Inwijding van het Tweede Eeuwfeest der Utrechtsche Hoogeschool. Utr. 1836 1.

12.Levensberigt van Luitonius Bouman, in leven rustend Predikant te Harderwijk. In de Boekzaal der Gel. Wereld, Dec. 1836.


{==325==} {>>pagina-aanduiding<<}

13.Jod. Heringa El. z. als voorganger der Chr. Gemeente geschetst in eene Leerrede. Utr. 1840.

14.Jod. Heringa El. z. als voorstander van het Vaderland en deszelfs heilzame instellingen enz. geschetst. Eene Redevoering met Aanteekeningen en Bijvoegsels, Utr. 1840.

15.Broederlijke toespraak aan allen, die de Hervormde Kerk liefhebben en om haren vrede bidden. Utr. 1842.

16.Geschiedenis van de voormalige Geldersche Hoogeschool en hare Hoogleeraren, grootendeels uit ongedrukte of zeldzame bescheiden. Twee Deelen, Utr. 1844 en 1847.

17.Oratio, et Instituta Academica, quae saeculo 17 fuerunt in patriâ, cum iis quae nunc ibidem sunt breviter comparans, et memoriam celebrans Frederici Sig. Alexander, Nicolai Corn. de Fremery, Joh. Fr. Lud. Schröder. Traj. ad Rh. 1845.

18.Memoria Joannis Clarisse, Theologi. Traj. ad Rh. 1850.

19.Chartae Theologicae, Liber I. Traj. ad Rh. 1853. Lib. II. ibid. 1857 1.

20.Een woord ter aandenking van den Hoogleeraar A. Niermeyer, enz. In de Jaarboeken voor wetensch. Theol. XIII. 2. bl. 243-254.

21.Leerrede ter aandenking van H.J. Royaards. Met een Voorberigt en eenige Aanteekeningeen. Utr. 1854.

22.Leerredenen, ter aandenking voor vrienden en bekenden. Utr. 1860.

23.De Godgeleerdheid en hare beoefenaars in Nederland, gedurende het laatst gedeelte der vorige en den loop der tegenwoordige eeuw. Gemengde historische herinneringen. Utr. 1862.


Eindelijk verdient nog, volledigheidshalve, vermelding, dat in het Dagboek ten gebruike bij den Bijbelschen Almanak, uitge-
{==326==} {>>pagina-aanduiding<<}
geven door den Eerw. J.E. Voet van Campen, Leid. 1834 en verv., de volgende dertien overdenkingen van Bouman afkomstig zijn:
Op den 8sten Januarij 1834 over	2 Cor. VIII: 11.
Op den 9den Januarij 1834 over	Joh. II: 25.
Op den 10den Januarij 1834 over	Joh. III: 14, 15.
Op den 11den Junij 1834 over	Ps. LXXV: 8.
Op den 15den Junij 1834 over	Rom. VI: 4.
Op den 16den Junij 1834 over	Deut. VIII: 18.
Op den 25sten Maart 1835 over	1 Tim. VI: 12-14.
Op den 18den Mei 1835 over	Rom. X: 20.
Op den 21sten Aug. 1835 over	1 Cor. XV: 3.
Op den 15den Nov. 1835 over	Matth. V: 13.
Op den 30sten Aug. 1836 over	Psalm LXXI: 9.
Op den 2den Dec. 1836 over	Psalm CXVIII: 22.
Op den 14den Dec. 1837. over	Rom. VIII: 10.





{==327==} {>>pagina-aanduiding<<}





Levensberigt van Mr. Gerrit Abraham de Meester.

Door het Bestuur dezer Maatschappij uitgenoodigd een kort Levensberigt voor hare Handelingen op te stellen van ons overleden lid Mr. G.A. de Meester, heb ik zeer gaarne die opdragt aangenomen. Al behoorde ik toch niet tot zijne bijzondere vrienden en bekenden, en al mogt het mij slechts enkele malen gebeuren hem te ontmoeten, toch geloofde ik hem in zijn open en ongekunsteld karakter genoegzaam gekend en in zijn wetenschappelijke werkzaamheid gewaardeerd te hebben, om met behulp van bloedverwanten en bekenden een kort Levensberigt te kunnen opstellen, niet geheel onwaardig aan den overledene.
 
Gerrit Abraham de Meester is geboren te Harderwijk den 2den October 1817 uit het huwelijk van Mr. W.A.A. de Meester en Agatha Cramer.

{==328==} {>>pagina-aanduiding<<}

In 1841 te Leiden tot doctor in de regtsgeleerdheid bevorderd, heeft hij zich in zijne geboortestad als advocaat gevestigd, is weldra benoemd tot ambtenaar van het openbaar ministerie bij het kantongeregt, tot auditeur militair bij den schuttersraad en den 18den September 1843 tot Secretaris van den gemeenteraad. Kort daarop, den 31sten Julij 1845, trad hij in den echt met zijne nicht Theodora Hermina van Meurs. In Mei 1847 werd hij tot honorair lid van de Overijsselsche Vereeniging ter bevordering van Provinciale welvaart en kort daarna, 23 September, tot werkend lid van het Historisch Gezelschap te Utrecht benoemd. Door zijne geboorteplaats is hij voor den stedelijken stand den 17den Junij 1847, verkozen tot lid van de Provinciale Staten van Gelderland, terwijl hij later door het vertrouwen zijner medeburgers in die betrekking is herkozen, toen na de Grondwetsherziening van 1848 en de invoering der provinciale wet de verkiezingen regtstreeks geschiedden. In 1848 en 1849 volgden zijne benoemingen tot lid van het Provinciaal Utrechtsche Genootschap van Kunsten en Wetenschappen, tot lid van de Geldersche Maatschappij van Geschiedenis en Letterkunde, alsmede van de Maatschappij der Nederlandsche Letterkunde te Leiden. In 1850 werd hij benoemd tot Curator van het Nassausch - Veluwsche Gymnasium; in 1852 tot Commissaris van den Zuiderzeeschen straatweg, den 2den Februarij 1854 tot plaatsvervangend Kantonregter. De vele bewijzen van achting hem door zijne medeburgers geschonken in een twaalfjarig waarnemen van de betrekking van Secretaris der gemeente Harderwijk, waren gegronde redenen om hem den 11den December 1855 te doen benoemen tot Burgemeester van die gemeente. Twee jaren later volgde zijne benoeming tot lid van het Collegie voor de zeevisscherijen. Bij Koninklijk Besluit van 11 October 1858 erkende de regering zijne velerlei ver-
{==329==} {>>pagina-aanduiding<<}
diensten door hem te benoemen tot Ridder van de Orde van den Nederlandschen Leeuw. In 1859 werd hij benoemd tot Commissaris der Maatschappij van Weldadigheid, in 1860 tot lid der Vereeniging tot beoefening van Overijsselsch regt en geschiedenis, terwijl hij den 24sten Junij 1862 gekozen werd tot lid van de Tweede Kamer der Staten Generaal, welke belangrijke betrekking hij tegelijk met die van Burgemeester te Harderwijk vervulde, toen hij den 2den Maart 1864, in den ouderdom van nog geen 47 jaren, na eene ernstige ongesteldheid van eenige weken, werd ontrukt aan het vaderland, waarvan hij een der beste burgers was, - aan de beoefening der wetenschap, die hij met belangrijke bijdragen had verrijkt, - en aan zijne echtgenoot, wier levensgeluk hij had uitgemaakt, haar nalatende vier kinderen, - drie zoons en ééne dochter.
De Meester had een open, rond en eenvoudig karakter. Hij was een man, gelijk men het noemt, uit één stuk. In het staatkundige en wetenschappelijke was hij de historische rigting toegedaan, - niet die pseudo - historische partij, die de antiquiteiten van vroegere dagen in den tegenwoordigen tijd wil doen herleven en niet weet te onderscheiden de naauwgezette toepassing van het tegenwoordig staatsregt van vroegere staatsregtelijke beginselen, maar die ware historische rigting, die in het verledene de grondslagen opspoort van het tegenwoordige en door de mededeeling van vroegere toestanden tracht mede te werken tot de grondige kennis van den organischen ontwikkelingsgang van het volksleven. Zijn practisch en zijn wetenschappelijk leven was op het allernaauwst verbonden. Zijne betrekking van Secretaris nam hij niet alleen getrouw waar, met het oog op de dagelijksche bezigheden, maar als hoofd van het gemeentearchief achtte hij zich ook verpligt, dat archief te ordenen en er belangrijke historische documenten uit mede te deelen; - gevoelde hij zich geroepen de Staten van

{==330==} {>>pagina-aanduiding<<}

Gelderland onder het licht der geschiedenis te beschouwen, zijn vijftienjarig lidmaatschap van die Staten gaf hem tevens gelegenheid dien arbeid telkens vollediger te maken; - werden er verkeerde plannen beraamd, die op staatshuishoudkundige gronden door anderen bestreden werden, de Meester voelde zich inzonderheid geroepen te wijzen op hetgeen de geschiedenis bij ervaring had geleerd. Zijn er velen, die het lidmaatschap van geleerde genootschappen als een eeretitel beschouwen, de Meester was daarin een belangstellend medewerker.
 
Een kort overzigt van zijne uitgegeven geschriften moge dit oordeel bevestigen.
Reeds zijne dissertatie: De Judiciis Gelriae, tempore rei publicae provinciarum unitarum, Lugd. Bat. 1841, tot motto voerende de woorden van van Goltstein in Themis 1840 no. 1. ‘De nieuwe inrigting van het regtswezen, welke wij beleven mogten, levert eene nieuwe drangrede voor ons op, om het oog te slaan op de voormalige regterlijke instellingen, welke in het gemeenebest der Vereenigde Nederlanden gevestigd waren,’ toonde zijne geschiedkundige staatsregtelijke rigting.
Aan het gebruik, dat de Meester van het gemeentearchief te Harderwijk gemaakt heeft, zijn wij meer of min verschuldigd de volgende opstellen:
Het St. Jans Dal of 's Heeren Loo (met eene plaat), geplaatst in de Bijdragen voor Vaderlandsche Geschiedenis en Oudheidkunde uitgegeven door Nijhoff, Deel VI, 1847.
Aanteekeningen omtrent een paar oude Veluwsche bosschen. Ald. Deel VII, 1850, bl. 294.
Een stukje over Schoonderbeek (bij Putten), in den Gelderschen Volks-Almanak, 1852, bl. 138.
Chronologische opgave der perkamenten der 13de en 14de eeuw berustende in het archief der stad Harderwijk van

{==331==} {>>pagina-aanduiding<<}

1223-1399; opgenomen in de Kronijk van het Historisch Genootschap te Utrecht, IX Jaargang, 1853, bl. 318.
Charters van 1400-1492 berustende in het archief der stad Harderwijk, vervolg op de vroeger geplaatste lijst der Perkamenten, Ald. Jaargang X, 1854, bl. 355.
Charters uit het archief van Harderwijk van 1315-1498. Tweede verzameling. Ald. Jaargang XV, 1859, bl. 286.
Register van losse brieven van 1500 tot 1543, of het tractaat van Venlo, berustende op het archief der stad Harderwijk. Ald. Jaargang XVII, 1861, bl. 80.
Register van losse stukken van Sept. 1543 tot October 1555, zijnde gedurende de regering van Karel V in Gelderland, berustende op het archief te Harderwijk. Ald. Jaargang XVIII, 1862, bl. 71.
Register van losse brieven van October 1555 tot 1568 gedurende Philips regering tot Alba, berustende op het archief der stad Harderwijk. Ald. Jaargang XVIII, 1862, bl. 147.
Register van losse stukken van af de komst van Alba tot de pacificatie van Gend 1568-1577. Ald. Jaargang XVIII, 1862, bl. 352.
Tot lid van het Utrechtsche Genootschap benoemd, toen het besluit was genomen, dat er sectievergaderingen zouden worden gehouden, behoorde de Meester tot de ijverigste leden, die in de sectievergadering voor de regtsgeleerdheid, zich te zamen vereenigden om bouwstoffen te verzamelen voor de regtsgeschiedenis van Nederland. Gelijk de Jaarboeken en Nieuwe Bijdragen voor Regtsgeleerdheid en Wetgeving onderscheidene vruchten van dat streven mogten mededeelen, zoo ontving dat Tijdschrift (Dl. IX, bl. 486 van de Nieuwe Bijdragen): Het Veluwsche landregt van de hand van de Meester.
Eene prijsvraag, door het Utrechtsche Genootschap uitgeschreven en onbeantwoord gebleven, gaf hem aanleiding in

{==332==} {>>pagina-aanduiding<<}

1852 eene voorlezing in het Leesmuseum te Utrecht te houden: Onderzoek naar den staatsregtelijken toestand en de betrekking der onafhankelijke heerlijkheden onder de vrije republiek, opgenomen in de Nieuwe Bijdragen voor Regtsgeleerdheid en Wetgeving. Dl. III, bl. 49.
Bij eene andere gelegenheid deelde hij in eene der sectievergaderingen van het Utrechtsche Genootschap eene belangrijke geschiedkundige bijdrage mede, over den vorm van den eed met het opsteken van de beide voorste vingers van de regterhand. Zie Aanteekeningen van het verhandelde in de sectievergaderingen van het Provinciaal Utrechtsch Genootschap, 1856-1857, bl. 10.
Het lidmaatschap van het Utrechtsche Genootschap, en hetgeen hij daar sprak over de beoefening der statistiek, was de aanleiding, dat de schrijver van dit levensberigt, na de uitgave van den eersten Jaargang van het Staatkundig en Staatshuishoudkundig Jaarboekje, hem verzocht als medearbeider op te treden, Hij voldeed daaraan met de meeste bereidwilligheid. Onderscheidene opstellen heeft hij daarin geleverd als, in den Jaargang van 1850: De begrootingen voor de Provincie Gelderland en eene Bijdrage tot de kennis onzer koloniale legers, die hij vervolgd heeft in de Jaargangen 1851 en 1863. In den Jaargang 1854, leverde hij een artikel over de Gemeentebesturen en de statistiek. Tot de geschiedkundige statistiek hadden betrekking zijne bijdragen: Iets uit eene belangrijke finantiële commissie in de voorgaande eeuw, Jaargang 1852; Bezoldiging der gezanten onder de republiek en de Generaliteitsloterij, Jaargang 1854. Het vermogen der gemeenten om in evenredigheid de gemeene lasten te dragen, gedurende de republiek, Jaargang 1855. Opgave van eenige prijzen van levensbehoeften enz. van 1555-1855, Jaargang 1856, terwijl hij in den Jaargang 1863 mededeelde: Een blik in de begrooting der Maatschappij van Weldadigheid.

{==333==} {>>pagina-aanduiding<<}

Zijne warme belangstelling in vaderlandsche aangelegenden, gepaard aan zijne ervaring als Secretaris en later als Burgemeester, deed hem ook als medearbeider optreden in het zoo belangrijke Weekblad voor Burgerlijke Administratie. Ruim een jaar, nadat dat tijdschrift was opgerigt, en tot zijnen dood toe is hij daarin een ijverige medearbeider gebleven, door voortdurend zeer vele stukken te leveren. Voorzeker heeft hij krachtig bijgedragen tot den geest van degelijkheid en ware liberaliteit, waardoor dit tijdschrift uitmunt. Geen wonder, dat ook in dien werkkring het gemis van de Meester wordt betreurd, al merkt het publiek ook met genoegen op, dat dezelfde geest als vroeger het tijdschrift blijft bezielen. Met de eigenaardige wetenschappelijke en maatschappelijke rigting van de Meester kwam het overeen, om, terwijl hij de tijdvragen met groote belangstelling volgde, de geschiedbladen van vroegeren tijd hierbij open te slaan en aan te wijzen, welke analogiën de verleden tijd met den tegenwoordigen bezat.
Toen er ondoordachte plannen werden geopperd, om in de ontginning der heidevelden een afdoend middel aan te prijzen tegen de armoede, gaf in 1847 de Meester uit: Bedenkingen tegen het voornemen om de heidevelden door de overbevolking te doen ontginnen, te Arnhem bij Is. An. Nijhoff. Hij herinnerde uit de geschiedenis, wat vroeger was voorgevallen. Hij billijkte den vromen wensch, om velen aan eene eerlijke broodwinning te helpen, maar het edele van het doel verblindde hem niet, om de groote zwarigheden daaraan verbonden voorbij te zien; hij waarschuwde geene kapitalen onnut te doen verspillen. En terwijl hij bij het licht der geschiedenis en der ervaring de bezwaren tegen ondoordachte plannen deed kennen, wees hij tevens op den geleidelijken, door de ervaring aangewezen weg, langs welken de ontginning der daartoe geschikte heidevelden konde geschieden.

{==334==} {>>pagina-aanduiding<<}

Op dit gebied was de Meester geen vreemdeling. Reeds in 1845 had hij zich met zijnen vader, met Mr. C.L. Vitringa en J. Verhoeven tot Z.M. den Koning gewend tot oprigting eener Landaanwinnings - Maatschappij te Harderwijk. Zoo als gewoonlijk heeft de ijverige de Meester zich zeer veel moeite gegeven in deze zaak, welke, helaas! echter niet tot stand is mogen komen. Een uitvoerig stuk omtrent deze onderneming heeft het Algemeen Handelsblad van 4 Augustus 1845, No. 4277, in zijne kolommen opgenomen, dat wel waard is hier ter plaatse vermeld te worden; zie Bodel Nijenhuis, Nederl. Topogr. No. 825.
Het jaar 1851, toen het eerst de regtstreeksche verkiezingen voor de gemeentebesturen plaats grepen, deed hem in eene voorlezing, gehouden te Arnhem en geplaatst in de Nieuwe Bijdragen voor Regtsgel. Dl. II. bl. 5, de vraag behandelen: Hoe lang en in hoe verre heeft het beginsel van volkskeuze zich in Gelderland doen gelden? Na van den Germaanschen tijd tot op 1813 de geschiedenis der volkskeuze aangestipt te hebben, deelt hij met instemming mede de voorrede van het reglement op het bestuur der stad Arnhem van April 1795, waarin werd aangedrongen, dat de volkskeuze de regering vrij moest laten in hare beraadslagingen, en waarbij de volgende woorden waren gebezigd: ‘En hiertoe kunt gij, medeburgers, niet weinig medewerken, door in de aanstaande keuze of continuatie uwer repraesentanten, alleen het oog te hebben op kunde, braafheid en ware vaderlandsliefde; ten minste het is in ons oog niet genoeg den naam eens patriots te dragen, om daardoor tot het werk der regering geschikt te worden geoordeeld; hiertoe behoort ook kundigheid, ondervinding, braafheid, doorzicht, standvastigheid en eerlijkheid.’ Teregt vroeg de Meester bij de mededeeling van deze woorden, met het oog op den tegenwoordigen tijd: ‘Wat dunkt u, wilt gij niet met mij deze verklaring onderteekenen?’

{==335==} {>>pagina-aanduiding<<}

Toen in 1853 eene groote kerkelijke godsdienstige beweging ontstond, die bij velen nieuwe onverdraagzaamheid opwekte en de kerkelijke geschillen op staatkundig terrein overbragt, vond hij daarin eene aanleiding, om in het licht te stellen, hoeveel nadeel godsdienstige onverdraagzaamheid aan ons vaderland berokkend had. Hij deed dit in eene voorlezing, den 2den Januarij 1854 te Arnhem gehouden over: Het dertiende artikel der Unie van Utrecht, en later geplaatst in de Bijdragen voor Vaderlandsche Geschiedenis en Oudheidkunde van Nijhoff, Dl. IX, bl. 213. Hij toonde daarin aan, hoe verdraagzaam de staatkunde van Prins Willem I was geweest, maar hoe zijn edelmoedig streven door Datheen en anderen was tegengewerkt. Kenschetsende voor de denkwijze van de Meester is de vraag: ‘En wanneer waren de Bogermans minder te vreezen dan de Lojola's?’ en het slot der voorlezing, na aanwijzing van de oorzaken der scheuring van katholijken en hervormden. ‘Maar het was niet de schuld der Unie, niet de bedoeling van Oranje; alleen gevolgen van onverdraagzaamheid in de godsdienst der beide partijen!
‘Mijne Heeren! Onze voorouders hebben niet te vergeefs geleefd, ook hunne feilen moeten het nageslacht tot leering verstrekken. Mogt dat slechts zoo zijn!’
Werden in de Staten Generaal de voor- en nadeelen van het centralisatiestelsel besproken, de Meester nam daaruit aanleiding tot eene voorlezing: De grondlegger onzer Vrijheid Prins Willem I, voorstander van het centralisatiestelsel. (Nieuwe Bijdragen voor Regtsgeleerdheid, Dl. VI. bl. 258). Zij was een schoon vervolg op zijne verhandeling: Karel V en zijne placaten, mede geplaatst in de Bijdragen voor Regtsgeleerdheid, Dl. V. bl. 241.
Waarlijk, wanneer men let op deze breede lijst van belangrijke geschiedkundige voorlezingen, verhandelingen en bijdragen, waarmede de Meester de kennis van de regtsge-
{==336==} {>>pagina-aanduiding<<}
schiedenis en oudheidkunde van zijn vaderland verrijkt heeft, dan verdient hij reeds met eere genoemd te worden onder die Nederlandsche regtsgeleerden, die bij naauwgezette vervulling hunner ambtspligten, met stalen vlijt en onpartijdigheid uit de bronnen zelve de geschiedenis van hun Vaderland beoefend hebben. En nog maakten wij geen gewag van zijn voornaamste wetenschappelijk werk.
Reeds in 1846 heeft hij eene reeks van opstellen geleverd, die onder den titel van: De Staten van Gelderland onder het licht der geschiedenis, de Nederlandsche Jaarboeken voor Regtsgeleerdheid en Wetgeving versieren, Jaarg. 1846 en 1847. Dl. VIII, bl. 231, 409, 571; Dl. IX, bl. 232; Dl. X, bl. 227; Dl. XI, bl. 450; Dl. XII, bl. 20. Zij zijn als het ware de eerste uitgave van het belangrijke werk, dat bij zijn overlijden was afgewerkt en dat onlangs onder den titel van: Geschiedenis der Staten van Gelderland van den oorsprong tot op heden, in twee deelen bij J. Wedding te Harderwijk het licht heeft gezien, en voorzeker het meest geschikt is, om hem te doen kennen in den ijver van zijn onderzoek, in zijne uitgebreide kennis en in zijn waarheidlievend oordeel.
Als redenaar muntte de Meester niet uit door uiterlijke gaven, noch door geniale gedachten, noch door praal van beelden, maar door de degelijkheid en de liefde, waarmede hij zijn onderwerp behandelde. In zijne geschiedkundige voorlezingen is het altijd eene waarheid door hem diep gevoeld, die hij met warmte uitdrukt. In zijne Toespraak bij het derde eeuwfeest der stichting van het hervormd Burger Weeshuis te Harderwijk, op den 26sten November 1855 als voorzittend regent uitgesproken, verhaalt hij als trouwe beoefenaar der geschiedkundige studiën de armoede van vroegere dagen en de afwisselende lotgevallen van het gesticht; de geschiedkundige stof deed hem eene warme hulde brengen aan den vromen priester, die uit

{==337==} {>>pagina-aanduiding<<}

overgespaarde penningen den eersten grond voor het gesticht legde; met de volheid van een godsdienstig gemoed wordt den kinderen op het hart gedrukt, dat zij zullen leven ter eere Gods, en den vader en de moeder van het gesticht met diepen ernst herinnerd, dat eene christelijke opvoeding alleen mogelijk is voor hen, in wie het christelijk geloof leeft. - In zijne redevoeringen als lid der Staten Generaal gehouden, betuigt de Meester met warmte de liberale beginselen toegedaan te zijn; hij vreest zijne kiezers op de Veluwe niet, wanneer hij met persoonlijke overtuiging het openbaar onderwijs voorspreekt. De diepe eerbied, dien hij voor het hoofd van het ministerie, zijnen voormaligen leermeester aan Leidens Hoogeschool, koestert, belet hem niet tegen de wet op het middelbaar onderwijs te spreken en te stemmen, en de klagt te doen hooren, dat de regering door te veel centralisatie den onafhankelijken werkkring der gemeentebesturen benadeelt.
Het zijn niet alleen letterkundige verdiensten, waardoor de geschriften, verhandelingen, toespraken en redevoeringen van de Meester uitmunten, maar deugden. Opregtheid, - eenvoudigheid, zucht naar waarheid, onpartijdigheid, welwillendheid, onbaatzuchtigheid, zelfstandigheid van oordeel, liefde - tot zijn vaderland, - tot zijne provincie, - tot zijne gemeente, - tot het gesticht waarvan hij regent is, - tot het archief waarover hij schatbewaarder is, - tot de betrekking, die hij bekleedt - alle die maatschappelijke deugden spraken uit zijne daden en zijn te lezen tusschen de regels van alles wat hij geschreven heeft.
Die deugden maakten hem geacht en bemind, - zij zijn de kostbaarste nalatenschap voor zijne vrienden en voor zijne weduwe, en zij zullen eenmaal een opwekkende kracht hebben voor zijne zonen, wanneer deze geroepen zullen worden om het vaderland en de wetenschap te dienen.

{==338==} {>>pagina-aanduiding<<}

Gerrit Abraham de Meester vertoont ons een levensbeeld van Germaansche trouwhartigheid bij de beoefening der wetenschap en bij het vervullen van de verpligtingen aan het volksleven van de negentiende eeuw verbonden.
 
Ellekom, Augustus 1864.
J. de Bosch Kemper.



{==339==} {>>pagina-aanduiding<<}





Levensberigt van Bernhardt te Gempt.

Onder de leden, die in het begin dezes jaars aan de Maatschappij door den dood werden ontrukt, behoort ook de Heer Bernhardt te Gempt, in leven Predikant te Batenburg. Hij was een man van veelzijdige kennis, in onderscheiden wetenschappen ervaren. Op godgeleerd gebied gaf hij er het bewijs van door de beantwoording eener prijsvraag, door het Haagsch Genootschap uitgeschreven, betrekkelijk de wonderverhalen waarvan de Evangelist Marcus alleen berigt geeft (Hoofdst. VII: 32-37 en Hoofdst. VIII: 22-26); welke verhandeling ten jare 1829 door dat Genootschap met zilver werd bekroond. Ook was hij vele jaren Correspondent van de Allgemeine Protestantische Kirchen-Zeitung, in der tijd door K.G. Bretschneider en anderen uitgegeven, en leverde daarin onderscheidene stukken den toestand der godgeleerdheid hier te lande betreffende,

{==340==} {>>pagina-aanduiding<<}

of waarin hij ook van belangrijke werken in onze taal uitgekomen verslag gaf.
De Hoogduitsche taal toch was hem evenzeer eigen als de Hollandsche, in beide sprak en schreef hij even gemakkelijk. Hij was (1792) geboren en opgevoed te Schüttorff in het Graafschap Bentheim, waar zijn vader Burgemeester was. Reeds vroeg openbaarde zich in hem de lust tot studie en bepaaldelijk de zucht om predikant te worden. Na behoorlijke voorbereiding werd hij dan ook door zijne ouders naar Groningen gezonden, en daar zijne letteroefeningen met lof volbragt hebbende werd hij in 1813 onder het getal der proponenten opgenomen. Juist was de predikantsplaats te Batenburg vacant, waarvan de Graaf van Bentheim unicus collator was. De Graaf had te Gempt reeds leeren kennen als een jong mensch van uitstekende bekwaamheid en aarzelde geen oogenblik om hem met die standplaats te begiftigen, gelijk hij dan ook ten jare 1815 den 2den Julij de betrekking van predikant aldaar aanvaardde.
Hoe zeer te Gempt in de gunst en het vertrouwen van den Graaf deelde, blijkt daaruit, dat deze hem weldra aanstelde tot administrateur en rentmeester zijner goederen in en nabij Batenburg gelegen, in welke betrekking hij steeds met ijver en trouw is werkzaam geweest. Deze post gaf hem aanleiding om zich, meer dan anders het geval zou zijn geweest, op alles wat tot den landbouw, de houtteelt en andere daarmede verbonden zaken betrekking had, toe te leggen, en met welk een vlijt en vrucht hij zich daarin oefende, kan onder anderen blijken uit een werk over de Houtteelt, door de Amsterdamsche Maatschappij van Landbouw in der tijd met goud bekroond, gelijk ook uit een stuk over de ‘Rivierpolders in Nederland,’ in 1857 bij Kruseman te Haarlem uitgegeven, waarvan deskundigen met hoogen lof gewaagden.
Niemand meene evenwel, dat hij om de natuurkundige onderzoekingen, met welke hij zich onledig hield, zijne ambts-
{==341==} {>>pagina-aanduiding<<}
bezigheden of theologische studiën verzuimde. Op zijn predikwerk legde hij zich met ijver toe, en meer dan ééne beroeping naar eene andere gemeente werd door hem afgeslagen. In kerkelijke zaken was hij meer dan gewoon bedreven, zoodat hij dan ook vele jaren lid en praeses was van het Klassikaal bestuur van Nymegen, lid van het Provinciaal Kerkbestuur van Gelderland, en meer dan eens ter Synode werd afgevaardigd. De belangen van onderscheiden gemeenten tot zijn ressort behoorende behartigde hij met ernst, en bewees aan deze met raad en daad dikwerf groote diensten. Ofschoon met velerlei bezigheden als het ware overkropt, vond hij evenwel nog tijd en gelegenheid genoeg om zich met andere zaken bezig te houden. Zoo vertaalde hij in 1833 ‘Bretschneider's Proeve van beantwoording op de vraag: Wat leert de Heilige Schrift ten aanzien van het goddelijk regt der vorsten?’ (Amsterdam, G. van Dijk, gr. 8o.). Zoo schreef hij een stuk over Joh. Tauler, den mystiek uit de XIVde Eeuw, en de Godsvrienden, en in 1837 werd een prijsvraag, door de Maatschappij tot Nut van 't Algemeen uitgeschreven, over de Opvoeding, door hem beantwoord, welk antwoord de zilveren medailje verwierf.
Boven dat alles was te Gempt een minnaar en beoefenaar der sterrekunde, waarvan hij meer dan gewone kennis bezat. Zijne lievelingslectuur was, behalve het Grieksche Testament, waarin hij bijna dagelijks las, Virgilius en Horatius. Ook maakte hij van tijd tot tijd Hollandsche en Latijnsche verzen, waarmede hij zich zelfs nog in de dagen van zijn emeritaat, 1861, onledig hield, doch waarvan er geene zijn in het licht gegeven. De Hollandsche litteratuur ging hem zeer ter harte; door zijne betrekking tot den Graaf, wien hij jaarlijks, somtijds meer dan ééns, bezocht, was hij bekend geworden met diens rijke bibliotheek, in welke hij verscheidene Handschriften aantrof uit de XIVde en XVde eeuw.

{==342==} {>>pagina-aanduiding<<}

Onder deze bevindt zich het veelbesproken Handschrift, het Boec van Merline getiteld en toegeschreven aan Jacob de Coster van Maerlant, afkomstig uit het klooster te Frenswegen. Eenige uittreksels uit dit werk zijn bekend geworden, dank zij de nasporing van te Gempt, die de aandacht van de Maatschappij der Nederlandsche Letterkunde op dat boek heeft gevestigd. De belangstelling der beoefenaars onzer Middel-Nederlandsche schrijvers is hierdoor in hooge mate opgewekt, want het weinige, dat zij daarvan te weten kwamen, heeft tot verschillende vragen en twijfelingen omtrent Jacob van Maerlant, zijn verblijf te Maerlant en de door hem aldaar vervulde betrekking, aanleiding gegeven. Gaarne had derhalve te Gempt gezien, dat de Graaf dit merkwaardig Handschrift aan de Maatschappij der Nederlandsche Letterkunde afstond, toen hij om zijn letterkundige verdiensten in 1857 ons Medelid was geworden. De vorst van Bentheim-Steinfürt was daarentegen zoo naijverig op zijn schat, dat hij dien steeds zorgvuldig achter slot heeft gehouden, en niet eens de toestemming heeft gegeven om buiten de Bibliotheek een afschrift van het geheimzinnige handschrift te vervaardigen of het aan de kenners der oud-Hollandsche letterkunde ten gebruike te verstrekken. Te Gempt vleide zich, dat er na den dood van den hoogbejaarden Graaf gunstiger tijden zouden aanbreken, en dat hij dan door nadere inlichtingen omtrent dit boek te geven, de geopperde vragen zou kunnen beantwoorden; maar de Graaf heeft den 72jarigen rentmeester overleefd.
Opgeruimdheid van geest gepaard met eene groote mate van goedhartigheid was te Gempt doorgaans eigen. Waar hij helpen kon, deed hij het gaarne. Hij was dan ook zeer vrijgevig in het uitleenen van boeken, die hij niet altijd (wat wel meer gebeurt) terugontving. Daardoor ontbreekt er in zijne eigene bibliotheek zelfs menig werk door hem vervaardigd en uitgegeven.

{==343==} {>>pagina-aanduiding<<}

De laatste dagen zijns levens waren niet genoegelijk, zij waren met leed vervuld, want behalve de aanhoudende zenuwzwakte zijner echtgenoote en de krankzinnigheid van eene geliefde dochter, deed het hem veel verdriet de tegenwerking te ondervinden van den Batenburgschen Kerkeraad in de plaatsing van zijnen zoon, als zijn opvolger in de gemeente. De Graaf van Bentheim, unicus collator van de plaats, had op verzoek van den vader de collatie gegeven aan den zoon, destijds Candidaat tot de Heilige dienst. Dat collatieregt werd den Graaf door den Kerkeraad betwist. Minnelijke schikking kon niet getroffen worden, zoodat de zaak eerst voor de Arrondissements-regtbank van Nymegen, daarna voor het Provinciale hof van Gelderland getrokken werd. Beide collegiën deden echter eene uitspraak ten gunste van den Graaf, waarop dan ook later de kerkelijke beroeping gevolgd is. De uitslag van dit proces heeft te Gempt niet mogen beleven; hij stierf op den 14den Mei dezes jaars, 72 jaren oud, en heeft het voorregt niet mogen genieten zijnen zoon in zijne plaats als predikant te bevestigen.
 
Meer dan eens is te Gempt gehuwd geweest; eerst met Mejufvrouw Jacoba Alida Maria van Olst, die hem in 1822 door den dood ontviel, hem eene dochter nalatende, thans de echtgenoote van den Burgemeester van Wijchen; daarna met Mej. Helena Johanna Blom, die hem twaalf kinderen schonk, van welke er nog 7 in leven zijn. Onder deze zijn er twee Candidaten tot de Heilige dienst, van welke de een zijn opvolger staat te worden, en de ander beroepen is geworden te Hoedekenskerke. Een ander zijner zonen is, in de plaats van den vader, tot Administrateur en Rentmeester van den Graaf benoemd, wel een bewijs, hoezeer de Graaf voldaan was over de wijze van administratie door den vader gevoerd; terwijl nog een ander zijner zonen met lof als kunstschilder bekend is.

{==344==} {>>pagina-aanduiding<<}

Alle deze kinderen betreuren met de overigen en met de weduwe het verlies van eenen man en vader, dien zij hoogschatten en liefhadden, wiens onvermoeide ijver en trouw in al wat hem was aanbevolen en wat hij ondernam, wiens zucht tot al wat goed en nuttig was, bij hen in dankbaar aandenken blijven zal, en uit wiens rijken geest zij veel hebben mogen leeren, dat hun voor het vervolg hunnes levens te stade komen kan.
 
Leiden, Augustus 1864.
H. Fangman.



{==345==} {>>pagina-aanduiding<<}





Levensschets van Mr. Jeremias Cornelis Faber van Riemsdijk.

Jeremias Cornelis Faber van Riemsdijk werd den 3den Junij 1786 te Haarlem geboren.
Hij was de kleinzoon van den Gouverneur Generaal van Nederlands Oost-Indië Jeremias van Riemsdijk, uit diens tweede huwelijk met Cornelia Catharina van Vianen, en de zoon van Mr. Izebrandus Johannes Faber van Riemsdijk en Ignatia van Beeck.
Deze zijn vader werd op zijn derde jaar door zijnen oom Faber uit Oost-Indië medegebragt en te Haarlem opgevoed.
Na te Utrecht gestudeerd te hebben, heeft deze zich als Advokaat te Haarlem nedergezet, is toen aldaar Schepen, in 1784 Hoofdofficier, en daarna Burgemeester dier stad geworden.

{==346==} {>>pagina-aanduiding<<}

Hij moet een zeer kundig en geacht man geweest zijn, doch wiens verstandelijke vermogens later ten gevolge der toenmalige onrustige tijden veel hadden geleden, zoodat hij tot aan zijnen dood buiten 's huis heeft moeten verzorgd worden.
Deze ongelukkige toestand van zijnen vader deed zijne moeder besluiten de opvoeding van haren eenigen zoon aan de zorg van eenen gouverneur, eenen Franschen proponent, toe te vertrouwen.
Toen de jeugdige van Riemsdijk in het jaar 1802 de Academische lessen zoude bijwonen, ging zijne moeder zich met hem en hare dochters met der woon te Utrecht vestigen, terwijl voornoemde gouverneur ook gedurende den Academietijd met het toezigt en de leiding van den jongeling ten huize zijner moeder belast bleef.
Reeds op de Academie deed hij zich kennen als iemand, van wien men met der tijd zeer veel mogt verwachten.
Ik kan dit niet beter doen uitkomen dan door den brief mede te deelen, dien mij de hooggeachte Oud-Rector van het 's Gravenhaagsche Gymnasium, Dr. C. Bax, dienaangaande geschreven heeft en welken ik met zijne toestemming hier letterlijk mededeel:
‘Toen ik het genoegen had,’ schreef mij de hooggeschatte man, ‘met u over mijne herinnering aan den Heer Faber van Riemsdijk te spreken, kwam mij de aanvang der levensbeschrijving van Miltiades bij Corn. Nepos in de gedachten, en het best zou ik, bij nadenken, de volgende toepassing op den overledene in het Latijn kunnen maken:
Riemsdikius, Harlemensis, quum ingenii acumine et juris scientia unus omnium studiosorum maxime floreret, cives Academiae Trajectinae non solum bene de eo sperare solebant, sed etiam confidere, talem eum futurum, qualis postea communi omnium, qui Hagae Comitis Jurisperitissimi essent, sententia cognitus et judicatus est.

{==347==} {>>pagina-aanduiding<<}

Ik was toen jong student, maar hoorde dikwijls de oudere studenten over Riemsdijk spreken als over den bekwaamsten Jurist der Academie, zoodat ik dan ook zijne publieke Promotie wenschte bij te wonen. Altijd is het mij in het geheugen gebleven, hoe hij daar stond, eenvoudig, maar toch met zekere achtbaarheid, en hoe hij in alles het decorum in acht nam, en met beleefdheid de gemaakte opposities wederlegde, maar evenwel zóó, dat hij oogenblikkelijk de zwakke zijde van de aangevoerde oppositie ontdekte, zoodat het voor den opponent raadzaam was een eerlijken terugtogt te maken.
Toen ik in later tijd den Heer Riemsdijk in den Haag op straat ontmoette, herinnerde ik mij dadelijk zijne Promotie, en groette hem nog eerbiedig, als in den studententijd, en nadat in gevorderden leeftijd hij eenigzins door de jaren gebogen daarheen ging, zag ik nog altijd den jongeling in mijne verbeelding, met opgeheven hoofd zijne dissertatie verdedigende.
Ziedaar, Hooggeachte Heer, u mijne herinnering aan den uitstekenden Riemsdijk in woorden voorgedragen, maar de levendigheid van mijn gevoel omtrent den boven alle medestudenten uitmuntenden jongeling kan ik niet in woorden teruggeven.’
Op den 15den Mei 1807 werd hij aan de Hoogeschool te Utrecht tot Doctor in de beide regten gepromoveerd, na openlijke verdediging eener disputatio juridica inauguralis de crimine, quod vulgo laesae majestatis in specie dicitur, welke door hem aan Koning Lodewijk werd opgedragen.
Onder de theses achter de disputatie vindt men er eene, welke aldus eindigt: ‘Falluntur enim, qui sine laboris summa contentione, multaque industria, se artes doctrinasque solidas parare posse, opinantur.’
Aan het einde der disputatie treft men een Fransch vers

{==348==} {>>pagina-aanduiding<<}

aan, bij gelegenheid zijner promotie door zijnen vriend A.A. Meerman van der Goes vervaardigd, waarvan het slot aldus luidt:

‘Cueille les fruits qui font l'objet de ton attente; 
Ton bonheur ici-bas ne soit point incertain; 
Mérite à ton décès l'épitaphe suivante, 
Mise sur ton tombeau de par le genre humain: 
Ci-gît Riemsdijkius, de l'orphelin le père, 
De l'opprimé l'ami, du méchant la terreur, 
Des veuves le soutien, des vertueux le frère, 
De son pays la gloire, et des siens le bonheur.’ 


Na den afloop zijner studiën ging hij met zijne moeder te 's Gravenhage wonen, en werd den 10den Junij 1807 bij het Hof van Justitie van Holland, en op den 21sten Maart 1808 bij het Hoog Nationaal Geregtshof van het Koningrijk Holland als advokaat toegelaten.
Onder de leiding van zijnen zwager, den bekenden advokaat Fannius Scholten, begon hij de praktijk uit te oefenen. Deze in den omgang zoo aangename, vriendelijke en minzame man scheen voor zijnen jeugdigen confrère streng en meêdoogenloos te zijn.
Wanneer toch van Riemsdijk het een of ander had opgesteld, hetgeen aan Fannius Scholten niet beviel, gaf deze hem niet alleen onbewimpeld zijne aanmerkingen te kennen, maar scheurde tevens het gestelde voor zijne oogen in stukken en wierp het in het vuur of in de papiermand.
Dit gebeurde niet eens of tweemalen, maar telkens, wanneer Fannius Scholten begreep, dat het door zijnen jeugdigen confrère en zwager gestelde niet zoodanig was ingerigt, als hij begreep, dat het behoorde te wezen.
Menige traan is destijds aan het oog van onzen van Riemsdijk ontvallen over deze voor hem zoo strenge han-
{==349==} {>>pagina-aanduiding<<}
delwijze, waardoor in één oogenblik tijds alles werd vernietigd, waaraan hij soms geheele dagen en halve nachten had gearbeid.
Doch hoe mismoedig hij ook hierover in de eerste oogenblikken mogt zijn, telkens herstelde hij zich en trachtte het onderwerp op nieuw met des te meer zorg te behandelen, ten einde niet andermaal zijn werk voor zijne oogen vernietigd te zien.
Die handelwijze van Fannius Scholten met zijnen jeugdigen confrère maakte op dezen zulk eenen diepen indruk, en spoorde hem zoodanig aan om de voetstappen van zijnen kundigen leermeester te drukken, dat zijne praktijk spoedig toenam, zoodat hij reeds op den 15den Augustus 1809 een huwelijk konde aangaan met Henrietta Johanna Anna Rietveld, en reeds in 1811, volgens de verklaring van nu wijlen den Oud-Minister van Justitie Mr. D. Donker Curtius, als een advokaat van naam en van eene gevestigde praktijk bekend stond.
Menigmalen sprak hij later nog over deze handelwijze van zijnen zwager Fannius Scholten jegens hem, doch toen steeds met een diep gevoel van erkentelijkheid, omdat hij daaraan, gelijk hij zeide, te danken had, wat hij later geworden was.
Geen wonder dan ook, dat de Prefect van de Monden der Maas, de bekende Baron de Stassart, met wien hij als President der algemeene armenvergadering in aanraking kwam, hem in den Raad van Prefectuur verlangde te hebben.
Van Riemsdijk bedankte echter voor dit laatste, omdat hij dan de praktijk had moeten verlaten.
De Prefect bleef echter de aandacht op hem vestigen. Eensklaps, zonder eenige voorkennis, werd hij bij Keizerlijk Decreet van 27 Junij 1811 tot Adjunct Maire van 's Gravenhage benoemd.

{==350==} {>>pagina-aanduiding<<}

Op den 2den Augustus werd hem hiervan kennis gegeven, met aanschrijving om den volgenden dag des middags om twaalf uur den vereischten eed op het stadhuis in handen van den Prefect af te leggen.
Na het ontvangen dier kennisgeving begaf hij zich onmiddellijk naar het huis van den Prefect om dezen over de benoeming te spreken, doch daar hem te kennen werd gegeven, dat deze dien dag voor niemand te spreken was, schreef hij hem in beleefde bewoordingen, dat hij de betrekking zoude aannemen, onder voorwaarde echter, dat hij de praktijk mogt blijven uitoefenen, daar hij zonder haar niet zou kunnen leven.
Den volgenden dag werd hem gemeld, dat de Keizer hem tevens benoemd had tot lid van den Arrondissementsraad van den Haag.
Te gelijk met voornoemde betrekkingen bleef hij dan ook de praktijk van advokaat uitoefenen met zijnen zwager Fannius Scholten, met wien hij zich geassocieerd had, en werd hij den 1sten Julij 1812 benoemd tot lid van het bureau van consultatie bij het Keizerlijk Geregtshof alhier.
Bij Keizerlijk Decreet van 25 Maart 1813 op nieuw benoemd tot Adjunct Maire van 's Gravenhage, was hij, ten gevolge van het vertrek van den Maire I. van Schinne naar Parijs, in de merkwaardige maand November van dat jaar met het bestuur der stad belast.
Ofschoon toen slechts 27 jaren oud, heeft hij zijne betrekking vervuld op eene wijze, die van zijn beleid, ijver en moed de ondubbelzinnigste blijken draagt, en die zijn karakter eer aandoet.
Toen de tijdingen, welke de Moniteur van 29 October bevatte, eene zeer zigtbare gisting hier ter stede veroorzaakten, overlegde hij met den Prefect om maatregelen te nemen tot verzekering der rust en tot beveiliging van personen en goederen.

{==351==} {>>pagina-aanduiding<<}

Hij onderhield zich daartoe met de voornaamste ingezetenen der stad, en toen op den 9den November de gisting toenam, ontbood hij des avonds onderscheidene hunner bij zich, die zich dan ook verbonden de orde en de rust te helpen handhaven.
Dag en nacht was hij tot dat einde werkzaam, en liet niets na wat daartoe strekken kon.
Te midden van deze zijne bemoeijingen kwam de Generaal de Jonge hem in het geheim vragen, of hij met van Hogendorp, van Stirum en hem mede wilde doen.
Hij vroeg den Generaal: met welk doel? en toen deze hem antwoordde: om alles te herstellen als vóór 1795, wees hij dit voorstel van de hand, omdat hij het niet met zijnen eed konde overeenbrengen, en omdat dan ook naar zijn inzien de partijschappen zouden herleven.
Hij ging dus onvermoeid voort met maatregelen te nemen tot handhaving der goede orde en ter verzekering van de veiligheid van personen en goederen, en toen in den ochtend van den 17den November de bewegingen vermeerderden, en hij kennis bekomen had, dat de Prefect alsmede de Kommanderende Generaal voornemens waren de stad te verlaten, ontbood hij eenige mannen, die veel invloed op het volk hadden, en het stedelijk bestuur vóór 1811 hadden uitgemaakt, waaronder de Heeren Slicher, 't Hoen en Bachman, bij zich op het stadhuis, om door hunnen invloed tot bewaring der rust en voorkoming van alle ongeregeldheden mede te werken.
Nadat hij vervolgens de tijding bekomen had, dat de Prefect werkelijk de stad had verlaten, en voorts bespeurde, dat alle superieure autoriteiten hem verlieten, de militaire magt hem geen bijstand bood, en hij dus in de onmogelijkheid gesteld werd zijn gezag verder uit te oefenen, besloot hij, als door den onwederstaanbaren drang der omstandigheden gedwongen, zich lijdelijk te gedragen, het be-
{==352==} {>>pagina-aanduiding<<}
stuur neder te leggen en voornoemde Heeren te verzoeken in het belang der stad en tot welzijn hunner medeingezetenen werkzaam te blijven, om de rust en orde te handhaven en alle ongeregeldheden voor te komen.
Daarna vroeg men hem, om Secretaris van het Voorloopig Bestuur te worden; doch hij meende aan die uitnoodiging geen gehoor te moeten geven, als niet ontslagen van den gedanen eed.
Na het voorval van Woerden wilde men hem het bestuur wel weder overgeven; hij vond echter daarvoor geene termen, maar overlegde met den Heer van Maanen hoe te handelen als de Franschen hier mogten terugkomen, hetgeen echter gelukkig niet gebeurde 1.
Nadat zijn zwager Fannius Scholten, die in 1813 met Kemper zooveel heeft bijgedragen tot het herkrijgen onzer onafhankelijkheid, doch wiens naam ten voorleden jare bij gelegenheid der viering van het Novemberfeest bijna niet is genoemd geworden, ten gevolge zijner benoeming tot President van Raden en Rekenmeesteren der Domeinen, zijne praktijk aan van Riemsdijk had overgedragen, wijdde deze zich voortaan geheel daaraan toe, en werd den 14den October 1816 bij het Hoog Geregtshof voor de Finantiën en Zeezaken der Vereenigde Nederlanden als Advokaat toegelaten.
Was de praktijk van Fannius Scholten groot, zij verminderde niet onder van Riemsdijk; integendeel, zij breidde zich meer en meer uit, zoodat hij weldra onder de voornaamste advokaten der Haagsche balie werd gerang-
{==353==} {>>pagina-aanduiding<<}
schikt, en sedert het jaar 1827 tot aan zijnen dood de betrekking van Deken bekleedde.
Bij Koninklijk Besluit van 31 December 1824 werd hij benoemd tot Ridder der Orde van den Nederlandschen Leeuw en in 1828 tot lid van de Maatschappij der Nederlandsche Letterkunde te Leiden, terwijl ik hem in datzelfde jaar reeds vermeld vind als Directeur der Nederlandsche Huishoudelijke Maatschappij te Haarlem.
Het is omstreeks dezen tijd, dat wij hem te midden zijner uitgebreide praktijk tevens zijne krachten zien wijden aan het welzijn eener inrigting, die voor duizenden onzer verarmde landgenooten een weldadig toevlugtsoord is geweest.
Toen de Maatschappij van Weldadigheid tot kolonisatie van behoeftigen werd opgerigt, ten einde krachtdadig mede te werken om den toestand der armen en der lagere volksklasse te verbeteren, inzonderheid door hun arbeid, onderhoud en onderwijs te verschaffen en hen uit den toestand van verbastering, waarin zij vervallen waren, op te beuren, gevoelde men dadelijk behoefte aan eene permanente Commissie, aan welke het dagelijksch bestuur der maatschappij behoorde te worden toevertrouwd, en was van Riemsdijk een der leden, die zich met die gewigtige, zorgvolle, veelomvattende taak belastten.
Nevens den Generaal van den Bosch, den stichter der koloniën, arbeidde hij met onverflaauwden ijver en volharding om voor de jeugdige instelling den weg te banen en haar in een goed en veilig spoor te brengen.
Talloos waren de moeijelijkheden, waarmede men te kampen had; groot en uitgebreid de werkzaamheden, die zich met elken dag vermenigvuldigden.
Contracten met de Hooge Regering, met gemeenten en armbesturen moesten aangegaan, reglementen ontworpen, huishoudelijke en administratieve voorschriften en verordeningen in het leven geroepen worden.

{==354==} {>>pagina-aanduiding<<}

Een stelsel van comptabiliteit, eigenaardig berekend voor het plan van kolonisatie, dat meer beoogde dan arbeid te verschaffen en toezigt over de geheele huishouding van den kolonist bedoelde, moest geboren worden.
Aan dat stelsel gaf Faber van Riemsdijk het aanwezen.
Mannen van erkende bekwaamheid op administratief en comptabel gebied hebben aan dat stelsel bij onderscheidene gelegenheden hulde gebragt; en wanneer men de verslagen raadpleegt door de gecommitteerden der Commissie van Toevoorzigt uitgebragt nopens hunne bevinding te dien aanzien, dan zal men niet aarzelen in te stemmen met de getuigenis van eene bevoegde zijde verstrekt, dat het zamenstel van verordeningen, welke het comptabel beheer der koloniën en gestichten der Maatschappij van Weldadigheid regelden, een meesterstuk mag genoemd worden uitmuntende door helderheid en doelmatigheid.
Gedurende bijna 40 jaren heeft hij aan de grondvesting, de ontwikkeling en het beheer der Maatschappij van Weldadigheid een werkzaam deel gehad.
Hij was het, die de instelling, welke hij lief had, steeds in de moeijelijkste oogenblikken met zijn schrander hoofd, zijnen scherpen en juisten blik ter zijde stond, die in de gewigtigste aangelegenheden als haar verstandige raadsman optrad en hare regten en belangen voorstond, die niet was teruggedeinsd voor al de verantwoordelijkheid, al de zorgen, al de bemoeijingen van het dagelijksch bestuur, welke weinige jaren na de stichting der Maatschappij geheel en al voor zijne rekening kwamen, toen de Generaal van den Bosch, tot Gouverneur Generaal der West-Indische en vervolgens der Oost-Indische bezittingen benoemd, het vaderland moest verlaten.
Van den vorstelijken Voorzitter der Maatschappij van Weldadigheid, Zijne Koninklijke Hoogheid Prins Frederik der Nederlanden, door wien zulke belangrijke offers ten ha-
{==355==} {>>pagina-aanduiding<<}
ren behoeve gebragt zijn, genoot Faber van Riemsdijk in eene hooge mate het vertrouwen.
Zijne voorlichting werd door dien geëerbiedigden Vorst op hoogen prijs gesteld en tot zijne jongste ure bleef hij met dat vertrouwen vereerd.
Wat er in 1856 van de Maatschappij van Weldadigheid geworden is, weet ieder. Ook hij heeft, gelijk zoo menig een, ondervonden, dat belangelooze diensten en inspanning ook aan de beste zaak gewijd, niet vrijwaren voor miskenning en teleurstelling.
Doch wat ook later door anderer zienswijze en opvatting moge veranderd of gewijzigd zijn, dit blijft zeker, dat 's mans onvermoeide en krachtdadige pogingen ter vestiging en opbouwing van eene instelling, door menschenmin ontworpen en door den vreemdeling bewonderd en geprezen, niet vruchteloos zijn geweest.
Bij Koninklijk Besluit van 15 Julij 1837 werd hij benoemd tot Landsadvokaat in de plaats van Mr. P.I. de Fremery, die lid van het Hoog Geregtshof te 's Gravenhage geworden was.
Twee jaren later, den 7den October 1839, is hij door het kiescollegie van 's Gravenhage tot lid van den Raad dier stad benoemd geworden, terwijl in datzelfde jaar aan hem door Koning Willem I de verevening van de zaken met België werd opgedragen.
Hij is ook Stadsadvokaat geweest en heeft als zoodanig den Heer Wintgens vervangen, toen deze tot Raadsheer in het Provinciaal Geregtshof werd benoemd.
Nadat in 1840 bij de gewijzigde Grondwet Holland in Zuid- en Noord-Holland gesplitst was, kreeg 's Gravenhage de benoeming van acht leden (in plaats van vier) in de Provinciale Staten. Er werden dus vier nieuwe leden benoemd. Onder deze behoorde van Riemsdijk.
Bij Z.M. Besluit van 7 Mei 1843 werd hij benoemd

{==356==} {>>pagina-aanduiding<<}

tot Staatsraad in buitengewone dienst, en den 1sten Junij daaraanvolgende herkozen tot lid van de Vergadering der Staten van de Provincie Zuid-Holland.
In datzelfde jaar werd hij tot lid van de Tweede Kamer der Staten Generaal voor dezelfde Provincie gekozen bij staking van stemmen, terwijl de Heer Thorbecke zijn tegenstander was.
In 1846 werd hij als zoodanig bij de derde stemming met volstrekte meerderheid wederom tegen den Heer Thorbecke herkozen.
Tot in het jaar 1848 heeft hij die betrekking bekleed met al dien ijver en die naauwgezetheid, waarmede hij de belangen zijner cliënten behartigde, en werd hem dikwijls omtrent belangrijke onderwerpen het stellen der rapporten opgedragen.
In het staatkundige waren zijne beginselen van meer behoudenden aard. Vandaar dan ook, dat toen de leden der Tweede Kamer op 's Konings verlangen in Maart 1848 bijeenkwamen, om elk naar zijne denkwijze de hoofdpunten te bespreken, die bij eene grondwetsherziening zouden behooren in aanmerking te komen, van Riemsdijk zich bij die van de twee vereenigingen voegde, welke de minst talrijke was.
Deze staatkundige hoofdtrek nam echter niet weg, dat hij in zaken van staathuishoudkunde vrijzinnige beginselen voorstond, indien men daarbij slechts de constitutioneel- Koninklijke magt en regering niet te na kwam.
Dit een en ander kan onder anderen blijken uit zijne houding bij gelegenheid der behandeling van het zoogenaamde placet in zake van godsdienst, van de voordragten der grondwetsherziening en van eenige wetten van staathuishoudkundigen aard.
Toen in het jaar 1847 een gewijzigd ontwerp van strafwetboek werd voorgedragen en daarin de artikelen tot hand-
{==357==} {>>pagina-aanduiding<<}
having van het zoogenaamde placet der Hooge Regering gemist werden, welke in dat van 1842 voorkwamen, vond die weglating in en buiten de Tweede Kamer zoodanigen tegenstand, dat deze in hare zitting van 21 Julij 1847, op het voorstel van den Minister van Justitie zelven, de verdere deliberatiën van het strafwetboek onbepaald verdaagde.
In dien strijd nam van Riemsdijk met vele andere leden der Tweede Kamer eene krachtige houding aan en sprak drie malen in de zittingen van 20 en 21 Julij 1847, de eerste reize alleen over deze belangrijke zaak zelve, de beide volgende keeren tegen eene motie van orde van den Heer Gouverneur, welke deze dan ook na zoo vele tegenspraak weder introk.
De voorstellen van negen leden der Tweede Kamer van de Staten Generaal, tot herziening der Grondwet in 1845 gedaan, achtte hij, over het geheel genomen onaannemelijk. Hij betwijfelde wel niet het regt der Tweede Kamer om in die gewigtige zaak een initiatief te nemen, maar achtte het onvoorzigtig en bedenkelijk daarvan op dat oogenblik gebruik te maken en vroeg, of de overtuiging van de noodzakelijkheid daarvoor wel bij de andere staatsmagten bestond; en zoo niet, wat dan bij mogelijke aanneming dier voorstellen daarvan het gevolg zou zijn? Naar zijn inzien niets anders dan botsing en heillooze tweespalt.
Buitendien geloofde hij niet, dat de voorschriften in art. 227 der toen geldende Grondwet nopens hare wijziging zulk eene algemeene verandering van beginselen toelieten, waardoor het staatsgebouw in zijne grondtrekken geheel zou veranderd worden, eene overbrenging van magt van den Koning op de Kamer zou plaats grijpen, en de kiem zou gelegd worden voor een' anderen regeringsvorm dan de thans bezworene.
Hij oordeelde, dat de leden volgens hunnen eed die

{==358==} {>>pagina-aanduiding<<}

voorstellen niet mogten noch konden aannemen.
Met betrekking tot de Grondwetsherziening van 1848 liet hij bij den aanvang der openbare beraadslagingen over de afzonderlijke voorstellen in de gewone Tweede Kamer zich ongeveer op dezelfde wijze uit nopens de bevoegdheid der Kamer tot het in behandeling nemen van zoo belangrijke veranderingen als deze bevatteden, niet om de bestaande Grondwet, zoo als men het noemde, te herzien, maar om eene geheel nieuwe Grondwet in het leven te roepen.
Desniettemin heeft hij zich in de discussiën der eerste zes en van het laatste hoofdstuk gemengd, en in de daarop volgende zittingen der dubbele Kamer het woord gevoerd, ter gelegenheid van de behandeling van het VIIde ontwerp (Finantiën).
Daarbij werden echter alleen de gevolgen besproken, welke eene mogelijke afstemming van wetsontwerpen tot herziening zou kunnen hebben, en geene geldelijke aangelegenheden aangeroerd.
Bij de stemmingen in de gewone Tweede Kamer werden door hem twee hoofdstukken afgekeurd, en wel het IVde en XIIde, waarvan het eerste de Provinciale Staten en de gemeentebesturen, het laatste de additionele artikelen en het voorloopig kiesreglement betrof.
Het eerstgenoemde kwam hem onaannemelijk voor, omdat in art. 15 daarvan gelezen werd: ‘de Staten worden belast met de uitvoering der wetten en Koninklijke bevelen betrekkelijk tot de takken van algemeen binnenlandsch bestuur, welke de wet zal aanwijzen.’
Dit was, naar zijne meening, in strijd met art. 34 van het IIde hoofdstuk, waarbij de uitvoerende magt opgedragen werd.
Het XIIde werd door hem om twee redenen afgekeurd: vooreerst, om de daarbij uitgesproken afschaffing van die

{==359==} {>>pagina-aanduiding<<}

heerlijke regten, welke betrekking hadden tot de voordragt of de aanstelling van personen tot openbare betrekkingen, zonder dat daarbij gewaagd werd van eenige schadeloosstelling, gelijk in de volgende alinea van het betrokken artikel, waarin nog andere dergelijke regten werden afgeschaft; en ten andere, omdat art. 24 van het Reglement hem toescheen af te wijken van het onmiddellijk voorafgaande, waarbij het beginsel aangenomen was, dat de leden van de Tweede Kamer der Staten Generaal en de candidaten voor de Eerste Kamer bij volstrekte meerderheid van stemmen moesten gekozen worden.
Toen eindelijk in de dubbele Kamer op 6 en 7 October die beide hoofdstukken in stemming gebragt werden, volhardde hij bij zijne afkeuring van het IVde, maar meende, na de verdediging van den toenmaligen Minister van Binnenlandsche Zaken, het XIIde te mogen aannemen.
Met warmte en in onbekrompen zin nam hij een werkzaam deel aan het tot stand brengen van zoo vele wetten, waaronder belangrijke van staathuishoudkundigen aard en strekking, die gedurende zijn vijfjarig lidmaatschap aan de overweging der Volksvertegenwoordiging onderworpen werden; wetten, die slechts aangewezen behoeven te worden om te herinneren, hoe weldadig dat betrekkelijk korte tijdvak geweest is voor de stoffelijke welvaart van ons dierbaar Vaderland, door de regeling onzer geldmiddelen en de bevordering der hoofdtakken van onze nijverheid op de meest vrijgevige maar tevens omzigtige wijze.
Daarvoor behoeft men slechts de voornaamste aan te duiden, als:
de wet, houdende eene buitengewone belasting op de bezittingen met vrijwillige leening en bijdrage, van 6 Maart 1844;
die, houdende een nieuw tarief van in-, uit- en doorvoer, van 19 Junij 1845;

{==360==} {>>pagina-aanduiding<<}

die, betreffende de inwisseling der provinciale en generaliteits-muntspeciën, van 18 December 1845;
die, houdende regeling van de burgerlijke pensioenen, van 9 Mei 1846;
de wet van 30 Mei 1847, waarbij de wetten van 29 December 1835 en 30 December 1840 afgeschaft en die van 19 Junij 1845 gewijzigd werden door de opheffing der schaalregten;
die op de regeling van het Nederlandsche muntwezen van 26 November 1847, waarbij de gouden standaard verworpen werd en alleen de zilveren behouden bleef.
Na de Grondwetsherziening werd hij niet meer tot lid der Staten Generaal gekozen; doch de Raad van 's Gravenhage koos hem in 1849 wederom tot lid van de Provinciale Staten.
In 1850 werd hij echter als zoodanig niet herkozen en evenmin in 1851 tot lid van het Gemeentebestuur van 's Gravenhage.
Den 7den October 1860 werd hij door den Groot-Hertog van Saksen Weimar Eisenach benoemd tot Kommandeur der Orde van den Witten Valk.
Hij heeft deel uitgemaakt van de Commissie tot vereffening der nalatenschap van Z.M. Koning Willem II, en zich daarbij hoogst verdienstelijk gemaakt.
Bij Z.M. Besluit van 4 Junij 1857 werd hij benoemd tot Kommandeur der Orde van den Nederlandschen Leeuw, en werd hem dit onderscheidingsteeken overhandigd op den 10den Junij daaraanvolgende, toen hij het groote voorregt genoot den dag te beleven, waarop hij zeggen kon de praktijk gedurende vijftig jaren onafgebroken te hebben uitgeoefend.
Ook na dien tijd bleef hij zijn leven aan haar toewijden en ging hij voort met denzelfden ijver en dezelfde naauwgezetheid de zaken te behandelen.

{==361==} {>>pagina-aanduiding<<}

In de laatste twee jaren echter begonnen zijne ligchaamskrachten te verminderen en hinderde het hem steeds, wanneer nu en dan zijn doctor hem verbood naar de teregtzittingen van den Hoogen Raad, het Hof of de Regtbank te gaan, om de menigvuldige hem opgedragen zaken te bepleiten.
Zijn hoofd bleef echter even helder als vroeger en zijn lust tot werken verflaauwde niet.
Het was zijn wensch tot aan zijnen dood toe de praktijk te mogen uitoefenen. Zóó zeer was hij aan de betrekking van advokaat gehecht.
De vervulling van dien wensch mogt hem ten deel vallen.
Toen op den laatsten Augustus van het vorige jaar de vacantie geëindigd was, begon hij met nieuwen moed weder te pleiten en trad in de maand September nog driemalen op voor den Hoogen Raad.
Den 25sten September hield hij zijn laatste pleidooi voor dat Collegie, en op zulk eene voortreffelijke wijze, dat men den ervaren man in de volle kracht zijns levens weder voor zich dacht te hebben.
Met lust en opgewektheid had hij weder gesproken, en was zoo weinig daarvan vermoeid, dat hij bij zijne tehuiskomst aan zijne naaste betrekkingen zeide: ‘wat doet dat pleiten toch goed.’
In de daaropvolgende week begon zijn gezondheidstoestand aanmerkelijk te verminderen, zoodat de pleidooijen, die op den 2den October bepaald waren, uit dien hoofde uitgesteld moesten worden.
Hij bleef echter die geheele week nog werkzaam en stelde nog den 3den October een belangrijk advies voor den Minister van Finantiën.
Den 4den bleef hij boven op zijne studeerkamer en ontving nog onderscheidene bezoeken; doch den 5den bleef hij voor het eerst te bed, klaagde over pijn in het hoofd, en

{==362==} {>>pagina-aanduiding<<}

in den nacht tusschen den 5den en 6den sliep hij zacht en ongemerkt in.
Welk een verlies de maatschappij door zijnen dood had geleden, bleek op de ondubbelzinnigste wijze van onderscheidene kanten.
Geringen en aanzienlijken, zelfs Vorsten en Vorstinnen, betuigden op treffende wijze aan de nagelatene betrekkingen hunne deelneming.
Reeds in den avond van denzelfden dag werd hem in het Nieuwe Dagblad van 's Gravenhage eene regtmatige hulde toegebragt 1.
Eene Commissie uit den Raad van toezigt en discipline voor de Orde van Advokaten vervoegde zich den volgenden dag aan het sterfhuis en betuigde bij monde van den Advokaat Levyssohn Norman met diep gevoel hare deelneming.
Toen het stoffelijk overschot van den grooten regtsgeleerde den 9den October op de begraafplaats te Eik- en- Duinen aan den schoot der aarde werd toevertrouwd, was eene menigte van regterlijke ambtenaren, advokaten, procureurs en vrienden bij het geopende graf aanwezig. Ook daar bragt de Advokaat Levyssohn Norman, bij verhindering van den Advokaat de Pinto, op nieuw in hartelijke bewoordingen eene welverdiende hulde aan de nagedachtenis van den bekwamen man, terwijl de Advokaat Delprat zijne verdiensten treffend herdacht, en de Raadsheer Beelaerts van Blokland, namens de familie, op waardige wijze zijnen dank betuigde voor de blijken van deelneming, die allen bij het geleden verlies mogten ondervinden.
Doch hierbij bepaalde het zich niet.

{==363==} {>>pagina-aanduiding<<}

Juist op den dag der begrafenis moest door den Procureur Generaal van Maanen conclusie worden genomen in de zaak, waarin van Riemsdijk veertien dagen geleden het laatst had gepleit.
Geen wonder, dat deze geachte magistraatspersoon, die van Riemsdijk zoo vele jaren had gekend, vóór het nemen zijner conclusie zich gedrongen gevoelde met de hem eigene welsprekendheid van het groote en onherstelbare verlies te gewagen, dat de regtswetenschap en de balie door den dood van van Riemsdijk hadden geleden 1.
Ook de Advokaat Leon, die na de conclusiën van den Heer Procureur Generaal als Advokaat in eene andere zaak optrad, gevoelde zich genoopt van wege de balie een woord van hulde aan de nagedachtenis van den Deken der Orde te brengen, terwijl een paar dagen later in het Weekblad van het Regt insgelijks zijne buitengewone verdiensten naar waarde werden geschat, hetgeen nog dikwijls bij meer dan ééne gelegenheid plaats greep.
 
Het kan niet betwist worden, dat Faber van Riemsdijk een hoogst merkwaardig man was, zoo als er niet velen worden aangetroffen.
Wanneer men nagaat de veelomvattende praktijk, die hij uitoefende, de menigvuldige andere betrekkingen, die hij bekleedde, als bij voorbeeld, behalve de reeds genoemde, die van Voorzitter der Nederlandsche Rijnspoorwegmaatschappij, van Directeur der Bataafsche Brandwaarborgmaat-
{==364==} {>>pagina-aanduiding<<}
schappij, van Directeur der Nederlandsche Brandwaarborgmaatschappij van mobilaire goederen, van Directeur der Waarborgmaatschappij voor de Nationale Militie, van Directeur der Maatschappij ter waarborg van Lijftogten, enz., dan staat men verbaasd, dat één man dit alles, gedurende zulk een groot aantal jaren en tot zulk eenen hoogen ouderdom, heeft kunnen verrigten en volhouden, en laat zich zulks alleen verklaren uit zijne buitengewone werkzaamheid, volharding, gemakkelijkheid van werken, helderheid van geest, kalmte van gemoedsgestel en veelvuldige en grondige regtskennis.
De vroege ochtendstond was voor hem in den volsten zin des woords goud waard en werd dan ook vlijtig door hem besteed. Zonder dit ware het onmogelijk geweest, daar hij reeds vroeg in den voormiddag met consulten werd lastig gevallen en onderscheidene ochtenden met het pleiten verloor 1.
Geene zaak, hoe moeijelijk, ingewikkeld, duister en veel omvattend zij zich ook mogt voordoen, schrikte hem af. Hij begon met te lezen, en rustte niet voordat hij haar tot klaarheid had gebragt.
Zijne helderheid van geest was groot, en ging gepaard met eenen scherpen blik, waardoor hem niets ontsnapte.
Bovendien had hij eene bijzondere gemakkelijkheid van werken, welke grootendeels een gevolg was van oefening.
Steeds was hij bedaard en kalm, was nimmer moedeloos, ging rustig zijnen gang en had altoos tijd.
Zijne regtskennis was buitengewoon en veelomvattend, zoodat men hem als 't ware een levend Corpus Juris zou hebben kunnen noemen.

{==365==} {>>pagina-aanduiding<<}

Hij was het toonbeeld van den waren pleiter.
De stukken van het proces had hij steeds met de meest mogelijke naauwgezetheid gelezen, zoodat het geval met al zijne omstandigheden tot de minste toe hem bekend en voor den geest was.
Hij trachtte het regtspunt steeds aan de beginselen van het regt te toetsen, en raadpleegde weinig schrijvers, en dan nog niet eerder, dan wanneer hij zijne eigene meening reeds gevestigd had.
Zijn pleidooi had hij op schrift; doch alleen bij wijze van korte aanteekeningen, zoodat het meer eene schets was, hetgeen, gelijk van der Linden te regt aanmerkt, ‘veel levendigheid aan de pleidooi, en een groot gemak aan den pleiter verschaft’ 1.
Zijn stijl was eenvoudig, helder, aangenaam, waardig; de taal was hij ten volle meester; bij uitnemendheid kende hij de kracht en de ware beteekenis der woorden.
In alle zijne pleidooijen heerschte eene geleidelijke orde, zoodat men hem zonder vermoeijenis aanhoorde.
Hij vermeed allen noodeloozen omslag, vestigde de aandacht dadelijk op het punt, waarop het aankwam, en had eene meer dan gewone overredingskracht.
Tot in zijnen hoogen ouderdom was hij bescheiden, wellevend in zijne voordragt en antwoorden, en verloor nimmer den eerbied voor de regterlijke magt uit het oog.
 
Het is mijn doel niet geweest eene lofrede op Faber van Riemsdijk te houden; daartoe had ik dan ook van van het Bestuur van de Maatschappij der Nederlandsche Letterkunde geene uitnoodiging ontvangen; zij zou ook

{==366==} {>>pagina-aanduiding<<}

weinig voegen aan mij, die in eene naauwe familiebetrekking tot hem stond.
Ik heb alleen eenvoudig en naar waarheid trachten te vermelden, wat ik van hem wist en hoedanig ik hem gedurende een groot aantal jaren had leeren kennen; en met die mededeeling hoop ik geregtvaardigd te hebben, hetgeen ik zoo even met volle overtuiging ter neder schreef: dat Faber van Riemsdijk een hoogst merkwaardig man was, zoo als er niet velen worden aangetroffen.
 
's Gravenhage, den 27sten Augustus 1864.
J.L.G. Gregory.



{==367==} {>>pagina-aanduiding<<}






Levensberigt van Joannes Matthias Schrant.

Joannes Matthias Schrant, naamgenoot van den thans nog in hoogen ouderdom rustenden Leidschen Hoogleeraar J.M. Schrant, was de oudste zoon en het eerste kind van Nicolaas Schrant en Maria Everard. Geboren op den 13den Januarij 1823 te 's Gravenhage, waar zijn vader solliciteur was, bezocht hij, genoegzaam voorbereid door het lager onderwijs, van zijn twaalfde tot zijn vijftiende jaar toe, van September 1835 tot 1838, de Latijnsche school aldaar, van welke hij de drie onderste klassen doorliep, en zich op die alle prijzen en loffelijke getuigschriften verwierf wegens zijne vorderingen zoowel in de beginselen der oude talen, als in de aardrijksbeschrijving en de wiskundige wetenschappen. Toen in het laatstgenoemde jaar zijne ouders naar de Oost-Indiën vertrokken, nam zijn oom, de Hoogleeraar Schrant te Leiden, de zorg voor

{==368==} {>>pagina-aanduiding<<}

zijne verdere opvoeding en wetenschappelijke opleiding op zich, terwijl diens ambtgenoot en vriend, de Hoogleeraar W.L. Mahne, bij privaat-les het onderwijs in de Latijnsche en Grieksche talen met hem voortzette en hem bekwaam maakte voor de Akademische lessen.
Met voornemen om zich toe te wijden aan de beoefening der Geneeskunde, werd hij den 9den Mei 1840 ingeschreven als student aan de Leidsche Hoogeschool. Aanvankelijk legde hij zich toe op de tot zijn vak voorbereidende wetenschappen, wijsgeerige en natuurkundige zoowel als geschied- en letterkundige. Dat hij van die alle en met name ook van de studie der oude talen, die al meer en meer door vele aankomende Medici als overtollige ballast beschouwd worden, het noodige werk maakte, bewijzen de getuigschriften hem van wege zijne leermeesters, de Hoogleeraren Nieuwenhuis, Bake en Peerlkamp, ter hand gesteld bij zijn Propaedeutisch examen op den 2den Junij 1842, voor de Faculteit der Mathematische en Physische Wetenschappen magna cum laude afgelegd. Overgegaan tot de beoefening van zijn hoofdvak, maakte hij vlijtig en geregeld gebruik van het onderwijs der toenmalige Hoogleeraren, G. Sandifort in de Anatomie en Physiologie, C. Pruys van der Hoeven in de Pathologie, M.J. Macquelyn in de theorie der Pharmacologie, en G.C.B. Suringar in de algemeene Therapie en Pharmacologie; daarenboven ook de lessen van Prof. J. van der Hoeven in de Natuurlijke Historie en Vergelijkende Ontleedkunde geenszins verzuimende. Na verloop van twee jaren alzoo doorgebragt, werd hij in September of October 1844 door de Medische Faculteit magna cum laude tot Candidaat bevorderd. Na herhaalden tweejarigen cursus, onder anderen ook ter bijwoning van het Chirurgisch en Clinisch onderwijs van Prof. Broers, van wien hij een bij uitstek gunstig en aanprijzend getuigschrift bekwam (Bijl. 1), legde hij in Mei 1846 zijn Doctoraal examen af (Bijl. 2), en werd den 17den November

{==369==} {>>pagina-aanduiding<<}

daaraanvolgende tot Medicinae Doctor bevorderd, na verdediging voor de Faculteit zijner Dissertatio, continens Specimen Physiologiae pathologicae de Mechanismo congestionis et de inflammationis notione, Lugd. Bat. 1846. Op zijne promotie in de Medische wetenschap volgde den 28sten Junij 1847 die in de Obstetrie, en den 19den Julij 1848 die in de Chirurgie, beide als naar gewoonte op Theses. Aan zijn voornoemd Academisch proefschrift viel zoo binnen- als buitenslands de lof ten deel van grondige en zelfstandige bewerking en originaliteit (Bijl. 3).
Onmiddellijk na zijne promotie in de Geneeskunde, tegen het laatst van 1846, begaf Schrant zich ter verdere aanleering en uitoefening van de praktijk naar het Buiten-Gasthuis te Amsterdam, als eerste Adsistent Geneeskundige; waarbij hij, na ook in de Verlos- en Heelkunde het Doctoraat bekomen te hebben, op den 6den December 1848, uit een door H.H. Regenten voorgedragen drietal door den Raad der stad met algemeene stemmen tot tweeden Geneesheer aangesteld werd. Gedurende zijne praktijk in dat gesticht van 1846 tot 1853, bevonden zich daar steeds, volgens allezins geloofwaardige opgave, van 350 tot 500 zieken. Hij deed er of assisteerde bij 1200 lijkopeningen. Hij beoefende er, behalve de gewone praktijk, vooral pathologische anatomie, auscultatie, histologie, en nam deel in de eerste drie jaren aan de psychiatrische praktijk over 180 krankzinnigen, onder de leiding van Prof. Voorhelm Schneevoogt.
Te midden zijner dagelijksche bezigheden, aan eene zoo werkzame betrekking verbonden, wist Schrant niet te min den tijd te vinden om ijverig deel te nemen aan onderscheidene wetenschappelijke ondernemingen en inrigtingen. Om niet te spreken van eenige later te vermelden pennevruchten van zijne hand, was hij in 1848 medeoprigter van de Amsterdamsche Afdeeling der Nederlandsche Maatschappij tot bevordering der Geneeskunde, en nam deel

{==370==} {>>pagina-aanduiding<<}

aan het bestuur dier vereeniging. - In 1850 rigtte hij met Dr. Tilanus de Vereeniging voor Pathologische Anatomie op. Hij was gedurende drie achtervolgende jaren Voorzitter van dat genootschap. Van zijne talrijke op de veertiendaagsche Vergaderingen gehoudene voordragten bevinden zich de Verslagen in het Nederlandsch Weekblad voor Geneeskunde. - In 1852 was hij Secretaris van het Genootschap tot bevordering van Genees- en Heelkunde te Amsterdam, en arbeidde aan de reorganisatie van dat Genootschap, welke door zijne vereeniging met dat der Pathologische Anatomie tot stand kwam.
Na alzoo zes jaren lang aan het Amsterdamsch Buiten-Gasthuis verbonden te zijn geweest, maakte Schrant zich in den aanvang van 1853 uit die betrekking los, en keerde terug naar Leiden, met voornemen om zich aldaar als gewoon geneesheer neder te zetten tot uitoefening der burger-praktijk. En dit gelukte hem zoo wel, dat hij zich binnen korten tijd in eene vrij uitgebreide praktijk onder alle klassen der maatschappij, ook dikwerf naar buiten in den omtrek der stad, verheugen mogt. Tegen het einde van 't voornoemde jaar stond hij aldaar naar de opengevallen betrekking van geneesheer in het stedelijk Ziekenhuis, terwijl zijn verzoek daartoe, door de gunstigste getuigschriften van de Amsterdamsche Hoogleeraren J. van Geuns, C.B. Tilanus, P.H. Suringar en W. Vrolik, op grond zijner voormalige praktijk in het Gasthuis aldaar, krachtig ondersteund werd (Bijl. 4). De zaak had echter geen gevolg: doch in 1858 werd hem het lidmaatschap der plaatselijke School-commissie, en in 1860 dat der Gezondheids-commissie opgedragen, voor welke beide meer last- dan eereposten hij vervolgens in 1862 bedankte.
Geen wonder dat een geneeskundige van zoo erkende verdienste en gevestigden naam, bij het openvallen van een' of anderen Akademischen leerstoel, weldra in aanmerking

{==371==} {>>pagina-aanduiding<<}

kwam. Dit gebeurde reeds in het laatst van 1849, het derde jaar na zijne promotie, aan de Hoogeschool te Groningen, toen tot zijne bijzondere aanbeveling de gunstigste getuigschriften door de Leidsche Hoogleeraren Pruys van der Hoeven en Suringar werden afgeleverd (Bijl. 5). Doch voor Schrant was in vervolg van tijd een hoogere leerstoel bereid. Van 1857 tot 1862 gaf hij, op uitnoodiging van den eerstgenoemde dier beide Hoogleeraren, aan het Akademisch Ziekenhuis te Leiden collegie over de physische diagnostiek aan het ziekbed. En Pruys van der Hoeven, die tegen de maand Augustus van 1862, op zeventigjarigen leeftijd, zijn eervol emeritaat te gemoet ging, en niemand liever dan Schrant tot zijn opvolger verlangde, had hem, kennelijk met het doel van daartoe geleidelijke voorbereiding en ter meerdere aanbeveling, die taak reeds vroeger opgedragen. Op diens in het voornoemde jaar herhaalden aandrang werd Schrant op voordragt van den Minister van Binnenlandsche Zaken, bij Koninklijk Besluit van 3 Julij 1862, tot Hoogleeraar in de Medische Faculteit aan de Leidsche Hoogeschool benoemd. Van toen af legde Schrant, niet zoo zeer om de bepaling aan zijne benoeming toegevoegd na te komen, als veeleer uit eigene beweging, zijne, gedurende de laatstverloopene jaren meer en meer toegenomen, nog steeds toenemende en hem sterk afmattende praktijk volgaarne neder, om zich voortaan aan de meer uitlokkende en rustiger bezigheid van een wetenschappelijken werkkring toe te wijden. Den 17den October daaraanvolgende hield hij zijne Intree-rede, ter aanvaarding van het Hoogleeraarsambt, Over de empirische ontwikkeling van het Ziektebegrip 1. Wat hij op den Akademischen leerstoel voor de theorie zoowel als bij het

{==372==} {>>pagina-aanduiding<<}

klinisch onderwijs aan het ziekbed voor de praktijk ten dienste zijner leerlingen gepraesteerd heeft, meenen wij als genoegzaam algemeen bekend met stilzwijgen te kunnen en te mogen voorbijgaan. Hij onderwees de Pathologie, de Kliniek, de Diagnostiek, enz. Jammer, dat het hem niet vergund is geworden zijn veelomvattenden en nuttigen werkkring langer voort te zetten, en te blijven leven en werken voor het heil zijner patienten en voor den roem der Hoogeschool. Naauwelijks twee jaren lang mogt hij zijne roeping getrouw vervullen, toen hij, in de maand Maart ll. aan een gevaarlijk en besmettend ziekbed om raad gevraagd, en hulpvaardig daarheen gesneld, ten gevolge van zijn overmatigen ijver, zelf door de smetstof aangetast op het ziekbed nedergeworpen werd, en in weêrwil van tusschen beide flaauw aanlichtende hoop op herstel, toch eindelijk voor de overmagt zijner kwaal bezweek, na in Januarij te voren eerst zijn één en veertigste levensjaar voleindigd te hebben. Niet sterk van ligchaamsbouw overleed hij aan een kwaadaardigen typhus, hoedanig eene ziekte hij reeds eenmaal in zijn studententijd gelukkig doorgestaan had. Hij stierf op Vrijdag den 18den Maart, en zijn stoffelijk overschot werd op Maandag den 21sten daaraanvolgende door zijne naaste bloedverwanten, zijn hoogbejaarden Oom en diepbedroefden Vader, onder een grooten toevloed van vrienden en vereerders, ter aarde besteld. Bij zijn graf spraken, behalve de Eerw. Heer H. Tomas, pastoor bij de H. Lodewijkskerk, zijn ambtgenoot, de Rector Magnificus H.J. Halbertsma, een zijner leerlingen, de praetor op zijne kliniek, A. van der Swalme, en een zijner vrienden, de Evangelisch - Luthersche, Predikant Inckel, ieder op zijne wijze, een woord van welverdiende hulde, dankbare vereering en ongeveinsde achting en vriendschap, beantwoord met eene dankbetuiging van zijnen behuwd-broeder, den kapitein J.A.L.O. van der Monde, en van zijn neef, den

{==373==} {>>pagina-aanduiding<<}

Heer Everard uit Amsterdam 1. Op zijn graf is, door toedoen eener commissie van bijzondere vrienden en vereerders, uit vrijwillig bijeenverzamelde penningen, een hem waardig gedenkteeken ter duurzame herinnering voor tijdgenoot en nakomelingschap opgerigt 2, en op den 27sten October ll. plegtig ingewijd met eene toespraak van Dr. C. ter Laag, geneesheer te Leiden, namens de Familie beantwoord door zijn behuwd-broeder, den Heer W.H.A.F. van der Monde, Burgemeester te Bemmel 3.
 
Het is bijkans onbegrijpelijk, hoeveel Schrant, gedudurende de weinige levensjaren hem toegestaan, van zijne promotie af in November 1846 tot aan zijn dood in Maart 1864 berekend, te midden van eene aanhoudend werkzame praktijk en van het Akademisch onderwijs, nog bovendien in geschrifte voor de wetenschap verrigt heeft. Na zich door zijn Akademisch Proefschrift reeds uitermate gunstig bekend gemaakt te hebben, gaf hij in De Gids voor 1849 (Deel I, bl. 504-517) een opstel over Het Mikroskoop in de praktische Geneeskunde, naar aanleiding van Prof. P. Harting's Handboek voor het gebruik van dat kunstwerktuig; bragt hij, in hetzelfde jaar, de door Dr. J. Moleschott, als privaat- docent naar Heidelberg beroepen, aangevangene en bij zijn vertrek gestaakte vertaling van Rokitansky's Handboek der bijzondere ziektekundige Ontleedkunde, onder toezigt en met medewerking van Dr. G.E. Voorhelm Schneevoogt, ten einde; en bewerkte hij bovendien zijne in 1850 bij het Legaat van Monnikhoff met

{==374==} {>>pagina-aanduiding<<}

goud bekroonde Prijsverhandeling over goed- en kwaadaardige gezwellen, die echter eerst in 1852 volledig het licht zag (Bijl. 6). Voorts belastte hij zich met of nam deel aan de redactie van verschillende Geneeskundige Tijdschriften. Gedurende 1850 was hij mede-redacteur van de Geneeskundige Courant. In 1851 werd hij mede-oprigter van het Nederlandsch Weekblad voor Geneeskundigen, en nam deel aan de redactie tot aan het einde van dit tijdschrift in 1856. In October 1849 liet hij zich de benoeming welgevallen tot lid van de Commissie ter redactie van het Tijdschrift der Nederlandsche Maatschappij tot bevordering der Geneeskunst, en bleef daaraan verbonden van 1850 tot 1856, in welk jaar dit tijdschrift met andere werd vereenigd. In 1857 trad hij op als mede-redacteur van het daarop gevolgde Nederlandsch Tijdschrift voor Geneeskunde, tevens orgaan van dezelfde Maatschappij, ontstaan door zamensmelting van vele andere Tijdschriften, en bleef aan die redactie bij voortduring verbonden. Behalve eene talrijke menigte van berigten, waarnemingen, opmerkingen, verslagen enz. van zijne eigene hand, in deze en andere Tijdschriften verspreid 1, waaronder zijne Jaarlijksche Verslagen over de Nederlandsche geschriften aangaande de Ontleedkunde van het gezonde en zieke ligchaam, van 1851-1856, verscheen van hem in 1855 eene Verhandeling over buiten-baarmoederlijke zwangerschap en lithopaedium - vorming, geschreven in vereeniging met den Amsterdamschen Hoogleeraar J. van Geuns, en uitgegeven in de Werken van het Genootschap ter bevordering der Genees- en Heelkunde; - benevens C. Wedl's Handboek der pathologische Histologie, insgelijks in vereeniging met zijn Akademievriend Dr. Zeeman, vertaald en met aanmerkingen en bijvoegselen voorzien.
Het spreekt van zelf, dat een man van zoo algemeen er-
{==375==} {>>pagina-aanduiding<<}
kende verdiensten in aanmerking komen moest voor het lidmaatschap bij voorkeur van geneeskundige, maar ook van gemengde wetenschappelijke en letterkundige vereenigingen hier te lande. Dat Schrant mede zitting had onder de leden van de Nederlandsche Maatschappij tot bevordering der Geneeskunst, aan wier Tijdschrift hij zes jaren lang medewerkte, spreekt van zelf, zoo het al niet uit de gedrukte naamlijsten harer leden kenbaar was. In September 1850 werd hij benoemd tot gewoon lid van het Genootschap ter bevordering der Genees- en Heelkunde te Amsterdam. In Junij van het volgende jaar 1851 werd hem het lidmaatschap aangeboden van het Provinciaal Utrechtsch Genootschap van Kunsten en Wetenschappen. In April 1854 werd hem het Diploma van lidmaatschap van wege het Zeeuwsch Genootschap der Wetenschappen te Middelburg toegezonden. Op den 1sten van Lentemaand 1862 werd hij lid van de Hollandsche Maatschappij van Fraaije Kunsten en Wetenschappen. Eindelijk op onze in Junij 1863 gehoudene Jaarlijksche Vergadering werd hij tot lid verkozen ook van de Maatschappij der Nederlandsche Letterkunde alhier, welke hem niet eens een rond jaar onder hare leden heeft mogen tellen. En dat hij, meer medicus dan letterkundige, toch die keuze allezins waardig was, en zeer goed in zijne moedertaal de pen wist te voeren, bewijst zijne, zoo veel het onderwerp zulks toeliet, in der daad keurig gestelde Intree-rede.
Het ligt noch in den aard en de strekking van deze Maatschappij, noch in de bevoegdheid van hem, die ten haren dienste het schrijven van dit Levensberigt op zich genomen heeft, om in eene stellige beoordeeling, veelmin eene breedvoerige ontwikkeling te treden van Schrant's wetenschappelijke verdiensten als Genees-, Heel- en Verloskundige. Wij vergenoegen ons met desaangaande daarheen te verwijzen, waar aan zijne Medische kunde en bekwaamheid eene welverdiende hulde door deskundigen toegebragt

{==376==} {>>pagina-aanduiding<<}

is, inzonderheid naar het berigt, kort na zijn overlijden door zijn boezemvriend Dr. Zeeman gegeven in het Nederlandsch Tijdschrift voor Geneeskunde 1. Zie voorts het over hem gesprokene door zijn opvolger Dr. J.C.G. Evers, in zijne Redevoering ter aanvaarding van het Hoogleeraarsambt, op den 23sten September ll. bl. 35.
Niet alleen als geleerde, maar ook als mensch bezat Schrant vele beminnenswaardige hoedanigheden. Nederig en bescheiden, zoude hij, bij een betamelijk gevoel van eigenwaarde, niet ligt iemand beleedigd of voor het hoofd gestooten hebben. Zachtaardig en minzaam in zijn omgang, wist hij zonder moeite of gemaaktheid anderen, en dat wel inzonderheid de door hem behandelde lijders, voor zich in te nemen. Menschlievend en medelijdend in den hoogsten graad, ging hem niets zoozeer ter harte als het verligten van den last zijner natuurgenooten; daarvoor ontzag hij moeite noch inspanning; ja daaraan bragt hij ten laatste zichzelven ten offer. Innig gevoel van dankbaarheid en liefde jegens weldoeners, leermeesters en voorstanders kenmerkt de toespraken aan het slot zijner Intree-Rede, inzonderheid die aan zijn voorganger Pruys van der Hoeven, die over zijn daarbij niet tegenwoordigen Oom en die aan zijn Vader (Bijl. 7). Hoe hoogen prijs hij op den troost der Godsdienst stelde, heeft zijn sterfbed bewezen.
 
Schrant was den 1sten Julij 1856 in het huwelijk getreden met Joanna Helene Francisca Gabriëlle van der Monde, bij welke hij twee kinderen, beide zoontjes, verwekte. Zij beweent in hem een even teeder-lievenden als teeder-geliefden echtgenoot, in wiens bezit zij zich regt gelukkig gevoelde. Niet minder harden slag bragt zijn vroegtijdig afsterven toe aan zijne beide nog levende Ou-
{==377==} {>>pagina-aanduiding<<}
ders, die, naauwelijks van een vorig dubbel treffend verlies bekomen, in hem het laatste hunner vijf kinderen verloren; terwijl aan zijn hoogbejaarden Oom, die aan zijne opleiding en vorming zooveel ten koste gelegd had, eensklaps het vooruitzigt benomen werd van zijn eigen naam in hem te zien voortleven.
Voor de Leidsche Hoogeschool, die niet veel langer dan anderhalf jaar zich in zijn bezit verheugen, en nog zooveel in de toekomst van hem verwachten mogt, staat Schrant's verlies gelijk met dat van een Nieuwland en een Borger, beiden in de kracht huns levens weggerukt, en is ook op hem volkomen toepasselijk de zoo kernachtige en veelbeteekenende uitdrukking van Wyttenbach 1: magis ostensus quam datus.
 
Leiden, November 1864.
J.T. Bergman.


{==378==} {>>pagina-aanduiding<<}


Bijlagen.

(1) Een Testimonium als het onderstaande wordt zeker niet aan een alledaagsch student noch uit loutere formaliteit gegeven:
L.S.
Juvenis Ornatissimus J.M. Schrant, Medicinae Candidatus, Scholas meas et Clinicas in Nosocomio Institutiones egregio exemplo frequentavit, mihique optima exhibuit progressuum suorum documenta, ut egregium hunc Juvenem omnibus bonis de meliori nota commendare nullus dubitem.
 
Lugd. Batav. d. 8 Maji 1846.
J.C. Broers.
 
(2) Bij het Doctoraal-examen, op Maandag den 11den Mei 1846, werd hem, als naar gewoonte, tegen den volgenden dag, ter verklaring op schrift opgegeven eene Historia morbi, benevens Hippocratis Aphor. 26, Sect. II. Beide opstellen, eigenhandig door hem bewerkt en aan de Faculteit ter beoordeeling voorgelegd, berusten als nog onder zijne nagelatene papieren.
 
(3) Wijlen de Hoogleeraar J.L. Kesteloot te Gent voegde aan een brief van 17 December 1847 in P.S. het volgende toe: ‘De Dissertatio de Mechanismo Congestionis heb ik met veel belangstelling gelezen, om er nog eens, met moeite, op terug te komen; dit stuk komt mij zeer doorwrocht voor.’ En verder, met toespeling op de Hoogeschool, aan welke hij zelf weleer gestudeerd had: ‘Ik zie met genoegen, dat de borst, aan welke ik ook gezogen heb, nog goede melk geeft en handige zuigers oplevert. - Die divisio man-
{==379==} {>>pagina-aanduiding<<}
ca in de V thesis heeft mij ook wel eens gehinderd, daarom heb ik getracht dit punt, in mijne lessen, zoo veel mogelijk op te klaren; en ik meen hierin zoo niet de eerste, ten minste van de eerste te zijn: daar ik den jongen heer Schrant, meen ik, een exemplaar mijner gedrukte lessen over de Pathologie bezorgd zal hebben, wilde ik wel gaarne zijne aandacht vestigen op Caput quartum, en bijzonderlijk § 123 et seq. - Ik maek zijn Ed. mijn compliment over zijne zoo luisterlijke Promotie en zeg over alles uit mijn hart: quod Deus bene vertat!’
 
(4) Het is wel der moeite waard uit de vier boven genoemde. getuigschriften hier bij voorkeur dat van Prof. Tilanus letterlijk over te nemen, als een volkomen afdoend bewijs van zijne bekwaamheid en geschiktheid voor Geneesheer in een Ziekenhuis:
‘De Ondergeteekende geeft gaarne getuigenis zijner overtuiging van de uitnemende geschiktheid van den Heer Dr. J.M. Schrant voor de betrekking van Gasthuis-Geneesheer, welke thans door hem verlangd wordt. Deze aanbeveling berust zoowel op 's mans wetenschappelijke verdiensten, die uit menigen algemeen door deskundigen hooggeschatten letterarbeid is gebleken, als op den loffelijken ijver, waarmede hij in alle opzigten, gedurende eenige jaren, den post van tweeden Geneesheer aan het Buiten-Gasthuis alhier heeft vervuld.’
 
Amsterdam, 5 December 1853.
Prof. C.B. Tilanus.
 
(5) Ook deze beide getuigschriften zal het wel niet ongepast zijn hier over te nemen. Zij luiden als volgt:
‘De Ondergeteekende verklaart, dat de Heer Med. Doct. J.M. Schrant, gedurende zijn verblijf aan de Leydsche Hoogeschool, zijne lessen over pathologie en praktijk der Geneeskunde met vlijt heeft bijgewoond en door zijne studiën en zeden zich onder hare uitmuntendste kweekelingen gerangschikt heeft: waarom hij hem aan ieder die zijne belangen zou kunnen bevorderlijk zijn, ten dringenste en ernstigste aanbeveelt.’
 
Leyden, 15 Nov. 1849.
C. Pruys van der Hoeven.

{==380==} {>>pagina-aanduiding<<}

‘Gaarne legt de ondergeteekende de verklaring af, dat de Heer J.M. Schrant, Med. Chir. et Art. Obstr. Doctor, gedurende zijne studiejaren aan de Leydsche Hoogeschool, niet alleen door bijzonder gunstigen aanleg, door groote belangstelling in het onderwijs en door onvermoeide vlijt heeft uitgemunt, maar zich ook boven anderen onderscheiden heeft door lust tot eigen wetenschappelijk onderzoek, gelijk daarvan, zoowel door zijn Akademisch proefschrift als door zijne onlangs uitgegevene Bijdrage over de vrijwillige genezing van den kanker, de ondubbelzinnigste bewijzen geleverd zijn. De Ondergeteekende draagt daarom aan den Heer Schrant, als bekwaam en ervaren Geneesheer en tevens als wetenschappelijk geleerde, de grootste hoogachting toe.’
 
Leyden, 15 Nov. 1849.
G.C.B. Suringar.
 
(6) Ook over dezen arbeid is het wel der moeite waard het oordeel van een Geneeskundige in Engeland te vernemen, ontleend uit een brief van W. Vrolik aan Schrant, geteekend, Amst. 1 Febr. 1855.
‘De U bekende Paget schrijft mij het volgende:
I am very glad to have received the 2d and 3d Part of Schrant's Essay on Tumours: this makes his book a very important one, and will be part of my studies, I hope, after the end of our wintersession of lectures.’
‘Ik vertrouw dat dit oordeel van een bevoegd persoon U niet onaangenaam zal zijn, en deel het U daarom mede.’
 
(7) Niet ongepast komt het ons voor de beide laatstgenoemde toespraken tevens als proeven van stijl en uitdrukking, hier over te nemen:
‘Hoe gaarne had ik, onder de hier aanwezige professoren, ook mijnen hooggeschatten Oom een kort woord van dank gebragt. Dan de min gunstige staat zijner gezondheid laat hem niet toe hier tegenwoordig te zijn. Hij toch was het, die mij vóór en na mijnen studietijd liefderijk verzorgde en mij de gelegenheid opende tot het erlangen van den titel, die toen het hoofddoel van mijne inspanning was. Heb ik eenig welslagen in mijne studie, ik dank het voor een goed deel aan het dagelijks getuige zijn van zijne onverpoosde werkzaamheid, die mij tot navolging prikkelde. Moge

{==381==} {>>pagina-aanduiding<<}

hij nog lang een gelukkigen ouderdom genieten en in zijne kalme rust steeds die helderheid van geest behouden, die wij nog zoozeer in hem bewonderen.’
‘En gij, mijn hartelijk beminde oude Vader! Zoo er één is, wiens tegenwoordigheid mij mijn geluk op dezen dag diep doet gevoelen, het is de uwe. Door velerlei lotwisselingen zijn wij zoo lange jaren van elkander gescheiden geweest. Toen ik als jongeling arbeidde, waart gij, hoewel in een ander wereldhalfrond ver van mij verwijderd, toch de opmerkzame deelgenoot van mijn streven. Uwe hartelijke raadgevingen waren mij steeds bij; steunden mij in het goede. Thans smaken wij het geluk ons hereenigd te zien en geniet gij de vreugde getuige te zijn van de onderscheiding die uwen Zoon te beurt valt. Ach! mogen wij voortaan in elkanders nabijheid blijven! Moge ik U nog lang bezitten en het mij gegeven zijn U tot steun te verstrekken bij uwe klimmende jaren.’
Helaas! die wensch mogt niet vervuld worden.


{==382==} {>>pagina-aanduiding<<}


Opgave van verspreide opstellen van J.M. Schrant, in

De Gids.

1849.	Het Mikroskoop in de praktische Geneeskunde. (in den vorm eener beoordeeling van P. Harting, Het Mikroskoop enz. Handboek voor Natuur- en Geneeskundigen. Utrecht, 1848, 2 dn.) Dl, I. bl. 504-517.



Nederlandsch Lancet.

1849.	Iets over de vrijwillige genezing van den Kanker, met pl. bl. 225-248.



Geneeskundige Courant.

1850.	Drie waarnemingen van Darmbeknelling.
 
Proeven gedaan met de Syringine, een nieuw koortsmiddel.
 
Aankondigingen van geschriften van W. Berlin, F.W. Beneke, J.L. Dusseau, en G. Gluge, ald. in No. 12, 27, 44 en 49.
 
Aetiologie en Semiotiek van den versterkten tweeden toon der Arteria pulmonalis. Bijblad, bl. 17-24.



{==383==} {>>pagina-aanduiding<<}


Tijdschrift der Maatschappij tot bevordering der Geneeskunst.

1850.	Ontleedkundige studiën over de aderlijke Bloedvaten in den gezonden toestand, met pl. Dl. I. Afd. 2. bl. 125-162.
 
Beschouwingen over de onderkenning en de pathologie der acute Tuberculosis. Ald. bl. 339-367.
1852.	Over den oorsprong van het Colloïd, beschouwd in verband met dien van het slijm en van de synovia. DI. III. bl. 3-45. (in het Hoogduitsch vertaald door Weber, in het Arch. f. physiol. Heilk. XI).
 
De Colloïd metamorphose der Cel. Ald. bl. 253-262.
 
Jaarlijksch Verslag over de (Nederlandsche) Geschriften, betrekkelijk de Ontleedkunde van het gezonde en zieke ligchaam, over 1851-1856. 6 st. Ald. Dl. II, 1851. 2de Afd. bl. III-LII. IV, 1853. bl. 98-132. V, 1854. b1. 77-108. VI, 1855. bl. I-XVIII. VII, 1856. bl. LXXXII-XCIX.



Nederlandsch Weekblad voor Geneeskundigen.

1851.	Over Anaemie en Hydrops door verminderd eiwitgehalte van het bloed. bl. 16.
 
Lijkverstijving. bl. 77.
 
Iets over Sarcoma. bl. 150.
 
Spiervezelen van het Darmkanaal. bl. 151, 235.
 
Gezwellen binnen het Strottenhoofd. bl. 256 en v.
 
Waarnemingen over Diabetes mellitus, enz. bl. 279-283.
 
Waarde der verschillende geneesmiddelen tegen den Kanker. bl. 323.
 
Is de Kanker bij sommige dieren eene gemakkelijk te genezen ziekte? bl. 395.
 
Roode Kristallen in het bloed. bl. 405, 406.
 
Over de vorming van het Bindweefsel. 3 st. bl. 464, 465; 487, 488; 511-513.
1852.	Spoelwormen als oorzaak van den dood door verstikking. bl. 6, 7.
 
Arcus Senilis of Gerontoxon. bl. 107, 108.
 
Arveolaire gelei- of colloïdgezwellen. Colloïdkanker. bl. 146-148.
 
Haren-, tanden- en huidbevattende kysten. bl. 176, 177.
 
De uitsluiting tusschen Tuberculosis en Emphysema. bl. 121-125.


{==384==} {>>pagina-aanduiding<<}

	Bijdrage tot de Statistiek des Kankers. bl. 191, 192; 275; 410.
 
Oorsprong der bloedligchaampjes bij den mensch. bl. 254, 255.
 
Bijdrage tot de kennis van de oorzaken en van de gevolgen van hardnekkige Stoelverstopping. bl. 425-429.
 
Oorzaken van Amblyopie en Amaurosis. bl. 522-524.
1853.	Over het involutie - proces van den Akephalokystenzak bl. 99-103.
 
De Colloïdgroep. bl. 424, 425; 434-437.
1854.	Waarneming van eene aangeborene Middelrifsbreuk bij een vijftienjarigen jongen. bl. 113-117; 123-128.
 
Pneumathaemie. bl. 264-266.
 
Welk begrip moet men aan het woord Tuberkel hechten? bl. 465-470; 497-503; 509-513.
1855.	Het vraagstuk van den Kanker vóór de Académie de Médecine te Parijs. bl. 111-115; 121-125; 131-135; 141-145.
 
Benevens eenige Aankondigingen of Recensiën van geschriften van Donders, Dl. I. bl. 181. Lebert, bl. 446. Schroeder van der Kolk, Dl. II. bl. 65. Kribs, Dl. III, bl. 30. Ekker, bl. 137. Canstatt, bl. 247. Henle, bl. 345. Hartung, Dl. IV. bl. 41. Vrolik, bl. 441. Hannover, Dl. V. bl. 338. Rokitanski, bl. 518 en 529.



Nederlandsch Tijdschrift voor Geneeskunde.

1857.	Beschouwingen over de Colloïdgroep. bl. 81-87.
 
Cellen met verdikte wanden in het dierlijk ligchaam. bl. 347.
 
Stippelkanalen in de Celvliesjes. bl. 348.
 
Over Kraakbeencellen. bl. 348.
 
De groei van den Kanker teruggebragt tot eene weelderige ontwikkeling der Bindweefselligchaampjes. bl. 661 en v. Elastieke Vezels. bl. 672.
 
Stippelkanalen in dierlijke Cellen. bl. 672.
1858.	Eenige opmerkingen aangaande het Tympanitische geluid. bl. 500-502; 561-564.
1860.	Over Auenbruggers en Corsons Percussie - stellingen. bl. 132-134.
 
Over de volheid van het Geluid. bl. 529-533.
1861.	De Gehoormeter of Acuometer. bl. 508.
 
Over de helderheid van het Geluid, in verband beschouwd met het Tympanitische. bl. 657-661.
1862.	De Consonanceleer van Skoda besproken. bl. 481-488.


{==385==} {>>pagina-aanduiding<<}

1863.	Over Ziektebegrip, Diagnostiek en Terminologie. bl. 293-298. (Tegen een paar opstellen van Dr. C. Gobée en Dr. P.L. de Boer, aldaar bl. 161-165 en 209-211).
 
Nog iets over het begrip van leven en van ziekte. bl. 529-534.
 
(Insgelijks tegen Prof. W. Koster en Dr. de Boer, aldaar bl. 337-340 en 378-380. Eerstgenoemde rigtte daarop nog ‘Een laatst woord aan Prof. Schrant,’ ald. bl. 630, 631, waarop deze niet heeft geantwoord).





{==386==} {>>pagina-aanduiding<<}





Levensbericht van Jan Brester Albertszoon.

Onze letterkunde heeft reeds van oudsher, en vooral onder de gelukkigste beoefenaren der dichtkunst, vele voorbeelden van degelijke zelfontwikkeling aan te wijzen. In die rei bekleedt Brester eene schoone plaats.
 
Hij werd den 7den Mei 1805 te Amsterdam uit burgerouders geboren en zijne opvoeding was, evenmin als het onderwijs dat hij ontfing, op meer dan het gewone dagelijksche leven gericht; maar dat beide degelijk en deugdelijk waren, heeft hij in de uitingen zijns geestes voldingend bewezen. Aan beide deden zij eere.
In den eenvoud en het pozitieve der omgeving, waarin hij zijn vroegste jeugd doorbracht, ligt vermoedelijk, voor een groot deel althands, de kiem zijner richting. In zijn' ‘jongen tijd’ onderscheidde men nog de verschillende scho-
{==387==} {>>pagina-aanduiding<<}
len op kunstterrein zoo niet; nu zeggen wij: Brester behoorde tot de realisten. Het werkelijke leven was zijn sfeer, ook in de kunst; maar hij wist het van zijne schoonste zijde op te vatten, en ziedaar het bewijs, dat hij den waren dichterlijken aanleg bezat, ook al schitterde hij niet door hooge vlucht van denkbeelden.
Een genootschap, aan welks vroegere geschiedenis menige geachte naam op het veld van wetenschap, kunst en letteren verbonden is, de Maatschappij V.W. te Amsterdam, telde Brester op jeugdigen leeftijd reeds onder zijne werkzaamste leden. De eerste vaerzen, die hij in druk gaf, verschenen, anno 1824, in het jaarboekjen door die Maatschappij voor hare leden uitgegeven. Openlijk trad hij het eerst met zijn' naam in de Vaderlandsche Letteroefeningen op.
Aan die wijze van openbaarmaking bleef hij getrouw. Zoowel zijne beroepsbezigheden als verschillende nuttige, maar bloot eervolle betrekkingen, die hij met gelijken ijver bekleedde, gedoogden niet, dat hij veel tijd aan de beoefening der fraaie letteren wijdde, of liever, dat hij veel schreef. Zijne Muze bracht geen lijvige bundels voort. Dat lag ook niet in haren aart. Zij was er niet minder om.
Wat hij schreef, wat hij in het licht gaf, - en wij gelooven dat hij weinig en portefeuille hield, - alles kenmerkte zich, gelijk zijn geheele persoonlijkheid in het gewone leven, door zekere korrektheid en was met zorg geacheveerd. Geen krullen, geen franjes, geen illustratiën eener weelderige fantaisie; maar wat in zijn onderwerp zat haalde hij er uit. Hij plaatste het in het beste licht; hij bezag het van alle zijden, en zijn blik was even diep en scherp als zijn hand vast en gelukkig in de behandeling. Al zijne gedichten ademen zekere kalmte, rijpheid van nadenken, zonder daarom gevoel uit te sluiten. Zij geven den totaalin-
{==388==} {>>pagina-aanduiding<<}
druk eener gezonde, natuurlijke harmonie tusschen verstand en hart.
De meest populaire zijner voortbrengselen zijn de zoogenaamde IJsstukjens, waardoor hij zich voorzeker niet minderen naam verwierf dan door zijne veelal gelukkige navolging van den allemannischen dichter Hebel, zijn geestverwant even als Claudius. Zij beide hebben hem gewis dikwijls geïnspireerd en hunne werken onmiskenbaar invloed op hem uitgeoefend. Maar toch, oorspronkelijk was en bleef hij; dat getuigen zijne IJsstukjens bij uitnemendheid, en zelfs, - hoe paradox het oppervlakkig schijne, - zijne dichtstukjens in den trant van Cats. Immers de vorm van dezen mocht met waarlijk bedriegelijke naauwkeurigheid zijn nagebootst, wie Cats grondig bestudeerd heeft zal het met ons eens zijn dat deze hetzelfde onderwerp gantsch anders zou hebben opgevat dan Brester, en dat dus deze waar hij Cats' manier volgde, in zijne denkbeelden echter geheel subjektief, geheel oorspronkelijk bleef.
Uit de IJsstukjens vooral echter is het dat men Brester in al zijne eigenaardigheid het volkomenst leert kennen. Hij ontwikkelde daarin al zijn, - nergends verloochend, - talent om de werkelijkheid op dichterlijke wijze terug te geven. Hij was uitvoerig als een hollandsch schilder in het schetsen en voorstellen der toestanden, tot in hunne kleinste bijzonderheden; maar hij was evenwel verre van enkel plastiesch, enkel beschrijvend dichter te zijn: de gedachte ontbrak bij hem niet. Brester was een fijn opmerker, niet alleen wat het uiterlijke, maar ook wat het innerlijke, het wezen der dingen, betreft, en bijna geen dichtstukjen van zijne hand of het draagt er de bewijzen van.
Verre van eenzijdig te zijn op het gebied der letteren, - waar hij een geopend oor en hart toonde te hebben ook voor uitingen die van zijne richting verschilden, - was hij het evenmin op het veld van kennis en wetenschap en op me-
{==389==} {>>pagina-aanduiding<<}
nig deel daarvan dan ook lang geen vreemdeling. Zoo beoefende hij onder anderen met lust en liefde de natuurkunde en gaf van zijne studiën meer dan eens, ook in het openbaar, door voorlezingen en proeven blijk. Hij las veel; hij koesterde levendige belangstelling voor alles wat de waereld rondom hem bewoog, en kon zelfs, ofschoon in den regel afgemeten in zijne vormen, met vuur diskussiëeren over de groote kwestiën van den dag, ook de staatkundige. De lof van ware liberaliteit mag hem daarbij niet onthouden worden; hij stond vast in zijne begrippen, zijne overtuiging; maar een drijver, een onverdraagzame was hij niet. Geen diskussie met hem, ook bij groot verschil van meening, zou ooit in twist ontaarden. Hij wist de gevoelens van anderen te eerbiedigen; beleed de zijne waar het pas gaf rond en open, maar heeft ze nooit als moyens de parvenir gebruikt. Brester was een eerlijk man, door en door, en de algemeene achting zijn deel. Had hij zich ook niet te verheugen over openbare of liever schitterende blijken van hulde: dat zijne verdiensten als dichter even als zijne persoonlijke hoedanigheden, erkend en gewaardeerd werden, daarvan ontfing hij voor zijn hart de streelendste bewijzen.
Kort voor zijn dood heeft hij de hand gelegd aan de verzameling zijner verspreide gedichten en daarmeê een lang gekoesterden wensch zijner vrienden en vereerders voldaan. Zij zagen in een bundel het licht 1. De waarde van dien bundel wordt verhoogd door zijn portret, dat echter het blijvend weemoedig gevoel over zijn verscheiden te sterker maakt, omdat het, sprekend gelijkend, het lijden afspie-
{==390==} {>>pagina-aanduiding<<}
gelt dat hem lang ondermijnde en eindelijk den 4den November 1862 ten grave deed dalen.
Jegens menige nuttige instelling, maar vooral ten opzichte der Maatschappij tot Nut van 't Algemeen, waarvan hij vele jaren departements - en later een der hoofdbestuurders was, heeft Brester zich verdienstelijk gemaakt.
Onze Maatschapij heeft hem in den jare 1853 tot haar medelid benoemd, en op haar rust het verwijt niet, dat men andere lichamen met betrekking tot den ontslapen dichter en letterkundige niet ten onrechte zou kunnen doen.
 
Amsterdam.
A.J. de Bull.



{==391==} {>>pagina-aanduiding<<}




Levensberigt van Jhr. Coenraad Diderik Pontiaan Singendonck.

In het voorjaar van 1855 werd de plaatscommandant der stad Leiden, de kolonel Jonkheer C.D.P. Singendonck tot Lid van de Maatschappij der Nederlandsche Letterkunde benoemd. Het was niet om zijne letterkundige verdiensten, dat deze hoofdofficier door de Maandelijksche Vergadering der Leidsche Leden was voorgedragen, om met het lidmaatschap te worden vereerd, maar omdat de edele telg uit dat aristocratisch Geldersch geslacht herhaalde malen de duidelijkste bewijzen had gegeven van zijne belangstelling in hetgeen op letterkundig gebied voorviel. Singendonck was namelijk een man van echt wetenschappelijken zin, dank zijne letterkundige opleiding; eerst voor de Academiesche studiën bestemd werd hij op de Latijnsche school onder de meest beloovende leerlingen geteld;

{==392==} {>>pagina-aanduiding<<}

hoe hij daar de eerste plaats aan vlugge en begaafde jongelingen afwon, vertelden zij nog in later dagen, die met hem eenige jaren op de schoolbanken hebben doorgebragt. En al is de kundige artillerie-officier de klassieke talen niet blijven beoefenen, vergeten kon hij ze niet. Vandaar dan ook de gemakkelijkheid, waarmede Singendonck zich in sierlijke en krachtige woorden wist uit te drukken, zoo als allen getuigen, die hem bij voorkomende gelegenheden met groot genoegen het woord hoorden voeren.
Maar de omstandigheden hebben van den leerling der Latijnsche school een krijgsman gemaakt; doch gelukkig niet de vreemde overheerscher, die over de jongelingen der onderworpen staten gebood, maar de burgerpligt om het vrij geworden vaderland te verdedigen, deed hem de wapenen opvatten. Dat Singendonck met eere het vaderland gediend heeft, zal blijken uit onderstaande opgaaf omtrent zijne militaire loopbaan, ons door welwillende hand verstrekt voor de Handelingen der Maatschappij.
 
Jhr. Coenraad Diderik Pontiaan Singendonck was de zoon van Jhr. Mr. Johan Mathias, die in 1814 lid was van den municipalen raad te Nymegen, en van Maria Wilhelmina Christina Elisabeth van der Brugghen; hij werd den 30sten December 1796 te Nymegen gedoopt.
Zijne langdurige militaire loopbaan ving hij aan als Kadet bij de artillerie, den 18 April 1814, maar toen had hij reeds als fourier bij eene van de vier kompagniën gewapende burgers, welke den 29sten Januarij 1814 te Nymegen werden opgerigt, dienst gedaan onder het bevel van den Kolonel J.N.A. van Wassenaer; het was dus zeer kort na de vestiging van het bestuur in die stad, dat hij bij het wapen der artillerie en dus bij het nieuw te formeren nederlandsche leger in dienst trad. Zeer kort daarop, den 17den September, werd hij reeds tot 2den Luitenant bij het 3de ba-
{==393==} {>>pagina-aanduiding<<}
taillon artillerie van linie ingedeeld en verkreeg daarbij twee jaren later den rang van 1sten Luitenant.
Bij zijne bevordering tot Kapitein in 1826 werd hij geplaatst bij het 1ste bataillon veld-artillerie, en het is in die betrekking, dat hij deel nam aan de krijgsverrigtingen van het leger gedurende 2-12 Augustus 1831. Als bevelhebber der batterij veld-artillerie No. 9 was hij ingedeeld bij de reserve-divisie onder het bevel van den Luitenant Generaal Cort Heijligers.
Die divisie rukte den 1sten Augustus uit het hoofdkwartier St. Oedenrode op, en trok over Hechtel, Helchteren naar Houthalen alwaar den 6den een gevecht plaats had; van daar op Heusden, Sonhoven tot Hasselt, alwaar zij den 10den aankwam, en bleef tot dat het leger weder naar de grenzen oprukte, zoo als bekend is, ten gevolge der door Koning Willem I met den franschen Koning gemaakte schikking. Bij besluit van 31 Augustus 1831, werd de Kapitein Singendonck benoemd tot Ridder der Militaire Willems-Orde 4de klasse, en ontving hij ter herinnering aan de krijgsverrigtingen later het Metalen-kruis.
Bij zijne bevordering tot Majoor in 1841 werd hij eerst geplaatst bij het 1ste regement vesting-artillerie, doch een jaar later bij het regement rijdende-artillerie, waarvan hij in 1852, tot Luitenant Kolonel bevorderd zijnde, het bevel aanvaardde.
Als Kolonel, in welken rang hij in 1854 was benoemd, werd hij in 1855 belast met de inspectie over het Wapen der Artillerie, welke betrekking hij tot weinige jaren voor zijnen dood heeft vervuld.
Hij was intusschen (1856) benoemd tot Generaal Majoor en in 1859 tot Luitenant Generaal bevorderd.
Voorts was hij lid van de speciale Commissie van inspectie over het militair onderwijs, gewoon lid van het Comité van defensie, en buitengewoon Adjudant van Zijne Majes-
{==394==} {>>pagina-aanduiding<<}
teit den Koning, die hem in 1849 met het Ridderkruis der Orde van den Nederlandschen Leeuw, en in 1858 met dat van Groot-Officier der Luxemburgsche Orde der Eikenkroon, had vereerd.
Een min gunstige gezondheidstoestand, in de laatste jaren zijns levens, had hem verpligt zijn pensioen te vragen, dat hem werd verleend, maar waarvan hij niet lang heeft genoten; want reeds op den 2den Junij 1864 overleed hij te 's Gravenhage.



1 De schrijver heeft dit stuk afgestaan aan het Historisch Utrechtsch Genootschap, in welks Werken het is uitgegeven als Deel 3.

2 Zie hieronder het Verslag der Geschiedkundige Commissie en Mededeeling V.

1 Vgl. Serapeum II. 141; XX. 213, en het aldaar geraadpleegde werk van Trombelli, Memorie istoriche concernenti le due canoniche di S. Maria di Reno e di S. Salvatore; Bologna, 1752. 4o.

1 Dit schijnt te zien op het interdict, dat in 1327 tegen de Vlamingers werd uitgesproken, wegens eenen opstand tegen den Graaf, waarbij alleen Gend en Audenaerden werden uitgezonderd, als hem getrouw gebleven zijnde. Z. Oudegherst, Kron. van Vlaenderen II. 203.

1 N. Despars, Cron. van den lande ende graefschepe van Vlaend. II. 285, zegt dat W. van Pouckelaere (later Couckelare) een der alderprincipaelste poorters van Brugge en Jacob Breydele, die secretelick al haerlieder uyterste beste deden om sprincens affairene te voorderene, met vele vleeschhouwers, die bij hen waren, by de ontdekking daarvan werden doodgeslagen in de Smedestraat te Brugge.

2 Wijch, strijd. Zoo ook in het kronijkje door Matthaeus uitgegeven in zijne Analecta I. 74, ed. in 8o. ‘Anno ci
{== afbeelding 	==} {>>afbeelding<<}
    
.ccc.xxviii. doen was den strijt ipso die Bartholomei te Basele (l. Cassele) ende Hofelt.’ Verg. ook Oudegherst, Kron. van Vlaend. II. 205. en Despars II. 288. De Vlamingers verloren, volgens dezen schrijver, bij hunne nederlaag wel 13000 man.

3 Dense, Deinze in Vlaanderen.

4 Pietemaent, september. Z. Despars II. 298.

5 Z. Despars II. 279. ‘Die coninck behielt 500 van haerlieder jonghers themwaerts in hostagie ende die grave Lodewijck insgelijcx ooc wel al so vele of meer, maer zy en blevender niet boven een vierendeel jaers.’ Ook liet de Koning de goederen der oproerigen sequestreren.

1 Z. Despars II. 283.

2 Zegher Janszoon was hoofdman der oproerige Bruggelingen; na het dempen van den opstand werd hij ter dood verwezen. Oudegherst II. 192, 206.

3 Inghinghen, d.i. inbraken, overstroomden. Deze vloed had plaats na eenen geweldigen storm, den 23sten november en rigtte ook in Holland en Friesland groote schade aan. Z. Wagenaar III. 229 en de aldaar aangehaalde schrijvers.

4 In het kronijkje van Hollant achter den Clerc van de laghe landen door van Mieris uitgegeven, leest men: ‘Item in dit selve jaer (1338, niet zoo als hier 1339) op S. Maertijns dach na heylich misse soe was noch een strijt tusschen die Fransoysen ende die Ingelschen by Aernemuen ende die Inghelsche wonnent.’

1 Bij deze gelegenheid behaalden de Engelschen de overwinning. Z. Froissart I. 61; Despars II. 345 en Wagenaar III. 247.

2 Leechtmesse, Maria lichtmis, d.i. 2 Februarij. Dit berigt behoort tot de geschiedenis der Hoeksche en Kabeljaauwsche twisten.

1 Ballinghe, waarschijnlijk die van de wet uit Dordrecht, Middelburg en Zierikzee, die de Keizerin Margaretha naar Calais gevolgd waren, en volgens het verhaal van eenen tijdgenoot sedert niet weder in Dordrecht konden komen. Zie mijne Gedenkst. tot opheld. der Nederl. Gesch. I. 227.

2 Machtilden, ik denk, dat hier bedoeld wordt vrouw Machteld van Voorn, die hertog Willem krachtig ondersteunde; want zijn huwelijk met Machteld van Lancaster had eerst later plaats, zoo ik meen.

1 Zie boven bl. 38.

1 Zie boven bladz. 54.

1 Cf. Nauman, Serapeum, II. 141, XX. 313.

2 Cf. supra, pag. 56.

1 Sic desinit pag., nisi sit in.

1 Zie boven bl. 57.

1 Zie boven bl. 57.

2 II. 1122.

1 Baselius maakt zich hier ietwat aan overdrijving schuldig, want Boxhorn werd 12 Augustus 1626 (alzoo kort voor het verstrijken van zijn veertiende levensjaar) door Ant. Walaeus als student te Leyden ingeschreven als Marcus Suerius, te gelijk met zijn grootvader Henricus Boxhornius, ‘eertijds kerkedienaar te Breda, out 81 jaar.’ Alb. Acad. MS.

1 L. 1. § 1. D. unde cognati. (36. 8).

1 Vgl. Thiess, Versuch einer Gelehrten-Geschichte von Hamburg, I. 174. - J.A. Fabricius, Centuria Fabriciorum, in v. - Jöcher, Gelehrt. Lexicon, in v.

1 Zie boven bl. 57.

1 Zie boven bl. 58.

1 Dl. I. bl. 69.

1 Op den 21 Junij 1849.

1 ‘Recordatione temporis tua domo peracti sic fruor ut durante illo beate me vixisse videar quod tecum vixerim.’ Dissert. anat. pathol. 1823. 4o. Introduct. p. II.

1 In zijne met zes platen voorziene, uitgebreide Verhandeling Over den aard en oorsprong der Cyclopie. Nieuwe Verhandel. der Eerste Klasse van het Koninkl. Nederl. Instituut, Vijfde Deel. 1834.

1 Het aantal der buitenlandsche Geleerde Instellingen, waarvan Vrolik Lid was, bedraagt 33.

1 Levensberigt van Willem Vrolik. Voorgedragen in de gewone Vergadering der Natuurkundige Afdeeling (der Koninkl. Akad. van Wetenschappen) van 30 Januarij 1864. - Uitgenoodigd om voor de Maatschappij der Nederl. Letterkunde te Leiden een Levensberigt van haar afgestorven medelid te bezorgen, heb ik met weinige uitlatingen en veranderingen hetzelfde opstel hiertoe vermeend te mogen gebruiken. Ten einde echter voor de Nederlandsche letterkundige geschiedenis aan dit geschrift een bijzonder karakter te geven, voeg ik hier eene, zoo zorgvuldig mogelijk bijeengebragte, lijst der uitgegeven geschriften van ons medelid bij.

* Deze Bijdragen hebben geene doorloopende paginatuur. Het eerste deel is van 1848 tot 1854 uitgegeven.

1 Dankbaar erkent Telting dit in de inleiding van zijn Leven van J.W. de Crane.

2 Met erkentelijkheid gewaagt hij hiervan in zijne in 1834 gehouden redevoering: de Maatschappij tot Nut van het Algemeen eene Christelijke inrigting, bl. 40 volg.

1 De laatste is vroeg gestorven. De eerste is Kantonregter te Haarlem.

2 Deze dissertatie genoot de eer eener aankondiging in het Archif für Criminalrecht. Van zijne vlijt en zelfstandigheid had hij reeds te Franeker eene proeve gegeven door de beantwoording eener prijsvraag over het patronaat en de clientele bij de Romeinen, waarin hij Niebühr bestreed. Die verhandeling is echter niet bekroond.

1 In de geschiedenis daarvan door den Hoogleeraar de Crane (Vrije Fries I. 93, 277.) wordt medegedeeld, hoe het in de familie Telting is gekomen.

1 Den 13den Julij 1843 gekozen in plaats van Jkhr. Mr. P.B.J. Vegelin van Claerbergen, en den 13den Julij 1845 herkozen, is hij in October 1848 afgetreden.

1 Zoo hield hij in 1844 eene belangrijke rede over het ontwerp van wet tot belasting op de bezittingen of eene vrijwillige leening. In 1845 over de zaak van Suriname, over het ontwerp van wet omtrent de uitoefening der geneeskunde, over het voorstel der Grondwetsherziening, over de begrooting van oorlog en over de tijdelijke opheffing der schaalregten. In 1846 over de ontwerpen van wet betreffende de onderneming der Maatschappij van Weldadigheid, over de opheffing van het fonds van landbouw en over de vergoeding van militaire inundatiën. In 1847 over art. 10 tit. 5 B. I van het ontwerp van Strafregt, (opgenomen door van den Honert, het wetboek van Strafregt toegelicht enz. I Dl. bl. 422 volg.); over het weglaten van het regt van placet, (bij denzelfden II Dl. bl. 25 volg.); en over de ontwerpen van kieswetten. In 1848 over de Grondwetsherziening. Wegens het niet handhaven van het regt van placet gevoelde hij zich genoodzaakt mede te werken tot de afstemming van het geheele tweede Boek van het ontwerp van Strafregt. Zeer bejammerde hij dit bij de naar zijn oordeel steeds klimmende behoefte aan een verbeterd strafstelsel.

1 Betreffende den wensch eener gematigde Grondwetsherziening, waarvoor Telting stemde.

1 De zoogenaamde zeven-kinderen wet.

2 Uitgesproken den 7den Maart 1844. Zie Nederlandsche Staatscourant van 1844. no. 58.

1 Bijblad tot de Staats-Courant 1847-1848. bl. 658.

1 Zie deze stukken in de Staats-Courant van 1844, no. 268, 289 en 292.

1 Bij Koninklijk Besluit van den 6den December 1846.

2 Bij Koninklijk Besluit van den 24sten September 1843.

1 Volgens eene opgave van den Griffier der Provinciale Staten van Friesland Mr. van der Laan, behoorde Telting in 1850 tot de Commissie tot onderzoek van het ontwerp der gemeentewet en van die tot het ontwerpen van een reglement van orde voor de Statenvergadering, van de instructie voor de Gedeputeerde Staten en van die voor den Griffier. In 1851 als rapporteur steller van het verslag omtrent een nieuw reglement op het beheer en de bekostiging van Wonseradeels Zuiderzeedijken. In 1852 lid der Commissie over de vraag, of alsnog aan de Staten toekwam de bevoegdheid tot het maken eener nominatie voor de vervulling eener vacature in het Provinciaal Geregtshof. In 1853 rapporteur der Commissie tot onderzoek van een ontwerp over eene provinciale weduwen- en weezenbeurs voor onderwijzers in Friesland.

1 Voor Vinke gevoelde hij groote sympathie om zijne bedaardheid, gematigdheid en vredelievenden christelijken zin. Dresselhuys achtte hij zeer hoog om zijne uitnemende kennis in het kerkelijk regt, en stemde met hem overeen in het, bij innige overtuiging, rustig strijden voor hetgeen hij goed achtte, doch tevens in kalme onderwerping aan het gevoelen der meerderheid na belisten strijd.

1 Zie Handelingen der Synode 1851, bl. 108-114.

2 Zie Handelingen der Synode 1861, bl. 157 volg.

3 Zie zijne Verhandeling over de beoefening der Friesche taal, bl. 23.

1 Met een uitvoerig beschrijvend register, hetwelk op kosten der Gemeente Franeker door zijn' oudsten zoon zal worden uitgegeven.

1 Opgenoemd in de lijst zijner nagelaten werken, hier achter.

2 Voornamelijk met J.W. de Crane, F. Binkes, R. Posthumus, A. Deketh, J. Halbertsma, U.A. Evertsz, W. Eekhoff, Jkhr. H.B. van Sminia, H. Amersfoordt, Jkhr. M. de Haan Hettema, J.D. Ankringa en J. Dirks.

1 In 1839 en 1840 in drie deelen uitgegeven bij Suringar te Leeuwarden, onder den titel: Waldemar de Overwinnaar of Denemarken en de Denen in het glansrijkst tijdperk hunner geschiedenis.

1 Geplaatst in het Friesch Jierboeckjen foar 1833.

2 In het Franeker Nieuws- en Advertentieblad van den 20sten September 1863. De Heer Junius is mij als de berigtgever opgegeven.

1 Zijne verdiensten als letterkundige zijn erkend ook door andere Maatschappijen dan beide reeds genoemde Friesche. Hij was lid van de Leydsche Maatschappij der Nederlandsche Letterkunde sints 1831, het Utrechtsch Genootschap en het Utrechtsch Historisch Genootschap.

1 Dat ondervond ik, toen hij mij, zijnen onbekenden mededinger naar het professoraat te Franeker, na mijne vestiging aldaar dadelijk opzocht en mij de hand der vriendschap toereikte.

2 Menigmaal was ik met mijne gade daarvan getuige in ons onvergetelijk kransje met hem en zijne echtgenoot en eenige andere vrienden en vriendinnen.

1 Zie verder over Nijhoff als boekhandelaar-uitgever, het Jaarboek voor den Nederlandschen Boekhandel 1864, dat ook zijn portret bevat.

1 Dordrecht, bij J. de Vos en Comp. 1831.

1 Amsterdam bij Meijer Warnars, 1831.

1 Haarlem, bij de Erven F. Bohn, 1853. Onder de onuitgegeven schriften van van Groningen, bij zijne weduwe berustende, komt een groot aantal prozastukken voor, meestal geschiedkundige verhandelingen, waarvan sommiger titel de aandacht trekt: Constantinopel in 1453 en 1853; De Hunnen en Attila; Olivier Cromwell; De Hollandsche Adel en de Hollandsche burgerstand; Alva, eene historische studie; Lumey; De zedelijke toestand der Nederlanden vóór en in het begin van den opstand tegen Spanje, enz. Eene reusachtige verzameling van aanteekeningen, waardoor hij zich jaren lang tot het schrijven van eene Algemeene geschiedenis der beeldstormerij in de kerk en van eene Geschiedenis der Nederl. dichters voorbereidde, werd op zijn last vernietigd.

1 Het was op ons verzoek en onze aansporing dat Mr. J.T. Bodel Nijenhuis, onze veeljarige vriend en zoo lang waardig Secretaris onzer Maatschappij, voor het door ons van 1827 tot 1843 uitgegeven Tijdschrift: de Vriend des Vaderlands achtereenvolgend eene lijst dier plaatsbeschrijvingen opstelde, welke hij daarna (1862) in één boekdeel 8vo bij Frederik Muller te Amsterdam, vermeerderd en verbeterd, heeft uitgegeven.

1 Men vergete ook niet dat het tegenwoordig Belgie zijnen bloei in letteren en wetenschappen voor een groot deel te danken heeft aan de instellingen aldaar onder Koning Willem I of hersteld of nieuw in het leven geroepen, terwijl de tegenwoordige betrekkelijk mindere aanmoediging van letteren, kunsten en wetenschappen in Oud-Nederland, bij den besten wil der Regering, grootendeels gezocht moet worden in den ontzaggelijken rentelast die nog steeds op ons Vaderland drukt, ten gevolge van den Belgischen opstand van 1830 met al zijnen nasleep en droevige gevolgen.

1 Op bl. 48 in deze afdeeling vermeldt Keuller dat bij plakaat van 2 Februarij 1523 Hertog Karel van Egmond aan de regering van Venlo de vergunning gaf om, ter voorziening in de kosten der herstelling van den kerktoren, kleine penningen te mogen munten ter waarde van een oord Brabandsch, doch dat het hem niet gebleken was of de Regering van deze vergunning, die haar voor drie jaren verleend was, gebruik heeft gemaakt. Hij betwijfelt zulks, vermits het niet bekend is, dat er penningen gevonden worden, die te Venlo zijn gemunt.
 
Wanneer het den schrijver vergund ware geweest eenen tweeden druk van zijn werk ter perse te geven, zoude hij deze plaats veranderd hebben. Wij hebben toch in onze Munten der Graven en Hertogen van Gelderland (Haarlem 1852) op pl. V niet minder dan drie verschillende te Venlo geslagene munten [dusgenaamde boddragers] van Hertog Eduard (1361-1371); op pl. VI. eene dito van Willem, Hertog van Gulik als momber (1372-1377) en op pl. VIII twee dito van denzelven als Hertog (1377-1393) medegedeeld. Wat de, natuurlijk zeer kleine, muntjes van een oord Brabandsch, door den Heer Keuller vermeld, betreft, tot welker vervaardiging Hertog Karel van Egmond verlof gaf, wij moeten bekennen, dat indien ze niet schuilen onder de door ons op pl. XVII, of No. 13 op onze Supplementplaat No. XXIX, van bovengenoemd werk afgebeelde stukjes, wij ze tot dus verre nog niet ontdekt hebben. Waarschijnlijk droegen ze wel een bijzonder muntteeken.

1 Dat de ware spelling Hoorne is, blijkt onder anderen uit het opschrift op het middeleeuwsche muntje, afgebeeld in onze Munten van de Leenen in Braband en Limburg (Haarlem 1862) op pl. XII, zijnde een denier van Willem, Heer van Hoorne, uit den aanvang der 13de eeuw, waarop de naam der plaats Hoerne gespeld wordt. Hoorn beteekent kromming, hoek; van daar ook de naam der stad Hoorn in het oude Westfriesland, thans Noord-Holland. Onze geleerde vriend, de Notaris Dumoulin te Sittard, meldde ons dat in Charters wel Hoern of Hoerne, maar nimmer Hoorne, voorkomt en dat de tegenwoordige uitspraak in den Limburgschen tongval Heur of Hör is. Die tongval is over het algemeen een verbasterd Duitsch en was zulks ook steeds, zoo als onder anderen blijkt, niet alleen uit eene meenigte oorkonden, maar ook uit het opschrift op den legpenning van Margaretha van Brederode, Abdis van Thorn, welke in het Graafschap Hoorn geslagen is en een nagenoeg geheel Duitsch opschrift heeft.

1 Deze Joris schijnt den titel van Mr., of eigenlijk Meester, vóór zijn naam te hebben gedragen als chirurgijn. Ook zijn schoonvader Arendt Rutgers, mede uit Emden afkomstig, en chirurgijn te Amsterdam, wordt in de doopacten der kinderen van Hasselt, Mr. Arendt Rutgers genoemd.

2 Diens vader, ook Willem genaamd, was predikant te Elburg, en stamde uit een geslacht, welks leden reeds vóór den Spaanschen tijd te Utrecht openbare betrekkingen hadden bekleed, en naar 't welk de Lobesteeg (Zonstraat) in die stad genoemd is.

1 Dit trouwe beest werd hem ontstolen, waarover hij zich nog op rijperen leeftijd, met naieve gehechtheid aan den vriend zijner kindschheid, moeijelijk kon maken.

2 In 1814 behoorde van Hasselt echter tot den landstorm, en was in 1830 vrijwillig schutter, te Amsterdam dienstdoende.

1 Dit stukje is van Januarij 1839. In van Hasselt's album schreven bijna alle vermaarde dichters van onzen tijd.

1 Opmerkelijk zijn op bl. 71 en 90 der Inleiding de argumenten der Heeren Luzac en van Reenen over de beteekenis van het woord visscherijen in de titels der stad Leiden. In de noot op bl. 91 helt van Hasselt blijkbaar over tot de beslissing, zoo als die naderhand ten nadeele van Leiden gevallen is.

1 Volgens Kon. Besluit van 1 December 1833, Staatsbl. no. 60, zijn de statuten, sedert dat tijdstip door den Koning goedgekeurd, in het Staatsblad opgenomen; na 1 October 1838 weder alleen in de Staats-Courant.

1 Deze redevoering is niet gedrukt.

2 In diezelfde betrekking streed hij jaren lang voor de volstrekte en algemeene toepassing van het beginsel der godsdienstige verdraagzaamheid, door het toelaten van Israëlieten en (voor de Indische departementen der Maatschappij) van Mohammedanen tot het lidmaatschap. Met genoegen herinner ik mij de hartelijke woorden, waarmede hij in 1854, als Hoofdbestuurder, tevens lid van het Amsterdamsche Tweede Departement, zijne medeleden kwam aansporen om zich vóór dien waarlijk liberalen maatregel te verklaren.

3 Hierop doelde da Costa in het dichtstukje, op bl. 172 wedergegeven.

1 Dit district bestond uit de onderkiesdistricten Purmerend, Monnikendam, Edam, Nieuwendam, Weesp, Muiden, Naarden en Hilversum.

1 In de zitting van 31 Mei 1851 deed hij vergeefsche moeite tot aanbeveling van een amendement van den Heer Provó Kluit, ten einde de gedwongene rangorde der plaatselijke belastingen uit art. 240 en 246 der Gemeentewet te zien verdwijnen; hij voorzag dááruit groot ongerief voor de aanzienlijke gemeenten.

1 Van den Heer Bieruma Oosting.

1 Van Lennep, Holland, 1856, bl. 52.

1 Zij werd den 17 Mei 1864 en volgende dagen bij den boekhandelaar C. Weddepohl te Amsterdam verkocht.

1 Onderscheidene jaren was hij Voorzittend Meester der oudste Vrijmetselaars-Loge in Nederland Concordia vincit Animos te Amsterdam en Eerste Groot Opziener bij het Collegie van Groot Officieren der Nederlandsche Vrijmetselarij.
 
Eene uitgave van het Wetboek voor Vrijmetselaren met Register werd door van Hasselt bezorgd, en hij redigeerde met den Heer C.G. Withuys het Jaarboekje voor Vrijmetselaren.

1 Vele bijzonderheden, in deze Nekrologie vermeld, en ons zelven vroeger niet of slechts ten deele bekend, zijn ontleend aan eigen aanteekeningen van den waardigen ontslapene, ons door zijne weduwe en kinderen met de meeste heuschheid ten gebruike verstrekt. Wij nemen deze gelegenheid waar om daarvoor, zeker ook in naam van vele lezers, den meest warmen dank te betuigen.

1 Zie de Boekzaal voor Dec. 1836.

1 Deze en meer andere bijzonderheden, tot het kerkelijk leven des Hoogleeraars betrekkelijk, hebben wij grootendeels ontleend uit de Boekzaal van 1812, 1815 en 1823.

1 Te Groningen, bij J. Oomkens, 1818.

1 Zie de beoordeeling in de Godgel. Bijdr. 1823.

1 Vidd. Annales Acad. Rheno-Traject. 1829-1830. - Vergelijk de hoogst loffelijke vermelding dezer Oratio bij Clarisse, Encycl. Theol. 2a Edit. p. 413.

1 Men vergelijke hier een drietal belangrijke Theses, voorkomende in de na te melden Chartae Theol. I. p. 183 sq., die in zeker opzigt een deel zijner hermeneutische geloofsbelijdenis uitmaken.

1 Men vergelijke, wat Clarisse daarvan zelf, pag. xxvii der Opdragt van de tweede editie, vermeldt.

1 Men zie bij voorb., het Geschrift aan de Hervormde Gemeente in Nederl. Leiden, 1843, bl. 65 en 67, en van de andere zijde Vaderl. Letteroef. 1843, bl. 259.

1 Zie de Voorrede van den Bundel Leerredenen, bl. vii.

1 Chartae Theol. I. p. 15.

1 Men zie de eigenhandige verklaring van Lücke in zijn Brief van Opdragt, voor zijn Onderzoek betreffende de Kerkelijke vredeleus: in necessariis unitas, etc. bl. xxxiii en verv. der Holl. Vertaling, Leeuw. 1850, waar deze geleerde ‘den voortreffelijken Senior der Utrechtsche Hoogeschool’ met ingenomenheid huldigt, er bijvoegende: ‘trouwens, mannen van dien echten, onvervalscht klassieken stempel als een Bouman bij voorb. beginnen ook in uw land eene zeldzaamheid te worden.’

2 Zie de Gids van 1857. Dl. I. bl. 504 vv. in zijn opstel; Het gebruik der Latijnsche taal in de Theologie.

1 Men zie o.a. het zaakrijk artikel over Bouman in de Utrechtsche Courant van den 17den, de Rotterdamsche van den 18den, en de Schiedamsche van den 19den Mei. Ook in enkele week- en maandschriften werden zijne verdiensten, hoezeer niet altijd op even waardige wijze, erkend.

1 De voornaamste drukfouten van dit, zeer onnaauwkeurig afgedrukte opstel zijn aangewezen aan het slot van dat Deel, bl. 572.

2 Mede aangewezen door Heringa, bij Kist en Royaards, Archief voor Kerk. Gesch. van Nederl. D. IV. bl. 274. De beoordeeling van het eerste stuk van van der Palm's Bijbel in dezelfde Bijdragen was van eene andere hand.

1 Ook opgenomen in de Annal. Acad. Rheno-Traj. 1836-1837, en in het Gedenkboek van het tweede Eeuwfeest door van den Bergh.

1 Uit dit laatste stuk is de Narratio de H.J. Royaards, Christi Societatis historico, ook afzonderlijk uitgegeven, Traj. 1856.

1 Omtrent het gebeurde in November 1813 met betrekking tot 's Gravenhage hoop ik binnen kort uit de nagelatene papieren van den Heer van Riemsdijk eenige meerdere bijzonderheden afzonderlijk mede te deelen.

1 N.D. van 's Gravenhage van Woensdag 7 October 1863, no. 236, bl. 1. kolom 1.

1 Te vinden in het Nieuwe Dagblad van 's Gravenhage van Zaturdag 10 October 1863, no. 239, bl. 1. kolom 3; in het Weekblad van het Regt van 12 October 1863, no. 2520, bl. 4. kolom 2, en in de Nederlandsche Regtspraak, Deel 75, bl. 205-208.

1 Ik heb hem eens voor de eerste en derde civiele Kamer van het voormalig Hoog Geregtshof drie weken achtereen, in elke week vier dagen, en op elken dag in eene andere zaak, hooren pleiten.

1 Verhandeling over de judicieele Practijcq, Deel 2. bl. 28 en volgg.

1 Bijzonder gunstig aangekondigd door Dr. J.N. Ramaer in het Nederl. Tijdschrift voor Geneesk., 1862, bl. 700, 701.

1 Zie het Leidsch Dagblad van Dingsdag 22 Maart, No. 1254, en de Leydsche Courant van Woensdag 23 Maart, 1864, No. 36. Reeds in het laatstvorige No. van Zaturdag 20 Maart was terstond na zijn overlijden allezins eervolle melding van hem gemaakt.

2 Zie de circulaire daartoe strekkende, van 11 April, in De Tijd, Noord-Hollandsche Courant, van Dingsdag 26 April, No. 5149.

3 Zie de Leydsche Courant van Vrijdag 28 October, 1864.

1 Zie hierachter.

1 Jaarg. 1864. Deel VIII. bl. 255.

1 In Vita Ruhnkenii, pag. 211.

1 J. Brester Az. Verspreide en nagelaten gedichten. Na zijnen dood uitgegeven ten voordeele van ‘de Vereeniging voor Ziekenverpleging’ te Amsterdam. (Deventer bij A. ter Gunne).

