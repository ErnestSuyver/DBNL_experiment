 
   
	 
		 
		  Alles zingt
		  liedjes en rijmpjes voor het kleine volkje 
		  Pieter Louwerse 
		
		 
		  GEBRUIKT EXEMPLAAR 
		  exemplaar Koninklijke Bibliotheek Den Haag, signatuur: Ki 2776 
		    
		  ALGEMENE OPMERKINGEN 
		  Dit bestand biedt, behoudens enkele hierna te noemen ingrepen, een
			 diplomatische versie van de tweede, vermeerderde druk van Alles
			 zingt van Pieter Louwerse uit 1887. Het origineel dateert uit 1878. 
		    
		  REDACTIONELE INGREPEN 
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen maar hier uit de lopende tekst zijn weggelaten. Ook de blanco
			 pagina's (p. VIII, 288 en 289) zijn niet opgenomen in de lopende tekst. 
		  
		    
		  [pagina ongenummerd (p. I)] 
		  ALLES ZINGT. 
		    
		  LIEDJES EN RIJMPJES VOOR HET KLEINE VOLKJE, 
		  door 
		  P. LOUWERSE. 
		    
		  TWEEDE, VERMEERDERDE DRUK. 
		    
		  TE GRONINGEN BIJ J.B. WOLTERS, 1887. 
		    
		  [pagina ongenummerd (p. II)] 
		  ‘Het beste is voor onze kinderen niet goed genoeg.’ 
		    
		  STOOMDRUKKERIJ VAN J.B. WOLTERS. 
		    
		  [pagina ongenummerd (p. III)] 
		  AAN DE NAGEDACHTENIS 
		    
		  van 
		    
		  MIJNE LIEVE OUDERS, 
		    
		  MIJNEN OOM, DEN ONDERWIJZER P. PUIJPE Az. 
		    
		  en 
		    
		  [pagina ongenummerd (p. IV)] 
		  DEN KINDERDICHTER Dr. J.P.
			 HEIJE. 
		    
		  WIJD IK UIT DANKBAARHEID WAT MIJN HART MIJ INGAF TE SPREKEN TOT
			 DE 
		    
		  NEDERLANDSCHE JEUGD. 
		    
		  P. LOUWERSE. 
		    
		
		 
		   
			 2004 dbnl 
			   
		   
		  louw005alle01_01 
		
		 
		  Pieter Louwerse, Alles zingt. Liedjes en rijmpjes voor
			 het kleine volkje. J.B. Wolters, Groningen 1887 (2de druk) 
		    
		
	  
	  
		DBNL-TEI 1 
	  
	  
		 
		  2004-05-10 
		   
			 LvtL 
		   
		  colofon toegevoegd 
		
		 
		  2005-02-22 
		   
			 JvdH 
		   
		  conversie van het bestand naar teixlite 
		
		 	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Pieter Louwerse, Alles zingt. Liedjes en rijmpjes voor het kleine volkje. J.B. Wolters, Groningen 1887 (2de druk)
 
Zie: https://www.dbnl.org/tekst/louw005alle01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

   
	  
		 
{==V==} {>>pagina-aanduiding<<}
 
		  Voorbericht.
 
		  Reeds meer dan twee jaren geleden vroeg mijn vriend, de Heer 
			 E.B. ter Horst, of ik
			 eenen tweeden druk van ‘
		  Alles zingt’ wilde gereed maken. 
		  Ik weigerde natuurlijk niet, maar vroeg den noodigen tijd om dat
			 bundeltje gedichten aanmerkelijk te veranderen. In den loop van den tijd waren
			 enkele stukjes mij voorgekomen, als minder geschikt. Deze moesten verwijderd
			 worden. Verder stonden er verscheidene gedichtjes van mij in de drie jaargangen
			 van ‘De kleine huisvriend’. Daar dit werkje bij velen niet meer bekend zal
			 zijn, zoo zullen de gedichtjes, die ik er uitnam om ze in ‘Alles zingt’ te
			 plaatsen, velen als nieuw voorkomen. Maar behalve deze gedichtjes, die dan toch
			 oud en misschien bekend zijn, komen in dezen tweeden druk meer geheel nieuwe
			 dan oude voor, en de oude zelve zijn soms zóó gewijzigd, dat ze ook bijna nieuw
			 zijn. Dat dit bundeltje zoo uitgebreid kon worden, is te danken aan het geduld
			 des uitgevers. Mocht zijn geduld nu maar beloond worden met de algemeene
			 overtuiging, dat ‘Alles zingt’ in zijn nieuw pakje er beter op geworden is.
		  
		  Indien iemand mij vroeg of al de gedichtjes oorspronkelijk zijn, ik
			 zou hem moeten zeggen: ‘Neen, er zijn drie vertaalde bij; maar welke dat zijn,
			 weet ik niet.’ 
		  En de inhoud? 
		  Ja, die is bontkleurig genoeg. Er zijn gedichtjes bij, die op
			 Moeders schoot kunnen geleerd worden; er zijn er bij, die even goed een
			 plaatsje zouden kunnen innemen in eenen bundel volks-gedichten. Als het noodig
			 is, wil ik hier wel met een enkel woord zeggen, dat een kindergedichtje nu
			 juist niet altijd in heel zijnen omvang door het kind moet begrepen worden. Als
			 de vorm in den smaak van het kind valt, dan wordt het gedichtje toch uit het
			 hoofd geleerd, en juist door den vorm blijft het er vaak in tot men den
			 leeftijd genaderd is, dat men de strekking gevoelt en begrijpt. 
		  Als Doktor 
			 Heije zeide: 
		   
			 ‘Een diamant  
			 Viel in het zand,  
			 Maar bleef toch steeds een diamant,’  
		  
 
		  dan mocht het kind een flauw begrip van de beteekenis dezer regelen
			 hebben, met mij zullen er velen gevonden worden, die zich nu nog het gedichtje
			 herinneren en - de beteekenis ervan vatt'en, toen ze niet meer jong waren.
		  
{==VI==} {>>pagina-aanduiding<<}
 
		  Kon ik zóó voor het kind schrijven, dat het als man of als vrouw er
			 nog voordeel van had, wat zou ik dankbaar zijn! De zou dan veel goeds in mijn
			 leven gedaan hebben! Ik spreek bij ondervinding. Aan Heije,
			 alleen aan Heije heb ik te danken, dat ik er mij op
			 toegelegd heb om, wat in mij sluimerde, tot leven te wekken. ‘
			 Heije heeft zóó, veel
			 goeds gesticht,’ dat kunnen duizenden getuigen, als ze zichzelven rekenschap
			 afvragen, waarom ze dit of dat zóó en niet anders doen. 
		  Wijdde ik den eersten druk aan den nog levenden kindervriend 
			 Goeverneur, deze zelf
			 zal er niet boos om zijn, als ik den tweeden druk ook wijd aan de nagedachtenis
			 van Doctor J.P. Heije. Och, als hij nog leefde, hoe hij er
			 zich over verheugen zou, dat een leerling van den Vlissingschen
			 hoofdonderwijzer P. Puijpe Az., - die zoo hoog bij hem
			 aangeschreven stond, en die hem zóó vereerde, dat het portret van Doctor
			 Heije op school de beste plaats innam, - zijne voetstappen
			 drukte en zijn staf opgenomen had! Ik noemde daar twee namen, een dichter en
			 een onderwijzer. De eerste bracht mijn hart tot spreken, - de tweede was mijn
			 oom en - hij maakte van den eenvoudigen boerenknaap iets meer. Och, als ik
			 bedenk, hoe duizenden kindertjes mij kennen en liefhebben, liefhebben met al de
			 onschuld van hun kinderlijk hart, dan kan ik niet anders dan God danken, dat
			 Hij mij op mijnen levensweg die twee mannen zond. Doctor Heije en meester Puijpe leven niet meer; zij
			 kunnen mij niet meer hooren, en - vleierij is er dus niet in het spel. Het is
			 daarom alleen aan den aandrang van mijn dankbaar hart, dat ik toegeef, als ik
			 den tweeden druk van mijn dichtbundeltje aan hunne nagedachtenis opdraag. 
		  Dat ik bij die twee ook mijne lieve, eenvoudige Ouders plaatste, wie
			 zal dat wraken? Ze leefden te kort om te doen wat mijn Oom aan mij deed. 
		  Met al mijne gebreken hoop ik er velen ten zegen zijn; want - mijn
			 laatste gedichtje in dezen bundel spreekt uit, wat mij in het hart leeft, - ik
			 heb veel, zeer veel lief, en niet het minst de kinderen der armen. 
		  Daarom ben ik mijnen vriend Ter Horst dankbaar,
			 dat hij, waarlijk niet tot zijn voordeel, mij instaat stelde, ook te spreken
			 tot het kind der achterbuurten, door den prijs van het bundeltje zoo laag te
			 stellen. 
		  En als nu de kinderen maar in mij vinden, wat ik in Doctor
			 Heije vond, dan heb ik, als ook ik mijn hoofd voor goed te
			 rusten heb gelegd, niet te vergeefs geleefd. 
		  Hiermede sluit ik het voorbericht, dat den tweeden druk van ‘
		  Alles zingt’ inleidt. 
		    
		  
			 's-Gravenhage, 31
			 December 1886. 
		  
			 P. LOUWERSE. 
		 
		 
{==VII==} {>>pagina-aanduiding<<}
 
		  Aan......
 
		   
			 Aan U, mijn' blijde, lieve jeugd,  
			 Aan U mijn hart en hand,  
			 Op mijn reis met ‘Alles zingt’  
			 Door heel het Vaderland.  
			 Mijn wil en hart zijn goed genoeg  
			 Om U wat aan te biên;  
			 Maar goud of zilver heb ik niet.  
			 Dat krijgt ge niet te zien.  
			 Geen' schatten draag ik met mij om.  
			 'K geef dus wat anders nu.  
			 Al wat mijn hoofd en hart bezit,  
			 In liefde geef ik 't U!  
			 Maar, zooals uit één eikel soms  
			 Te voorschijn komt een woud,  
			 Zoo groeit voor U licht' uit mijn woord  
			 Een schat van meer dan goud.  
			 Mocht dat eens waar zijn, hoe ik dan  
			 Mij stil verheugen zou!  
			 Hoe 'k God zou danken, dat Hij mij  
			 Zulk zaaizaad geven wou!  
		  
 
		  P. Louwerse. 
		 
		 
{==1==} {>>pagina-aanduiding<<}
 
		  1. Te huis.
 
		   
			 Ik heb een lief, een heerlijk thuis;  
			 De vreugd gluurt door de ruit;  
			 De blijdschap trad er binnen en  
			 De droefheid ging er uit.  
			    
			 Ik heb een schoon, een prettig thuis!  
			 En wat men daar al vindt,  
			 Dat is een schat voor iedereen,  
			 Maar 't meest toch voor het kind.  
			    
			 Ik heb een mooi, een lieflijk thuis!  
			 'T is goed, wat men daar ziet!  
			 Zoo gij naar twist en tweedracht zoekt,  
			 Kom dan bij ons maar niet.  
			    
			 Ik heb een thuis, een bovenst thuis!  
			 Wat men er vinden kan,  
			 Daar heb ik sprookjes op gedicht  
			 En 'k zing er liedjes van.  
		  
 
		 
		 
	 2. Mijn moedertje.
 
	  
		Mijn Moedertje, mijn Moedertje,  
		Ik heb haar meer dan lief.  
		En wat ik nu wel ben van haar?  
		Wilt gy dat weten? Hoor dan maar:  
		Ik ben haar Hartedief.  
{==2==} {>>pagina-aanduiding<<}
 
		Een hartedief! Een hartedief!  
		Ik dank er daad'lijk voor  
		Een dief te zijn van geld en goed,  
		Maar zulk een dief, zoo lief en zoet,  
		Wil ik wel wezen, hoor!  
		   
		Gevangenman, gevangenman,  
		Wordt wel een centendief;  
		Maar als Moe' zegt: ‘Hoor, kleine guit,  
		Vooreerst komt gij mijn' arm niet uit!’  
		Dan vind ik dat wel lief.  
		   
		Ze omhelst me dan, ze omhelst me dan  
		Zoo liefdrijk en zoo teer.  
		Ze lacht mij stil en vriend'lijk toe  
		Die allerbeste, brave Moe'  
		En zoent mij keer op keer.  
		   
		Lief Moedertje, lief Moedertje,  
		Wees gij maar mijn cipier!  
		Ik blijf bij u zoo lang ik kan.  
		Ik ben wel graag gevangenman;  
		Ik ben het voor pleizier.  
	 
 
	  
	  
	 3. Ik ken een' vrouw.
 
	  
		Ik ken een' vrouw, een' brave vrouw;  
		Ze is altijd om mij heen.  
		Ze is vroolijk, als ik vroolijk ben,  
		Ze is treurig, als ik ween.  
{==t.o. 2==} {>>pagina-aanduiding<<}
 
		
		  
{== afbeelding 
			 	
		  ==} {>>afbeelding<<}
    
  
{==3==} {>>pagina-aanduiding<<}
 
		Ze werkt; ze zorgt; ze zwoegt; ze slaaft  
		En rust soms dag noch nacht;  
		Ze geeft me al, wat ik noodig heb;  
		Ze schudt mijn bedje zacht.  
		   
		Het eerste kusje geeft zij mij  
		Vroeg in den morgenstond,  
		En 't laatste, dat ik 's avonds krijg  
		Drukt zij mij op den mond.  
		   
		En ben ik ziek, dan zie ik wel  
		In ieder oog een' traan,  
		En haar, trouw zorgend, vroeg en laat  
		Vlak bij mijn bedje staan.  
		   
		Wie kent die vrouw, die brave vrouw,  
		Die mij zoo teer bemint?  
		Dat is mijne allerbeste Moe'  
		En ik, ik ben haar kind.  
	 
 
	  
	  
	 4. Hoe rijk ik ben.
 
	  
		Voor al het zilver, al het goud,  
		Voor al de diamanten,  
		Voor al de paarlen, die er zijn,  
		Voor kisten vol brillanten,  
		Koopt gij geen' Moeder, lief en goed!  
		En 'k heb er toch zoo eene. Moet  
		Ik nu niet zeggen: ‘Menschen, wat  
		Bezit ik toch een' grooten schat?’  
	 
 
	  
	  
{==4==} {>>pagina-aanduiding<<}
 
		5. Van vader.
 
		 
		  Van Vader wil ik dichten  
		  Mijn allermooiste lied!  
		  Want, hebt ge, als ik, een Vader,  
		  Een beter hebt ge niet!  
		     
		  Van Vader wil ik spreken  
		  Zooveel als ik maar kan,  
		  En gij zegt zeker allen:  
		  ‘Nu, dat is eerst een man!’  
		     
		  Van Vader wil ik zingen  
		  Op de allerliefste wijs!  
		  Het zal uw hart verwarmen,  
		  Al ware 't koud, als ijs!  
		     
		  Van Vader wil ik roemen  
		  In woord, in dicht en lied,  
		  Want beter man als Vader  
		  Is op de wereld niet!  
		
 
	  
	  
	 6. Wie vader is.
 
	  
		Altijd werken, altijd zwoegen,  
		'S morgens vroeg en 's avonds laat,  
		Of de sneeuw stuift langs de straten  
		Of de zon te branden staat,  
		Dat doet Vader dag aan dag.  
		Dag aan dag doet Vader dat.  
		Of ik nu niet zeggen mag:  
		‘Och, wat goede man is dat!’  
{==5==} {>>pagina-aanduiding<<}
 
		‘Zoudt ge nu niet even rusten,  
		Manlief?’ zegt mijn' Moeder vaak.  
		Maar hij schudt het hoofd en zegt dan:  
		‘'K ben niet klaar nog met mijn' taak,  
		Hier nog dit en daar nog dat!  
		Daar nog dat en hier nog dit!  
		Maar, wil 'k u eens zeggen, wat?  
		'K zal toch blij zijn, als ik zit!’  
		   
		Zoo gaan dagen, zoo gaan weken,  
		Ja, zoo gaan er jaren voort,  
		En 'k heb uit zijn' mond nog nimmer  
		Ééne onnoozele klacht gehoord.  
		Wat een schat bezit ik dan!  
		Wat bezit ik dan een' schat!  
		Wat zou 'k arm zijn, 'k schrik er van,  
		Als ik eens geen' Vader had!  
	 
 
	  
	  
	 7. Hij.
 
	  
		Hij is mijn Vader, mijn rijkdom, mijn al!  
		Nimmer gehoord  
		Heb ik het woord,  
		Dat hem naar waarde eenen naam geven zal.  
		   
		Hij is mijn Vader, mijn roem en mijne eer!  
		Och, leve Hij  
		Lang nog voor mij!  
		Lang nog voor allen! Behoed Hem, o Heer!  
	 
 
	  
	  
{==6==} {>>pagina-aanduiding<<}
 
		8. Zij.
 
		 
		  Zij is mijn' Moeder, mijn rijkdom, mijn al!  
		  Nimmer gehoord  
		  Heb ik het woord,  
		  Dat haar naar waarde eenen naam geven zal.  
		     
		  Zij is mijn' Moeder, mijn' vreugde en mijn lust!  
		  Daar is geen' steê  
		  Waar meer in vreê,  
		  Dan aan haar harte het kindeken rust.  
		
 
	  
	  
	 9. Hij en zij.
 
	  
		Hij is de sterke, de man, die met kracht  
		Werkt voor 't gezin, 't zij bij dag of bij nacht.  
		   
		Zij is de goede, de vrouw, die met lust  
		Stillekens arbeidt, als 't kindeken rust.  
		   
		Hij is de man, die zich arbeidt in 't zweet,  
		En ons dan toeroept: ‘Nu, kindertjes, eet!’  
		   
		Zij is de vrouw, die ons zegt bij gebrek:  
		‘Eet dan toch, kind'ren, want ik heb geen' trek!’  
		   
		Hij is de man, die ons dreigt met een' straf,  
		Gaan wij met opzet van 't goede pad af!  
		   
		Zij is de vrouw, die met vriend'lijken raad  
		Wijst op wat goed is, en waarschuwt voor 't kwaad.  
{==7==} {>>pagina-aanduiding<<}
 
		Hij is de stugge, de man, die een' traan  
		Stilllekens wegpinkt, als ging hem niets aan.  
		   
		Zij is de teed're, die als er een weent,  
		Liefdevol, tranen met tranen vereent.  
		   
		Hij is mijn Vader, mijn' Moeder is Zij.  
		Wie die twee eeren en lieven, zijn Wij.  
	 
 
	  
	  
	 10. Mijn zusje.
 
	  
		Zus, zus,  
		Geef me een' kus!  
		Maar met één' ben 'k niet tevreden.  
		Ik heb daarvoor zoo mijn reden.  
		Geef er mij alvast maar tien,  
		Dan kan ik wel verder zien.  
		   
		Hoor, hoor,  
		Aan uw oor:  
		Gij bracht, zooals rijke luidjes,  
		Mij hier muisjes met beschuitjes.  
		Dat is nu wel lang geschied;  
		Maar zoo iets vergeet ik niet!  
		   
		Ei, ei,  
		'T was in Mei  
		Toen de blanke lam'ren stoeiden  
		En de boomen volop bloeiden,  
		Toen heeft iemand u bij nacht  
		Heel stil hier in huis gebracht.  
{==8==} {>>pagina-aanduiding<<}
 
		Och, och,  
		Kom zoo nog,  
		Kom alweer zoo eens van buiten!  
		Ik zal dan de deur wel sluiten!  
		Maar ge brengt, zooals ge eens deê,  
		Muisjes met beschuitjes mee.  
		   
		Zus, zus,  
		Geef me een kus!  
		Maar uw' kleine lipjes beven,  
		En ge schreit? Wat moet dat geven?  
		Stil maar! Heb maar geen verdriet,  
		Wat ge niet kunt, kunt ge niet!  
	 
 
	  
	  
	 11. Klein poppeke.
 
	  
		Klein poppeke ligt in de wieg!  
		Och, 't is zoo'n aardig schatje!  
		Zij schreit, als zij wat noodig heeft;  
		Zij kan niet praten, vat-je?  
		   
		Laatst keek Papa haar in 't gelaat  
		En zei toen: ‘Hartediefje,  
		Wat zal er uit u groeien, kind?  
		Wat wacht u eenmaal, liefje?’ -  
		   
		‘Wel, Pa,’ zeî ik, ‘van Poppeke  
		Zal eens een vrouwtje groeien!  
		Maar eer ze groot is, moeten wij  
		Toch samen nog eens stoeien!’ -  
{==9==} {>>pagina-aanduiding<<}
 
		Pa schudde 't hoofd en sprak: ‘Neen, kind,  
		Ik dacht aan and're zaken.’  
		Toen ging hij heen, maar 'k zag het wel,  
		Met tranen op de kaken.  
		   
		Zoo'n malle Pa! Zoo'n groote man,  
		Gaat nog een deuntje schreien!  
		Dat doen wij niet, he, Poppeke!  
		We lachen met ons bei-en!  
	 
 
	  
	  
	 12. Wat zal het zijn.
 
	  
		Willemien of Willemijn,  
		Wat zou 't nu toch moeten zijn?  
		Zus kan 't nog niet weten.  
		Praten kan ze niemendal;  
		Lachen wàt, maar 't best van al  
		Kan ze koekjes eten.  
		   
		Vraag ik Moeder hoe zus hiet,  
		Dan zegt zij: ‘Ik weet het niet!’  
		Pa zegt: ‘'T is me om 't even!’  
		Stil, daar valt mij juist wat in!  
		'K vraag het aan de Koningin,  
		Zusje een' naam te geven.  
		   
		Die heeft ook een kindekijn,  
		Willemien of Willemijn,  
		Die zal 't dus wel weten.  
		En weet ik er alles van,  
		Zie, mijn' lieve zus zal dan  
		Als 't Prinsesje heeten.  
	 
 
	  
	  
{==10==} {>>pagina-aanduiding<<}
 
		13. Het grootste wonder.
 
		 
		  Och, kijk eens onder 't wiegekleed!  
		  Daar ligt wat levends onder.  
		  Het heet een heel klein mensch te zijn;  
		  Maar 't schreit al heeft het nergens pijn,  
		  En 't kreunt al heeft het toch geen leed.  
		  Ei zeg, is dat geen wonder?  
		     
		  Het is een zusje, en Vader zegt:  
		  ‘Wacht maar een veertien dagen,  
		  Dan lacht zij u al vriend'lijk toe,  
		  En steekt de handjes uit naar Moe',  
		  Als die haar in het wiegje legt,  
		  Of opneemt om te dragen.’  
		     
		  ‘Maar, wat het gekst nog is van al,’  
		  Zeî Vader in het bijzonder,  
		  ‘Eens zijt ook gij zoo raar geweest!’ -  
		  Zie, dat verbaast mij nog het meest!  
		  Dat is voor mij een vreemd geval  
		  En wel het grootste wonder.  
		
 
	  
	  
	 14. Broertje Jan.
 
	  
		'T is een jongen om te stelen,  
		En, een echte dikzak, hoor!  
		De oogen moet men haast gaan zoeken;  
		Wangen, dik als oliekoeken,  
		Houden flink de wacht er voor.  
{==11==} {>>pagina-aanduiding<<}
 
		'T is een kind om mee te stoeien.  
		Altijd heeft het dol veel pret,  
		Met zijn' handjes kan hij zwaaien;  
		Met zijn' voetjes kan hij maaien;  
		Hij speelt ‘kiekeboe’ op bed.  
		   
		En verstaan? Ge moest eens weten  
		Welke kunstjes hij al kan.  
		Vraag maar eens: ‘Hoe blij is Jantje?’  
		Aanstonds zwaait hij met zijn handje.  
		Aardig, hé? Wat zegt ge er van?  
		   
		Dan weer kijkt hij heel parmantig  
		Uit zijn wiegje door 't vertrek.  
		En vraag ik dan: ‘Waar is 't vuistje?’  
		Wip, dan komt het mollig knuistje  
		In een omzien op het dek.  
		   
		'T liefst zit hij op Vaders knieën,  
		En dan gaat het: ‘Hop-hop, Jan!’  
		Hoor, als hij eens groot mag wezen,  
		'K leer hem dan wat versjes lezen,  
		Die hij met mij zingen kan.  
	 
 
	  
	  
	 15. Drie of vier?
 
	  
		Twee broertjes en een zusje,  
		Dat zijn er drie, nietwaar?  
		Maar, ik behoor er ook bij,  
		En tel dus meê, dat 's klaar,  
{==12==} {>>pagina-aanduiding<<}
 
		Ik ben zelfs de oudste, weet ge,  
		En nu al bijna tien.  
		Dat zoudt ge aan mij niet zeggen,  
		'T is mij niet aan te zien.  
		   
		Laatst dacht mijn oude buurman,  
		Dat ik al dertien was,  
		Want 't jasje van zijn zoontje  
		Was mij precies van pas.  
		   
		En die is nu al veertien.  
		Wat stond de man te zien,  
		Toen 'k zei: ‘Neen, beste buurman,  
		Ik ben er nog geen tien.’  
		   
		Nu ik zoo groot van stuk ben,  
		Begrijpt ge zeker ras,  
		Dat ik, als oudste broeder,  
		Wat op de kleinen pas.  
		   
		Daar is wat meê te stellen!  
		En Moe' zegt menigmaal:  
		‘Vier kind'ren zoet te houden,  
		Dat is een heele haal!’ -  
		   
		‘“Drie vrouw,”’ zoo zegt dan Vader,  
		‘“Één meisje, en jongens, twee!  
		Want Piet,”’ - hij wijst op mij dan,  
		‘“Die reus telt niet meer mee!”’ -  
		   
		Dan lach ik in mijn vuistje  
		Als ik dat hoor en zie;  
		En ik zeg dan met Vader:  
		‘Neen, Moe', er zijn er drie!’ -  
{==13==} {>>pagina-aanduiding<<}
 
		Maar komt Moe' met wat lekkers  
		En roept ze er drie: ‘Komt hier!’  
		Dan zeg ik: ‘Misgerekend,  
		Neen, Moe', er zijn er vier!’  
	 
 
	  
	  
	 16. De kleine koetsier.
 
	  
		Een' stoof en een stoel en  
		Een paard van papier,  
		Meer heeft hij niet noodig  
		En Jan is koetsier.  
		   
		Die Jan is mijn broertje,  
		Een kind van drie jaar,  
		En heeft hij zijn rijtuig  
		Geheel in mekaêr,  
		   
		Dan roept hij al lachend:  
		‘Wie rijdt met mij meê?  
		Kijk, hier op den bok is  
		Wel ruimte voor twee.  
		   
		En binnen in 't rijtuig  
		Is plaats nog voor vier!  
		Stapt in, goede menschen!  
		Ik ben de koetsier!’  
		   
		Zoo spreekt hij en rijdt hij  
		En schatert van pret,  
		Tot Moeder hem toeroept:  
		‘Koetsier, nu naar bed!’  
	 
 
	  
	  
{==14==} {>>pagina-aanduiding<<}
 
		17. Met vader alleen.
 
		 
		  Ik leef met mijnen Vader  
		  Zoo eenzaam, heel alleen;  
		  Want, ach, mijn beste Moeder  
		  Is heen, voor altijd heen.  
		     
		  Veel zwart gekleede mannen  
		  Zijn met Haar heengegaan;  
		  Maar hebben 's daags te voren  
		  Haar in een' kist gedaan.  
		     
		  Die kist was meer dan prachtig!  
		  Maar och, ik gaf wel wat,  
		  Als zij die niet gekregen  
		  En ik mijn' Moeder had!  
		     
		  Doch zeg ik dat aan Vader,  
		  Dan ziet hij mij eens aan,  
		  En 'k zie in zijn' blauwe oogen  
		  Twee groote tranen staan.  
		     
		  Ik zal het niet meer zeggen,  
		  En weent dan Vader toch,  
		  'K omhels Hem dan en fluister:  
		  ‘Stil, Gij hebt mij toch nog!’  
		
 
	  
	  
	 18. Moeder is weg.
 
	  
		Ach, Moeder is weg, en zoo ledig,  
		Zoo stil is het nu om mij heen.  
		Ik hoor, als ik lach, niet meer lachen!  
		Geen weent meer met mij, als ik ween.  
{==15==} {>>pagina-aanduiding<<}
 
		Ach, 't is nu zoo stil en zoo ak'lig!  
		Zoo eenzaam bij dag en bij nacht,  
		Het schijnt, men gelooft, dat het zonde is,  
		Als iemand eens eventjes lacht.  
		   
		En vroeger, wat was er toen vreugde,  
		Wat was er toen blijdschap in huis!  
		Maar sedert mijn Moedertje heenging  
		Draagt ieder in tranen zijn kruis.  
		   
		En ga ik des avonds naar bed toe,  
		Dan geeft Va' een' dubbelen zoen,  
		Omdat er geen sterveling anders  
		Het nu voor mijn' Moeder kan doen.  
		   
		En ik, och, ik ben wel tevreden,  
		Ik ben niet ondankbaar, och neen!  
		Maar 'k vind toch een' dubb'len zoen minder  
		Dan vroeger die twee keeren één.  
		   
		Toch zeg ik dat nooit tegen Vader.  
		Wat ook helpt het, dat ik het zeg?  
		Ik moet met dien dubb'len tevreên zijn;  
		Ik moet; want mijn' Moeder is weg!  
	 
 
	  
	  
	 19. Moeder in het zwart.
 
	  
		Toen Vader nog leefde droeg Moeder  
		Een' kleurige roos op haar' hoed,  
		En dan nog een rood zijden dasje  
		Met kwastjes, en bontgekleurd goed.  
{==16==} {>>pagina-aanduiding<<}
 
		En als zij dan lachte, wist niemand  
		Wat rooder was, dasje of gelaat.  
		Ja, Vader zeî vaak: ‘Het is waar dat  
		Uw mond naar het lachen al staat.’  
		   
		En zingen, ze zong als een lijster,  
		Zoo helder, zoo prettig en mooi,  
		Maar niet als een lijster hier binnen,  
		Die trippelt op 't stokje in zijn' kooi,  
		   
		Neen, helder en blij als daar buiten  
		Te midden van bloem en van groen,  
		Het beestje zijn' liedjes doet hooren,  
		Als Meimaand haar' intocht komt doen.  
		   
		En nu, ach, verdwenen zijn rozen,  
		Zijn rozen op hoed en gelaat,  
		En 't vriendelijk, bontgekleurd kleedje  
		Verdween voor een koolzwart gewaad.  
		   
		De lijster is stom, en geen liedje  
		Wordt nu in ons huis meer gehoord;  
		Wij dansen niet meer door de kamers,  
		Maar sluipen er zachtkens in voort.  
		   
		Want vreugden en kleuren en liedren,  
		Zij gingen met Vaderlief heen.  
		Ons Moedertje staat nu met zorgen,  
		Met al hare droefheid alleen.  
		   
		Alleen? - Neen, dat weet ik wel beter!  
		God bleef in Heur' smart Haar nabij,  
		En geeft licht na weinige dagen  
		Nog liedjes aan Haar en aan mij.  
	 
 
	  
	  
{==17==} {>>pagina-aanduiding<<}
 
		20. Eentje minder.
 
		 
		  Als wij saâm aan tafel zaten  
		  Was zij heelemaal bezet,  
		  En, al was ons plaatsje klein ook,  
		  Toch had ieder onzer pret.  
		     
		  Maar eens op een' droeven morgen  
		  Is mijn zusje heengegaan,  
		  Weg, voor altijd, en haar stoeltje  
		  Bleef nu in een hoekje staan.  
		     
		  Nu zit iedereen wat ruimer!  
		  'T brengt gemak voor allen aan.  
		  Toch denkt ieder: ‘Mocht één stoeltje  
		  Weer op 't oude plaatsje staan!’  
		
 
	  
	  
	 21. Eentje meer.
 
	  
		Wij zaten aan tafel heel nauw bij mekaêr,  
		Och, ja, dat is waar!  
		En 't klonk onder 't eten natuurlijk heel gauw:  
		‘Wat zit ik toch nauw!’  
		   
		‘Niet één kan er bij meer!’ zoo riep men in koor,  
		En meenens was 't, hoor!  
		Maar o, wat ellende! Daar kwam op een keer  
		Een etertje meer!  
{==18==} {>>pagina-aanduiding<<}
 
		Wij keken heel nijdig; maar ieder zag ras  
		Hoe lief broertje was.  
		Toen lachten wij allen, en heel indermin'  
		Schoof ieder wat in.  
	 
 
	  
	  
	 22. Een tooverlied.
 
	  
		Klein zusje kan zeer lastig zijn  
		En schreeuwt dan van geweld,  
		En wie haar hoort, denkt zeker wel:  
		'T is erg met haar gesteld.  
		   
		‘Toe, zing uw zusjen eens in slaap,’  
		Zegt Moeder dan tot mij,  
		Maar 't helpt niet; want mijn' zus zingt dan  
		De tweede stem er bij.  
		   
		Die tweede stem klinkt o, zoo valsch,  
		Dat Moeder roept: ‘Och, zwijg,  
		Ge zult nog maken, dat ik ook  
		Een schrik van 't zingen krijg!’  
		   
		Soms word ik wel eens boos en zeg:  
		‘Zus zingt zoo valsch; ik niet!’ -  
		‘Ja, ja,’ is Moeders antwoord vlug,  
		‘'T is weer het oude lied!’  
		   
		Dan ga ik van de wieg, en zij  
		Zet zoetjes zich daar neer,  
		En zacht, heel zacht, zingt Moeder nu  
		Een liedjen zoet en teer.  
{==19==} {>>pagina-aanduiding<<}
 
		De woorden? Vraag mij niet zoo veel!  
		Ik hoor de woorden niet;  
		Maar zusje valt er bij in slaap.  
		'T is vast een tooverlied.  
	 
 
	  
	  
	 23. Van grootmoeder.
 
	  
		Ze kan zoo mooi vertellen  
		In 't scheem'rend avonduur,  
		Als wij zijn neergezeten  
		Om 't vlammend kolenvuur.  
		   
		Ze kan zoo heerlijk bakken!  
		Als een van ons verjaart  
		Zijn 't poffertjes of wafels,  
		Ja, soms amandeltaart!  
		   
		Ze kan zoo aardig zingen  
		Een liedje uit de oude doos;  
		'T is van een aardig meisje,  
		Dat meêvoer, als matroos.  
		   
		Ze kan zoo grappig spelen.  
		Ze loopt ons wel eens na;  
		Maar toch kan ze ons niet krijgen,  
		Want ze is wat oud, och ja!  
		   
		Ze kan, - ze kan van alles;  
		'K weet niets wat zij niet kan!  
		Zij is mijn' lieve Grootmoe',  
		En, 'k ben er bovenst ân!  
	 
 
	  
	  
{==20==} {>>pagina-aanduiding<<}
 
		24. Grootvader en nog wat.
 
		 
		  Zeg, kent ge wel den ouden man,  
		  Die met een krukje gaat?  
		  Hij kijkt niet vriend'lijk, maar hij is  
		  Toch in 't geheel niet kwaad.  
		     
		  Eens droeg hij sabel en geweer,  
		  Patroontasch en schako.  
		  Toen vocht hij dikwijls als een leeuw,  
		  En schieten kon hij, o!  
		     
		  Maar eens kwam daar een vijand aan,  
		  Die net zoo schoot als hij,  
		  Die joeg hem op het onverwachts,  
		  Een kogel door de dij.  
		     
		  En van dien tijd af loopt hij nu  
		  Maar altijd met een' kruk;  
		  Het rechterbeen bleef stram en stijf.  
		  Was dat geen ongeluk?  
		     
		  Zoo kwam hij weer terug in 't land,  
		  En bij mijn Vaders Moe',  
		  Die klaagde hardop: ‘Arme man,  
		  Ge zijt er slecht aan toe!’  
		     
		  Maar hy zeî: ‘Slecht aan toe? Ei kom,  
		  ‘Wat klaagt en weent ge toch?  
		  Mijn hoofd bleef op mijn' schouders staan,  
		  En 'k heb mijn' handen nog!’ -  
{==21==} {>>pagina-aanduiding<<}
 
		  En wat hij met die handen deed?  
		  Hij won den kost er mee.  
		  In 't eerst maar voor hun beidjes, doch  
		  Wat later nòg voor twee.  
		     
		  Nu rust de goede man van 't werk;  
		  Me dunkt, dat kan wel gaan;  
		  Want Grootva' is al zestig jaar,  
		  En heeft zijn best gedaan.  
		     
		  Nu maakt hij, zoo tot tijdverdrijf,  
		  Voor mij een' vlieger klaar!  
		  Die zal wel mooi zijn, en hoe goed,  
		  'T is juist de tijd van 't jaar!  
		     
		  Hoort, jongens, gaat ge morgen mee,  
		  Zoo tegen kwart voor tien?  
		  Dan kunt ge Grootva' en meteen  
		  Mijn' mooien vlieger zien!  
		
 
	  
	  
	 25. Als vader verjaart.
 
	  
		Morgen is mijn Vader jarig!  
		O, wat zal dát prettig zijn!  
		Moe' trakteert op oliebollen,  
		Ja, misschien op bessenwijn!  
		   
		Heerlijk zullen wij dan smullen!  
		En - ik heb een mooi gedicht!  
		Zelf gemaakt, hoor! Kijk, ik zie al  
		Vaders vergenoegd gezicht.  
{==22==} {>>pagina-aanduiding<<}
 
		En, zoo gij mocht willen weten  
		Wat ik zoo al heb gezeid,  
		Dan, - maar neen, ik wil 't niet zeggen, -  
		Zoo bleef het geene aardigheid.  
		   
		Wie 't wil hooren, kom' maar luist'ren!  
		Niemand vindt bij ons belet!  
		Morgen is mijn Vader jarig!  
		Morgen is 't een dag van pret!  
	 
 
	  
	  
	 26. Een feestdag.
 
	  
		Wij zingen,  
		en springen,  
		en roepen: Hoezee!  
		   
		Wij dansen,  
		en schransen,  
		en smullen voor twee!  
		   
		Want Moeder is jarig,  
		En ieder roept luid  
		Op dien dag zijn' blijdschap  
		En vroolijkheid uit.  
	 
 
	  
	  
	 27. Vrouwendag.
 
	  
		Mijn Vader is de baas van 't huis;  
		Hij is er Koning in;  
		En dan volgt onze lieve Moe',  
		Die is er Koningin.  
{==23==} {>>pagina-aanduiding<<}
 
		Zij heet, maar Vader zegt het nooit,  
		Zooveel als onderdaan,  
		En moet ook onder Zijn bestuur  
		En Zijn' bevelen staan.  
		   
		Zóó wordt verteld, zóó wordt geleerd;  
		Maar 'k zag er nooit iets van;  
		Want Moeder heerscht als Vrouw in huis,  
		En Vader heerscht als man.  
		   
		Maar één dag is er toch in 't jaar.  
		Dat Moe' regeeren mag.  
		'T is de eerste dag van Sprokkelmaand  
		En 't heet dan Vrouwendag.  
		   
		Des morgens vroeg zegt Vader dan,  
		Als wij zijn opgestaan:  
		‘Vrouw, Gij zijt heden Koningin,  
		Ik ben Uw onderdaan!  
		   
		‘Doe wat Gij wilt, o Koningin,  
		Ik ben Uw slaaf vandaag!  
		En wat Uw' Majesteit beveelt,  
		Dat doe ik goed en graag!’  
		   
		Wij allen kijken Moeder dan  
		Al lachend even aan,  
		Maar denken toch: ‘Die Vader is  
		Een heel rare onderdaan.’  
		   
		Moe' lacht eens even en zegt ras:  
		‘Goed, luister dan naar mij.  
		'K zal eten, wat Gij niet graag eet!  
		'K trakteer op rijstenbrij!’  
{==24==} {>>pagina-aanduiding<<}
 
		Als Moeder dat zoo heeft gezegd,  
		Buigt Vader 't hoofd en zeit:  
		‘'K zal eten wat vandaag de kok  
		Mij schaft, Uw' Majesteit!’  
		   
		Wij lachen, dat wij schaat'ren, ja,  
		En juichen blij van zin:  
		‘Wij zullen smullen van den brij!  
		Lang leev' de Koningin!’  
		   
		En 's middags, als de rijstenbrij  
		Op tafel komt, wat pret!  
		Dan wordt de volle schotel vlak  
		Voor Vader neergezet.  
		   
		Deelt Moe' op and're dagen rond,  
		Dien dag doet zij het niet,  
		En Vader deelt zóó lang den brij  
		Tot niets meer overschiet.  
		   
		Als Moe' dat ziet, dan zegt zij: ‘Wel,  
		‘Mijn hong'rige onderdaan,  
		Hebt Gij geen brij? Nu, 'k heb dan nog  
		Voor U een kliekje staan.’  
		   
		Dan zet ze een' schotel voor hem neer,  
		Het deksel gaat er af,  
		En Vader kijkt nieuwsgierig uit,  
		Wat Moederlief hem gaf.  
		   
		'T is kalfskop. Geen van allen eet  
		Dat rare kostje graag;  
		Maar Vader wel, en die roept dan:  
		‘Nu, ik smul ook vandaag!’  
{==25==} {>>pagina-aanduiding<<}
 
		Zoo gaat het bij ons ieder jaar,  
		Als Moe' regeeren mag!  
		En daarom wenschen wij: Och, was 't  
		Maar altijd Vrouwendag!  
	 
 
	  
	  
	 28. Tante Saar.
 
	  
		Jongens, daar komt Tante,  
		Daar komt Tante Saar!  
		Staat haar stoel in 't hoekje?  
		Is het werk al klaar?  
		Want als dàt niet is gedaan,  
		Zal zij aanstonds henengaan.  
		   
		Mooi hoor, 't is in orde!  
		Nu blijft zij ook hier,  
		En wij hebben allen  
		Weer een uur pleizier.  
		'K wed dat zij vertellen zal  
		Van het Asschepoesters bal.  
		   
		En als dat gedaan is,  
		Zingt zij ons een lied  
		Van den grooten kikker,  
		Die daar kroop in 't riet,  
		Of van 't groene knollenland  
		Met die haasjes, zoo parmant.  
		   
		Kijkt, ze gaat de stoep op!  
		Nu trekt ze aan de schel!  
		Hoort, ze komt naar boven!  
		'T is haar voetstap wel!  
		Ha, daar is zij al, zoowaar!  
		Goeden avond, Tante Saar!  
	 
 
	  
	  
{==26==} {>>pagina-aanduiding<<}
 
		29. Knappe oom Jan.
 
		 
		  Weet ge wat Oom Jan  
		  Al kan?  
		  Hij kan mooie huisjes bouwen;  
		  Allerhande dingen vouwen;  
		  Van eenvoudig kaartenblad  
		  Maakt hij soms een' heele stad.  
		     
		  Weet ge wat Oom Jan  
		  Nog kan?  
		  Hij kan zingen uit den treuren;  
		  Vliegers plakken, prenten kleuren.  
		  Van het kleinste stuk papier  
		  Knipt hij dikwijls nog een dier.  
		     
		  Weet ge wat Oom Jan  
		  Meer kan?  
		  Hij kan mooie kaarten teek'nen,  
		  Lezen, brieven schrijven, reek'nen.  
		  Zoo maar in een ommezien  
		  Maakt hij wel een som of tien.  
		     
		  Weet ge wat Oom Jan  
		  Ook kan?  
		  Hij kan spitten, planten, zaaien,  
		  Onkruid wieden, koren maaien;  
		  Hij is, ja, geloof dat maar,  
		  Haast een duizend-kunstenaar!  
{==27==} {>>pagina-aanduiding<<}
 
		  Weet ge wat Oom Jan  
		  Niet kan?  
		  Hij kan nooit voor luilak spelen;  
		  Kind'ren kan hij niet vervelen.  
		  O, als ik dien Oom niet had,  
		  Jongenslief, dan miste ik wat!  
		
 
	  
	  
	 30. Stief-moedertje.
 
	  
		Ze zeggen, ik heb er geen' Moeder,  
		Geen echt eigen Moedertje meer.  
		Wat dat toch wil zeggen, begreep ik,  
		Begreep ik nog niet éénen keer.  
		   
		Want zegt ze niet dikwijls al lachend:  
		‘Ge zijt toch een liev'ling van Moe'!’  
		En ga ik naar bed om te slapen  
		Dan kust ze mijne oogekens toe.  
		   
		Toen 'k ziek was zat zij aan mijn bedje  
		En paste mij op, dag en nacht,  
		En toen ik mocht eten, heeft zij mij  
		Het lekkerste hapje gebracht.  
		   
		Ze leerde de handjes mij vouwen  
		En bidden: ‘Och zie, Lieve Heer,  
		‘Als wij hier vannacht liggen slapen,  
		In liefde op ons allen terneer!’  
		   
		Zij geeft mij te drinken en te eten,  
		En kleeren zoo mooi, als er zijn,  
		Dat zou toch geen' vreemde voor mij doen!  
		Dàt doet maar een Moedertje-mijn!  
{==28==} {>>pagina-aanduiding<<}
 
		Ze zeggen, - och, 'k laat ze maar praten, -  
		En 'k wensch allen kinderen toe,  
		Wanneer ze geene eigen Moe' hebben,  
		Zoo'n tweede en zoo'n bovenste Moe'.  
	 
 
	  
	  
	 31.Nicht Kato.
 
	  
		Nicht Kato zou komen spelen;  
		Alles was al kant en klaar,  
		Thee-serviezen, poppen, wiegen,  
		Lagen netjes bij elkaêr.  
		Tafellaken en servet,  
		Alles was er! Wat een pret!  
		   
		Maar toen ik zoo zat te wachten  
		Werd er aan de deur geklopt.  
		‘Ha,’ dacht ik, ‘daar zal zij wezen;  
		‘Zeker heeft ze mij gefopt,  
		En komt zij, in plaats van voor  
		Voor een keer eens achter door!’  
		   
		‘Binnen!’ riep ik, ‘kom maar binnen!’  
		'K zag de deur nu opengaan,  
		En eene oude, eerwaarde dame  
		Kwam toen langzaam op mij aan.  
		‘Goeden avond kind!’ sprak zij;  
		‘Wacht gij soms al lang op mij?’  
		   
		‘Neen, ik wacht op u niet, juffrouw!  
		Ik wacht op mijn' Nicht Kato,  
		Die komt hier van avond spelen,’  
{==29==} {>>pagina-aanduiding<<}
 
		Zeide ik, en toen riep zij: ‘O!  
		‘Maar ik blijf toch ook maar hier.  
		Ik houd dol veel van pleizier!’ -  
		   
		Heusch, ik meende al bang te worden,  
		Toen ze alweer opnieuw riep: ‘O!’  
		Ik keek op, en.... was dat schrikken!  
		De oude juffrouw was Kato.  
		Zij had, ja, 't was maar een weet,  
		Zich als oude vrouw verkleed.  
		   
		Maar de schrik was spoedig over,  
		En wij hadden dubbel pret,  
		Tot de klok van negen bromde:  
		‘Hoort eens, kind'ren, nu naar bed!’  
		Nichtje werd naar huis gebracht  
		En ik droomde heel den nacht.  
	 
 
	  
	  
	 32. Moeder alleen.
 
	  
		Mijn bedje schudt Moeder,  
		Als ik er een' nacht  
		Op door heb gebracht,  
		Heel zacht.  
		Maar als voor een keertjen  
		De meid het eens doet,  
		Dan lig ik niet goed  
		En zoet.  
		Zoo gaat het met alles.  
		Moe' kan het alleen,  
		En anders niet één?  
		Och, neen!  
	 
 
	  
	  
{==30==} {>>pagina-aanduiding<<}
 
		33. Dank-je!
 
		 
		  Daar komt hij ân.  
		  De kleine man,  
		  Een kind is 't om te stelen.  
		  Ziet hij mij maar,  
		  Dan is hij klaar  
		  Om wat met mij te spelen.  
		     
		  Zoo gij 't niet wist,  
		  Mijn broertjen is 't,  
		  Een kind van 't bovenst plankje,  
		  En zoo een mij  
		  Eens vroeg: ‘Wilt gij  
		  Hem missen?’ 'k zei dan: Dank-je! -  
		
 
	  
	  
	 34. Leve Jan de knecht!
 
	  
		Dat is draven uit den treuren,  
		Dat is loopen, geen gebrek!  
		Nu is hij op 't achterplaatsje,  
		Dan alweer in 't woonvertrek.  
		   
		Nu weer boven op den zolder,  
		Dan weer buiten op de straat!  
		Zoo gaat dat maar voort van 's morgens  
		Dikwijls zelfs tot 's avonds laat!  
		   
		Eerst moet hij de laarzen poetsen!  
		Dan geeft hij den kippen voer;  
		Later brengt hij mij naar school heen;  
		Eind'lijk moet hij naar den boer.  
{==31==} {>>pagina-aanduiding<<}
 
		Bakken vol met steenkool dragen,  
		Turven halen uit het hok,  
		Kachels stoken, water halen,  
		Kleeden uitslaan met een' stok.  
		   
		Ieder komt hem iets belasten:  
		Moe' zegt dit en Va' zegt dat!  
		Soms komt zelfs het linnenmeisje  
		En die zegt hem ook nog wat.  
		   
		Duizend ooren moet hij hebben  
		Om te hooren wat men zegt;  
		Duizend handen heeft hij noodig  
		Anders komt geen stuk terecht.  
		   
		Duizend hoofden moet hij hebben  
		Om te weten wat men moet;  
		Duizend voeten heeft hij noodig  
		Om te loopen, als hij doet.  
		   
		En toch, tusschen al die drukte,  
		Zingt hij nog een vroolijk lied;  
		Hoor eens, wie dat kan begrijpen,  
		Ik begrijp dat leven niet!  
		   
		Nog te zingen, nog te fluiten,  
		Als men nooit eens heeft gedaan,  
		Werd het mij belast, dan zou er  
		Wel een' zware wijs op gaan.  
		   
		O, als ik dat moest volbrengen,  
		Kwam er niemendal terecht,  
		Daarom wil ik luidkeels roepen:  
		‘Jongens, leve Jan de knecht!’  
	 
 
	  
	  
{==32==} {>>pagina-aanduiding<<}
 
		35. Goede voornemens.
 
		 
		  Mijn vader is een timmerman;  
		  Hij klopt en schaaft en boort.  
		  En leven maken, dat hij kan!  
		  Zoo hebt ge 't nooit gehoord! -  
		     
		  Des morgens vroeg, als ik op bed  
		  Gerust te slapen lig,  
		  Dan hoor ik, als ik er op let,  
		  Zijn zaag al gaan: zag-zig.  
		     
		  En sta ik van mijn bedjen op,  
		  Met de oogjes half nog dicht,  
		  Ik hoor alweer maar: ‘Klop-klop-klop!  
		  Het is al vier uur licht!’  
		     
		  Mijn vader is een timmerman;  
		  Ik word het, zooals hij,  
		  Opdat ik voor hem werken kan,  
		  Zooals hij nu voor mij.  
		
 
	  
	  
	 36. Schoonmaken.
 
	  
		Gansche dagen; plis-plas,  
		Of 't een' groote zee was;  
		Emmers, boenders, dweilen,  
		Gaan uit scheepje-zeilen;  
		En in 't midden van dat meer  
		Gaat de bezem op en neer.  
{==33==} {>>pagina-aanduiding<<}
 
		Heele dagen kris-kras,  
		Of het een' fabriek was;  
		Leien, schriften, boeken,  
		Alles moet men zoeken;  
		En bij dat fabriekgeluid  
		Lacht de schoonmaakvrouw ons uit.  
		   
		Gansche dagen plis-plas!  
		Och, dat alles schoon was,  
		Boven en beneden,  
		Dan was ik tevreden;  
		Want een huis zoo zwart als roet,  
		Zie, dat vind ik ook niet goed.  
	 
 
	  
	  
	 37. De schoorsteenveger.
 
	  
		Ieder voorjaar komt hij weer  
		Met zijn' bezems, haken, touwen,  
		In den schoorsteen schoonmaak houën,  
		En het gaat dan op en neer.  
		Een zit dood op zijn gemak  
		Boven op den nok van 't dak.  
		   
		Een zit onder voor het gat  
		Heelemaal met roet bestoven,  
		En roept aan den man daar boven  
		Nu en dan een woord of wat.  
		'T klinkt dan ak'lig: ‘boe, boe, boe!’  
		Dat zegt vast: ‘Ik ben zoo moê!’  
{==34==} {>>pagina-aanduiding<<}
 
		Met zoo'n zwarten man op 't dak  
		En zoo'n zwarten daar beneden,  
		Beef ik over al mijn' leden,  
		En 'k ben niet op mijn gemak.  
		Ik denk ieder oogenblik:  
		Is dat ook een kinderschrik?  
		   
		Kinderschrik! ge lacht er om,  
		En ge zegt: ‘Hoe kan het wezen,  
		Dat ge voor zoo'n man kunt vreezen?  
		Foei, ge zijt nog vrees'lijk dom!’  
		Ja, ik weet dat alles, maar  
		'K word met Mei ook pas vijf jaar.  
	 
 
	  
	  
	 38. Kijk eens goed!
 
	  
		Ik ken een' kleine, kleine meid  
		Van zes of zeven jaar,  
		Met helderblauwe kijkertjes  
		En krullen in het haar.  
		   
		Ze heeft een kuiltje in ied're wang,  
		Een putjen in haar' kin,  
		En in haar' lieve, kleine keel,  
		Daar woont een lijster in.  
		   
		Hare armpjes zijn zoo mollig rond;  
		Haar neusjen wipt omhoog;  
		En altijd heeft dat vroolijk kind  
		Een lachjen in haar oog.  
{==35==} {>>pagina-aanduiding<<}
 
		Ze heeft, - van treuren weet ze niet,  
		Den ganschen dag vermaak,  
		Ja, 's avonds giert zij uit van pret:  
		‘Let op, straks komt Klaas Vaak!’  
		   
		Hoe heet dat klein en aardig ding?  
		Wel, kijk eens goed in 't rond,  
		Wie weet of gij in uwe buurt  
		Zelf zulk een kind niet vondt!  
		   
		Ja, mooglijk vindt ge bij u thuis,  
		Als gij maar eens goed kijkt,  
		Een' kleine meid, die heelemaal  
		Precies de mijne lijkt.  
	 
 
	  
	  
	 39. Het is dom.
 
	  
		Mijn' zus speelt met haar' pop,  
		En op den grond  
		Zet onze hond  
		Een mutsjen op den kop.  
		   
		Wil 't popje graag haar' zin,  
		Dan wordt zus kwaad,  
		En ja, dan slaat  
		Zij er háár zinnetje in.  
		   
		En gaat de muts niet vlot,  
		Dan scheurt de hond  
		Vol nijd, terstond  
		Haar in een wip kapot.  
{==36==} {>>pagina-aanduiding<<}
 
		Ik zeg nu maar: ‘Ei, ei!  
		Wie zoo regeert,  
		Die doet verkeerd.  
		'T is dom van allebeî!’  
	 
 
	  
	  
	 40. Aan ieder één.
 
	  
		Op muiltjes loop ik  
		De kamer door;  
		Maar nooit door modder  
		Of plassen, hoor!  
		   
		Mijn' muiltjes werden  
		Dan vuil en nat,  
		En Moe' zou zeggen:  
		‘Hoe vies is dat!’  
		   
		Die muiltjes kreeg ik  
		Van Va' en Moe',  
		Nog met een zoentje  
		En handje toe.  
		   
		Op muiltjes loop ik  
		Naar beiden heen,  
		En 'k geef een kusje  
		Aan ieder één!  
	 
 
	  
	  
{==37==} {>>pagina-aanduiding<<}
 
		41. Evenveel.
 
		 
		  ‘Van wien houdt gij toch wel het meest?’  
		  Zoo vroeg er mij eens een.  
		  ‘Zal 't Vader of zal 't Moeder zijn,  
		  Of weet gij 't soms niet, neen?’  
		     
		  Ik keek toen eens mijn' Vader aan  
		  En zeide toen weldra:  
		  ‘Dat 's gauw gezegd, mijn goede man!  
		  Ik houd het meest van Pa!’ -  
		     
		  Maar juist kwam Moeder bij mij staan,  
		  Ik keek Haar aan, en ja,  
		  'K moest zeggen, of ik wilde of niet:  
		  ‘Ik houd het meest van Ma!’  
		     
		  ‘Van één het meest, 't kan anders niet!’  
		  Zoo sprak alweer de man.  
		  En toen ik 't antwoord schuldig bleef  
		  Zeî hij: ‘Nu, zeg het dan!’  
		     
		  ‘Hoor, man,’ zoo sprak ik kort en goed,  
		  ‘Zij krijgen elk hun deel.  
		  Als ik het meest van beiden houd,  
		  Is 't immers evenveel!’  
		
 
	  
	  
{==38==} {>>pagina-aanduiding<<}
 
		12. Mijn speelpopje.
 
		 
		  Daar ligt zij in haar bedje  
		  En met de beentjes bloot,  
		  Te springen en te draaien  
		  Te gillen en te kraaien;  
		  Zij lacht haar' wangen rood.  
		     
		  Nu grijpt zij naar mijn' ketting,  
		  Of grabbelt in mijn haar;  
		  Dan trekt ze mij aan de ooren,  
		  Of haalt mijn goed naar voren,  
		  En lacht en springt dan maar.  
		     
		  Dat popje nu, heet Daatje,  
		  En 't is mijn kleine zus.  
		  En als haar al dat spelen  
		  Ten leste gaat vervelen,  
		  Geef ik haar gauw een kus.  
		
 
	  
	  
	 43. Absalom.
 
	  
		Mijn broertje had een' krullebol  
		Van blinkend, gitzwart haar;  
		Maar op een' zek'ren morgen kwam  
		De kapper met zijn' schaar.  
		En in een wip  
		Was knip-knap-knip,  
		Mijn broertje Bram  
		Zoo kaal als een geschoren lam.  
{==39==} {>>pagina-aanduiding<<}
 
		Mijn broertje had een' krullebol,  
		Hij heeft hem nu niet meer.  
		Doch, als hij maar geduldig wacht  
		Dan groeit zijn haar wel weer.  
		Want in een wip  
		Is, knip-knap-knip,  
		Zijn haar weerom,  
		En lijkt hij sprekend Absalom.  
	 
 
	  
	  
	 44. Benjamin.
 
	  
		Mijn oudste broer was negen  
		En ik al zeven jaar,  
		En tusschen hem en mij was  
		Een enkel zusje maar.  
		   
		Ik was dus 't jongste zoontje,  
		Maar op een morgen, zie,  
		Was ik zoowaar niet langer  
		De jongste van de drie.  
		   
		‘Kijkt, kind'ren,’ zeî een' baker,  
		‘Is dat nu geen pleizier?  
		Is dat geen pret? Hier is nu  
		De jongste van de vier.’  
		   
		‘En hoe zal die nu heeten?’  
		Vroeg ik met blijden zin.  
		‘Wel, jongen,’ zeî de baker,  
		‘Ik denk van Benjamin!’  
{==40==} {>>pagina-aanduiding<<}
 
		'T is Benjamin geworden,  
		En wie hier komt zegt wis:  
		‘Ik zie wel dat de jongste  
		Hier ieders liev'ling is.’  
	 
 
	  
	  
	 45. Het liefste plekje.
 
	  
		Ik zit zoo graag op Vaders stoel!  
		Dat is zoo'n mooie, weet-je,  
		Dat Moe' voor stof en vuil hem dekt  
		Met een heel aardig kleedje.  
		   
		Ik zit zoo graag ook in 't priëel  
		Te midden van het loover.  
		De zonnestraal dringt daar niet door,  
		Maar glijdt er altijd over.  
		   
		Ik zit graag op de canapé  
		Zoo rustig in een hoekje,  
		Om daar te lezen stil en zoet  
		In 't mooiste prentenboekje.  
		   
		Maar waar ik nog het liefste zit,  
		Waar ik niet denk aan lezen,  
		Maar aan wat anders? Wel, dat moet  
		Mijn Moeders schoot wel wezen.  
		   
		Als ik daar zit, dan zegt zij wel:  
		‘Wat zijt ge toch een gekje!’ -  
		Ik geef Haar dan een kusje en zeg:  
		‘Dit is mijn liefste plekje.’  
	 
 
	  
	  
{==41==} {>>pagina-aanduiding<<}
 
		46. Wakker maken.
 
		 
		  Miju zusje lag te slapen  
		  Op 't midden van den dag,  
		  En 'k dacht: ‘Nu ja, ik mag  
		  Haar wel niet wakker maken;  
		  Maar zoo te liggen slapen,  
		  Zoo lui te liggen gapen,  
		  Dat zijn geen' schoone zaken!  
		  Dus,  
		  Zus,  
		  Ik maak u wakker met een' kus!  
		  Ik bukte mij op staanden voet;  
		  Maar och, ze sliep zoo zoet,  
		  Dat ik,  
		  Op 't eigen oogenblik  
		  Besloot weer zachtjes heen te gaan.  
		  Maar zie, daar kwam een mugjen aan,  
		  En raadt eens wat dat heeft gedaan?  
		  Het zette zich, 't is heusch,  
		  Vlak op mijn zusjes neus,  
		  En prikte de arme stakker',  
		  In eenen helder wakker.  
		  Toen dacht ik: ‘Nu, het is geschied;  
		  Maar ik, ik wekte zusje niet!  
		  Het mugje heeft dat werk gedaan.  
		  Nu kunnen wij aan 't spelen gaan!’ -  
		
 
	  
	  
{==42==} {>>pagina-aanduiding<<}
 
		47. Sinterklaas.
 
		 
		  o, Sinterklaas, goed, heilig man.  
		  Kom met uw' zwarten knecht,  
		  Als 't u belieft, eens regelrecht,  
		  Uit Spanje bij ons ân.  
		  Mijn' schoenen staan al vol met hooi!  
		  En in de winkels is 't zoo mooi,  
		  Dat ik 't niet zeggen kan.  
		  Men ziet er heerlijk suikergoed  
		  En boterletters versch en zoet,  
		  Naast heerlijk marsepijn, en ja,  
		  Zelfs molentjes van chocola'.  
		  o, Als ge bij ons komt in 't land,  
		  'K weet zeker dat gij watertandt.  
		  En speelgoed! Mijn verstand staat stil.  
		  Men zegt maar wat men hebben wil:  
		  Een deftig heertje men een' bril  
		  Een' duiventil,  
		  Een' man te paard,  
		  Een' keukenhaard,  
		  Een hobbelpaard  
		  Met echten staart,  
		  Een houten zwaard,  
		  Een schip, dat vaart,  
		  Een' Engelschman met rooden baard,  
		  Een oorlogschip,  
		  Een' houten kip,  
		  Een' Turksche wip,  
		  Een' negerin met dikke lip,  
		  Een' pop, die roepen kan: ‘Mama!’  
		  Of een', die duid'lijk spreekt: ‘Papa!’  
		  En helder lachen kan: ‘Ha-ha!’  
{==43==} {>>pagina-aanduiding<<}
 
		  Ik 't kort, ik kom nooit uitverteld,  
		  Wat men daar krijgen kan voor geld.  
		  Maar geld, o, goede Sinterklaas,  
		  Dat heb ik niet te veel, helaas!  
		  Zoo dat ik al dat kost'lijk goed  
		  Maar door een' ruit bekijken moet.  
		  Zie, daarom vraag ik u beleefd:  
		  Waar gij zoo ruim aan and'ren geeft.  
		  Och, wil daar 't een of ander doen  
		  In mijnen schoen.  
		  Ik heb wat hooi er in gedaan,  
		  En dan, u kan er vast op aan,  
		  De groote, dikke boterham,  
		  Die ik van morgen minder nam,  
		  En die mijn' Moeder heeft bewaard  
		  Voor 't witte paard,  
		  Waarop ge trekt van stad tot stad,  
		  Met Jan, uw knecht,  
		  Die heb ik zelf er in gelegd,  
		  Dat zegt toch wat!  
		  Dus, Sinterklaas, goed, heilig man,  
		  Ik heb gedaan, al wat ik kan,  
		  En daarom, kom eens even ân,  
		  En geef me dan...  
		  Ja wat?  
		  Geen' suikerkat,  
		  Geen' poppetjes met verf beklad,  
		  Geen' bouwdoos met een' heele stad,  
		  Geen' trommel,  
		  Geen' schommel,  
		  Geen' rommel,  
		  En, ja, als u komt, maak dan geen gestommel,  
		  Of vrees'lijk gedommel  
{==44==} {>>pagina-aanduiding<<}
 
		  Met klompen-gerommel  
		  En kleeren-gefrommel;  
		  Want Grootva' ligt ziek  
		  Met hoofd-rheumatiek.  
		  Maar ik vergeet nog meer te zeggen,  
		  En uit te leggen.  
		  Wat  
		  Ik liever maar van u niet had.  
		  Geen' boeken,  
		  Geen' koeken,  
		  Geen' doeken,  
		  Geen' fluiten,  
		  Geen' schuiten,  
		  Geen' keuken met ruiten  
		  En die men nog niet eens behoorlijk kan sluiten.  
		  Wat heb ik daaraan?  
		  Maar wat ik wel graag in mijn klompen zag staan,  
		  Gewis,  
		  Dat is.....’ -  
		  - ‘Een stok,  
		  Ondeugende brok,  
		  Om kinderen, die zooveel vragen,  
		  Naar bed te jagen!’  
		  Sprak Vader boos. - -  
		  En onze Koos,  
		  Was in een zet  
		  Wip, in zijn bed.  
		  En wat er nu den and'ren dag  
		  Zooal voor moois in 't klompje lag,  
		  Ja, kind'ren, ziet,  
		  Dat weet ik niet!  
		
 
	  
	  
{==45==} {>>pagina-aanduiding<<}
 
		48. Liever melk dan centen.
 
		 
		  Tweemaal trekt men aan de schel:  
		  Wie daar is, ik weet het wel.  
		  Jaapjen is 't met versche melk,  
		  Versche melk.  
		  Goed voor elk.  
		  o, Dat Jaapjen weet zoo goed  
		  Waar hij zoo al wezen moet.  
		     
		  Hoor, de meid komt daar al aan  
		  En de kan wordt volgedaan.  
		  Jaapjen geeft een' goede maat.  
		  Goede maat,  
		  Kameraad!  
		  Want de kinderen, meneer,  
		  Willen graag een schepje meer!  
		     
		  Tip-tap, hoor, de kan gaat dicht.  
		  Jaapjen trekt een blij gezicht.  
		  Hij kreeg centen voor zijn' melk,  
		  Voor zijn' melk  
		  Best voor elk.  
		  Goed, die ruil is mooi gedaan.  
		  Centen drinken zou niet gaan!  
		     
		  Horre-hor! De kar rijdt heen.  
		  Wij zijn allebei tevreen.  
		  Wij zijn vroolijk; Jaapje is blij;  
		  Jaapje is blij,  
		  Net als wij.  
		  Hij denkt: ‘centen, goed voor elk!’  
		  Maar wij hebben liever melk.  
		
 
	  
	  
{==46==} {>>pagina-aanduiding<<}
 
		49. Een lastig kind.
 
		 
		  Suja, popje,  
		  Huil niet meer!  
		  Popje, telkens  
		  Doet gij 't weer!  
		     
		  Hebt gij pijn soms  
		  In uw' mond?  
		  Aat gij 't buikjen  
		  Ook te rond?  
		     
		  Zeker hebt gij  
		  Ergens pijn,  
		  Anders zoudt gij  
		  Zoeter zijn!  
		     
		  Suja, popje,  
		  Slaap nu zoet!  
		  Slapen is voor  
		  Kind'ren goed!  
		     
		  Stil nu, schatje!  
		  Ik word moê!  
		  Zie, mijne oogjes  
		  Vallen toe.  
		     
		  'T is dan ook geen  
		  Kleinigheid  
		  Sukk'len met zoo'n  
		  Stoute meid!  
{==47==} {>>pagina-aanduiding<<}
 
		  Gij begrijpt toch  
		  Zeker goed,  
		  Dat ik ook wat  
		  Werken moet!  
		     
		  En als 't werken  
		  Is gedaan,  
		  Dat ik ook moet  
		  Slapen gaan.  
		     
		  Daarom zeg ik,  
		  Kleine pop,  
		  Houd nu eens met  
		  Schreien op!  
		     
		  Als gij slaapt dan  
		  Naai ik wat;  
		  Nu eens dit en  
		  Dan eens dat!  
		     
		  Want hoe klein gij  
		  Nu ook zijt,  
		  Waar is 't, dat gij  
		  Veel verslijt!  
		     
		  Daarom, popje,  
		  Slaap nu zoet,  
		  Daar ik voor u  
		  Naaien moet!  
		
 
	  
	  
{==48==} {>>pagina-aanduiding<<}
 
		50. Het hoekje van den haard.
 
		 
		  Ik weet een aardig plaatsje,  
		  'T is een der mooiste op aard.  
		  'T is niet aan verre stranden,  
		  'T is niet in verre landen;  
		  'T is 't hoekje van den haard.  
		     
		  O, als we er 's winters zitten,  
		  En 't vuurtje er heerlijk brandt,  
		  Laat Vader, in verhalen,  
		  Ons allen vroolijk dwalen  
		  In 't groote Tooverland.  
		     
		  Geen kan zóó mooi vertellen,  
		  Zóó prettig en zóó lang;  
		  Maar met veel narigheden  
		  En tal van ak'ligheden  
		  Maakt Hij ons nimmer bang.  
		     
		  Nu is het eens een sprookje,  
		  Een sprookje, mooi en goed,  
		  Waarnaar wij allen hooren.  
		  Als 't kon, met twee paar ooren,  
		  En Moe' naar luist'ren moet.  
		     
		  Dan is het uit den Bijbel  
		  Van Jozef of van Ruth,  
		  Van Simson of van Adam,  
		  Van Samuël of Abram  
		  Of Mozes bij den put.  
{==49==} {>>pagina-aanduiding<<}
 
		  Dan op een and'ren avond  
		  Van een' Samaritaan,  
		  Of van het drietal Wijzen,  
		  Die, om den Heer te prijzen,  
		  Naar Jezus' kribbe gaan.  
		     
		  Zoo gaat het heel den Winter,  
		  Nu is het dit dan dat!  
		  En is 't niet alle dagen,  
		  Zooveel als wij wel vragen,  
		  'T is toch elke' avond wat.  
		     
		  Ik weet een aardig plaatsje,  
		  'T is een der mooiste op aard.  
		  'T is niet aan verre stranden,  
		  'T is niet in verre landen;  
		  'T is 't hoekje van den haard.  
		
 
	  
	  
	 51. Mijn hondje.
 
	  
		Ik heb een snoep'rig hondje.  
		Het is een aardig beest,  
		Het heeft mij nooit gebeten  
		En 't is nooit vuil geweest.  
		   
		Ik hoorde 't nimmer grommen.  
		En als het kind'ren ziet,  
		Die ‘Pak ze! Pak ze!’ roepen,  
		Dan blaft of bijt het niet.  
{==50==} {>>pagina-aanduiding<<}
 
		Het snoept ook niet van 't eten;  
		Het steelt ook nooit van 't brood;  
		Het snuffelt in geen vuilnis;  
		Het trapt nooit in de goot.  
		   
		'T is nimmer weggeloopen  
		En 't blijft, van vroeg tot laat,  
		Maar altijd in de kamer:  
		Het taalt niet naar de straat.  
		   
		Maar och, dat lieve beestje,  
		Het leeft ook niet, wel neen!  
		'T staat op den schoorsteenmantel.  
		Mijn hondjen is van steen.  
	 
 
	  
	  
	 52. Gebroken.
 
	  
		Ik had een' keurig mooie  
		Een' keurig mooie pop,  
		Met fijne stoffen laarsjes,  
		En porseleinen kop.  
		   
		Ze had een' rok met strooken,  
		Een hoedje met een veer,  
		Een zonnescherm en ketting,  
		En 'k weet niet wat al meer.  
		   
		Maar 'k heb haar laten vallen,  
		Mijn' keurig mooie pop.  
		En wel in duizend stukjes  
		Was nu de poppekop.  
{==51==} {>>pagina-aanduiding<<}
 
		Wat zal ik nu beginnen?  
		Ik schrei mijne oogjes blind!  
		Ik heb mijn' pop gebroken,  
		En - nu - heb - ik - geen - kind!  
	 
 
	  
	  
	 53. Onze klok.
 
	  
		Vervelende tikker,  
		Och, maak het eens uit!  
		'T is altijd maar tik-tak!  
		'T is altijd maar klik-klak!  
		Den heelen dag door  
		Verveelt dat toch, hoor,  
		Dat ak'lig geluid!  
		   
		Vervelende tikker,  
		Och, zwijg toch eens wat!  
		'T is telkens maar ting-tang!  
		'T is telkens maar kling-klang!  
		Dat slaan op die bel,  
		Verstaat ge mij wel?  
		Verveelt mij al lang!  
		   
		Gij ak'lige plager, -  
		Want dat zijt gij mee, -  
		Verlang ik, dan gaat ge,  
		Of wacht ik, dan slaat ge  
		Zoo langzaam en traag,  
		Dat ik je een pak slaag  
		Kan geven voor twee.  
{==52==} {>>pagina-aanduiding<<}
 
		Gij ak'lige jager,  
		Die gij ook al zijt,  
		Geniet ik, dan snelt ge,  
		En speel ik, dan kwelt ge  
		Mij steeds met uw' spoed.  
		Tot gij roepen moet:  
		‘Houd op! Het is tijd!’  
		   
		Maar stil eens, gij zijt een  
		Machine, dat 's al!  
		Dus, plagertje, ga maar!  
		Dus, jagertje, sla maar  
		Bij vreugd en verdriet.  
		Ik hoop dat ik niet  
		Meer dom wezen zal.  
	 
 
	  
	  
	 54. Aan het ziekbed.
 
	  
		Neen, hoor, 't is niet altijd  
		Hier vroolijk en blij!  
		Er komen ook dagen  
		Met ziekten en plagen,  
		Geloof dat maar vrij.  
		   
		Laatst lag ik op 't ziekbed  
		Met koortsen terneer! -  
		Ik rilde en ik beefde,  
		'K wist niet dat ik leefde!  
		Ach, alles deed zeer!  
		   
		Maar vlak bij de sponde  
		Hield dag en hield nacht,  
{==53==} {>>pagina-aanduiding<<}
 
		Vol goedheid en innig,  
		Vol liefde en aanminnig,  
		Een Engel de wacht.  
		   
		Die Engel was Moeder,  
		Zij week niet van mij,  
		Tot dokter vertelde:  
		‘'T is, als ik voorspelde,  
		'T gevaar is voorbij!’  
		   
		De dokter ging henen.  
		Moe' knielde toen neer,  
		De handen gevouwen,  
		En zeî vol vertrouwen:  
		‘Ik dank U, o Heer!’  
		   
		O, wordt gij op 't ziekbed  
		Bezocht met zoo'n kruis,  
		Laat nooit den moed vallen!  
		Licht vindt gij zoo allen  
		Een' Engel in huis.  
	 
 
	  
	  
	 55. Onder de dakpannen.
 
	  
		Wanneer ik in het voorjaar  
		Op zolder kom, dan hoor  
		Ik allerlei geritsel  
		Weerklinken in mijn oor.  
		   
		Dan hoor ik telkens piepen,  
		En luister ik eens goed,  
		Dan hoor ik duid'lijk dat het  
		Een jonge vogel doet.  
{==54==} {>>pagina-aanduiding<<}
 
		Het zit daar vol met nesten,  
		De vogels zijn daar vrij;  
		Geen katuil kan daar komen;  
		Geen' kat kan daar ooit bij!  
		   
		En plast de voorjaarsregen  
		Met sneeuw en hagel neer,  
		De kleinen zijn daar veilig  
		En lijden niet door 't weer.  
		   
		'T is wel een heerlijk plaatsje,  
		Daar onder 't pannendak,  
		En alle vogels zijn er  
		Ook goed op hun gemak;  
		   
		Maar daar te moeten wonen  
		Is toch mijn laatste wensch!  
		Nu ja, maar 'k ben geen vogel,  
		En 't vogeltje is geen mensch.  
	 
 
	  
	  
	 56. In den kelder.
 
	  
		In den kelder is het 's winters  
		Lekker warm en nimmer koud,  
		'T is er heerlijk voor een koudkleum,  
		Die niet van de koude houdt.  
		   
		In den kelder is het 's zomers  
		Heerlijk koel en altijd frisch;  
		'T is er bovenst voor den bangerd,  
		Die wat bang voor smelten is.  
{==55==} {>>pagina-aanduiding<<}
 
		Maar ik wil geen bangerd wezen,  
		En ik wil geen koudkleum zijn,  
		Ik trotseer de winterkoude  
		En den zomer-zonneschijn.  
		   
		In den kelder? Goed voor zuurkool,  
		Best voor al het inmaakgoed;  
		Maar ik meen zoo, dat een mensch daar  
		Zijn verblijf niet zoeken moet.  
	 
 
	  
	  
	 57. Met nieuwejaar.
 
	  
		'K ga 's avonds al vroeg naar mijn bed toe,  
		En 'k geef dan mijzelven 't bevel:  
		‘Pas op, dat ge 't niet gaat verslapen!  
		Onthoud het vroeg-opstaan toch wel!’  
		   
		Nu moogt gij eens lachen en zeggen:  
		‘Och kom, hoor, ge fopt me maar wat!  
		Wie kan er nu slapen en denken?  
		Maak dat toch maar wijs aan de kat!’  
		   
		Toch is 't zoo; gij kunt mij gelooven,  
		'K ben wakker, het eerst van 't gezin.  
		Ik spring dan terstond uit mijn bedje  
		En loop dan de slaapkamer in.  
		   
		Daar liggen mijn Vader en Moeder,  
		En lachend roep ik aan hun bed:  
		‘Ik wensch u veel heil en veel zegen!’  
		En 'k sta dan te dansen van pret.  
{==56==} {>>pagina-aanduiding<<}
 
		De slapers wrijft Vader uit de oogen  
		En meestal zegt hij dan gezwind,  
		Wel slaap'rig, maar daarom toch hart'lijk:  
		‘Ik wensch u hetzelfde, mijn kind!’  
		   
		En Moeder? Die lacht zoo eens even  
		En trekt mij dan zacht naar zich toe.  
		Va' geeft mij een' wensch en een' handdruk,  
		Een' wensch en een' kus geeft mijn' Moe'.  
	 
 
	  
	  
	 58. Des morgens.
 
	  
		Wat een' drukte is 't elken morgen!  
		Nauw'lijks blinkt de zonneschijn,  
		Of ons Moedertje komt kijken,  
		Of we nog niet wakker zijn!  
		   
		‘Uit de veeren! Uit de veeren!’  
		Roept ze ons allen hart'lijk toe.  
		Wip, wij springen dan het bed uit.  
		Ieder luistert graag naar Moe'.  
		   
		Daad'lijk gaan we ons allen wasschen,  
		En wij springen dartel rond  
		In de kamer, of genieten  
		Buiten van den morgenstond.  
		   
		‘Uit de veeren! Uit de veeren!’  
		Luie slapers, zoo ge er zijt,  
		'S nachts alleen is 't tijd van slapen!  
		Over dag is 't werkenstijd.  
	 
 
	  
	  
{==57==} {>>pagina-aanduiding<<}
 
		59. Des avonds.
 
		 
		  Moê van 't werken, moê van 't spelen  
		  Vlij ik 's avonds mij ter rust,  
		  Als 'k door Vader en door Moeder  
		  Liefd'rijk ben goê nacht gekust.  
		     
		  'T is dan doodstil om mij henen.  
		  Niets is dat er leven maakt.  
		  Alles rust dan uit van d' arbeid.  
		  Alles sluimert. - Één slechts waakt.  
		     
		  En die Waker, nimmer moede,  
		  Zendt vol liefde een' Engel neer.  
		  Die bewaakt het bed van d' oude,  
		  En de krib van 't kindje-teer!  
		     
		  Zoo te midden van het donker  
		  Slapen we allen stil en zacht.  
		  Sluit gerust uwe oogen, menschen!  
		  God zal waken! Goeden nacht!  
		
 
	  
	  
	 60. Op-blijven.
 
	  
		De bed-klok slaat! Naar bed! Naar bed!  
		Hoe jammer toch! Want alle pret  
		Is nu ten einde weet-je!  
		Och, als ik nu mijn' zin eens had,  
		Wat ik dan doen zou? Raadt eens wat!  
		Wel, 'k speelde nog een beetje.  
{==58==} {>>pagina-aanduiding<<}
 
		Moe' had dat eens gehoord en zeî:  
		‘Welnu, blijft op dan, allebeî!  
		Gij moogt wat groot nu wezen!’  
		Wat vreugd! We grepen naar een boek  
		En gingen samen in een' hoek  
		Wat mooie versjes lezen!  
		   
		Maar nauw'lijks zaten wij nog daar,  
		Of zie, we werden eensklaps raar;  
		En uit was heel het pretje!  
		Moe' zag ons knikkebollen aan,  
		En weet ge wat zij heeft gedaan?  
		Ze bracht ons gauw naar 't bedje.  
	 
 
	  
	  
	 61. In de badkuip.
 
	  
		Dat 's een pretje! Dat 's een' vreugde!  
		Als wij in de badkuip gaan!  
		Zonde was 't van 't schoone goedje,  
		Trokken wij dat zoo maar aan.  
		Wasschen,  
		Plassen,  
		Stoeien,  
		Sproeien  
		In de badkuip, wat een pret!  
		En zoo lekker frisch naar bed,  
		Mensch, het is om dan te droomen,  
		Dat er nooit een eind kan komen  
		Aan het spart'len,  
		Aan het dart'len  
		In het bad,  
		Dat het nat  
{==59==} {>>pagina-aanduiding<<}
 
		Ons om neus en ooren spat!  
		Och, wat mooie droom is dat!  
		Ware 't weer maar Zaterdag,  
		Dat ik in de badkuip lag!  
	 
 
	  
	  
	 62. Moeder is moede.
 
	  
		Stil, Moeder doet een dutje!  
		De ziel is ook zoo moê.  
		Den heelen nacht deed broertje  
		Geen uur zijne oogjes toe.  
		   
		Hij bleef maar droevig schreien,  
		Men zag zoo, hij had pijn;  
		Maar tegen 't kiesjes krijgen  
		Helpt ook geen medicijn.  
		   
		Den heelen nacht was Moeder  
		Met broertjen in de weer.  
		En half ontkleed liep zij maar  
		De kamer op en neer.  
		   
		Of Vader ook al zeide:  
		‘Och, Moeder leg den knaap  
		Maar in zijn wiegje neder;  
		Hij schreeuwt zich best in slaap!’  
		   
		Het hielp niet; Moe' bleef tobben  
		Tot dat het morgenlicht  
		Door onze vensters gluurde.  
		Toen sloot broêr de oogen dicht.  
{==60==} {>>pagina-aanduiding<<}
 
		Moe' kon nu niet gaan slapen.  
		'T was tijd om op te staan,  
		En ze is maar op gebleven  
		En stil aan 't werk gegaan,  
		   
		Nu rust en dut zij even.  
		Nietwaar, dat mag wel zijn?  
		Voor afgematte menschen  
		Is slapen medicijn.  
	 
 
	  
	  
	 63. Mijn eigen huisje.
 
	  
		Ik heb mijn eigen huisje;  
		Het is wel bitter kleen,  
		Het is wel op den zolder;  
		Maar 't is er dan toch een.  
		   
		Ik maakte 't zelf van latten,  
		Van bordpapier en doek,  
		En om het hoog te krijgen  
		Maakte ik het in een' hoek.  
		   
		Dat was twee wanden minder,  
		Die ik te maken had,  
		Zoodat ik nu wat ruimer  
		En ook veel frisscher zat.  
		   
		Een' deur kon ik niet maken;  
		Daar hielp mij Vader aan;  
		Het dak met doek wegspijk'ren,  
		Dat heeft mijn Broer gedaan.  
{==61==} {>>pagina-aanduiding<<}
 
		Maar niet de glazen pannen,  
		Die moesten open zijn.  
		Ik houd niet van het donker,  
		'K wil licht en zonneschijn.  
		   
		En toen mijn huis gebouwd was  
		Keek ik op zolder rond,  
		Of 'k daar geene oude meubels  
		Of and're dingen vond.  
		   
		Een' tobbe zonder ooren  
		Was mij als tafel goed;  
		De wieg van pop is niets dan  
		Een oude strooien hoed.  
		   
		Zoo kwam er nu het eene  
		En dan het andere in,  
		En ik heb nu een huisje  
		Geheel naar mijnen zin.  
		   
		'K ontvang ook wel visite  
		En presenteer dan thee;  
		Maar als gij komt, och, breng dan  
		Uw eigen kopje mee.  
		   
		Want ik heb slechts twee kopjes;  
		Een is voor poppedijn.  
		En 't and're, wel, dat 's duid'lijk,  
		Dat moet het mijne zijn.  
		   
		Dus komt ge eens bij me kijken?  
		Maar hoor, als gij het doet,  
		En 't is wat vuil daar buiten,  
		Veeg dan uw voeten goed.  
	 
 
	  
	  
{==62==} {>>pagina-aanduiding<<}
 
		64. Onze oude Griet.
 
		 
		  Toen Moeder nog een kind was, -  
		  Ze heeft het vaak gezeid, -  
		  Diende onze goede Grietje  
		  Bij Grootmoe' reeds als meid.  
		     
		  En daar bleef zij ook dienen  
		  Tot na mijn Grootva's dood.  
		  Mijn' Grootmoe' kwam bij ons in,  
		  Ons huis was toch te groot.  
		     
		  En Grietje kwam met Grootmoe'  
		  Bij ons als dienstmeid aan,  
		  En heeft hier nu al jaren,  
		  Getrouw, al 't werk gedaan.  
		     
		  Ja, zij deed meer dan werken;  
		  Zij gaf ons ook haar hart;  
		  Zij deelde in onze vreugde;  
		  Zij deelde in onze smart.  
		     
		  En Vader zeide dikwijls:  
		  ‘Het dient toch maar gezeid,  
		  Die Griet is wat een' beste!  
		  Ze is één stuk hart'lijkheid!’  
		     
		  En wij, wij hielden allen  
		  Dolveel van onze Griet.  
		  Dat zij bij ons maar diende,  
		  'T is waar, wij wisten 't niet.  
{==63==} {>>pagina-aanduiding<<}
 
		  Eens noemde ik mijn' famielje op,  
		  En weet ge wat ik dee?  
		  Ge kunt het spoedig raden:  
		  Ik telde Grietje ook meê.  
		     
		  Nu is ze al oud van jaren  
		  En kan met goed fatsoen, -  
		  Het is wat druk hier, weet ge, -  
		  Alleen het werk niet doen.  
		     
		  En daarom nam mijn' Moeder  
		  Een' tweede meid er bij,  
		  Die doet de zwaarste werkjes  
		  En Grietjen is meer vrij.  
		     
		  Dat heeft haar wat gehinderd,  
		  En, 't hindert haar nog staâg,  
		  Want och, zij is zoo vlijtig!  
		  Ze werkt toch, o zoo graag!  
		     
		  ‘Ach, ik ben heel versleten,  
		  Ik wil, maar kan niet meer!  
		  Mevrouw, gij moet mij wegdoen!’  
		  Zoo zegt ze keer op keer.  
		     
		  Maar Moe' wil dat niet hooren,  
		  En zegt dan: ‘Hoor eens, Griet,  
		  ‘Al kunt ge niets meer werken,  
		  Ons huis verlaat gij niet!  
		     
		  ‘Gij blijft hier heel uw leven,  
		  En kunt ge niets meer doen,  
		  Dan loonen wij uw' diensten.  
		  Met liefde en pensioen.  
{==64==} {>>pagina-aanduiding<<}
 
		  ‘Dan leeft ge hier als juffrouw,  
		  Als lid van 't huisgezin!  
		  Spreek nooit meer van vertrekken,  
		  Want daar komt niets van in!’  
		     
		  Toen Moeder dat zoo zeide  
		  Werd Grietjen aangedaan:  
		  En ze is terstond naar boven  
		  In de eenzaamheid gegaan.  
		     
		  Ik hoorde haar toen staam'len,  
		  Vertrouwelijk en teer:  
		  ‘Ik dank U, Hemelvader!  
		  Ik dank U, Lieve Heer!  
		     
		  ‘O, zegen toch die menschen,  
		  Die menschen, lief en goed,  
		  Zooals alleen een Vader,  
		  Een lieve Vader doet!’  
		     
		  En sinds ik dat zoo hoorde,  
		  Houd ik nog meer van Griet.  
		  'K vertelde 't aan mijne Ouders,  
		  Maar Grietje weet het niet.  
		     
		  En nu begrijpt gij allen,  
		  Begrijpt gij zonder fout,  
		  Hoe 't komt, dat ik zóóveel van  
		  Onze oude dienstboô houd.  
		     
		  Ja, hadt gij ook zoo eene,  
		  Gij deedt, wat ik eens dee',  
		  En teldet bij familie  
		  Het oude Grietje ook meê.  
		
 
	  
	  
{==65==} {>>pagina-aanduiding<<}
 
		65. Op vaders schouders.
 
		 
		  ‘Vader ik wil ruiter worden,  
		  Ruiter worden naar den aard,  
		  Maar is dat geen' zonde en jammer?  
		  Ik ben ruiter zonder paard!’  
		     
		  Als ik dat zoo zeg tot Vader,  
		  Tilt hij mij terstond omhoog,  
		  En ik zit dan op zijn' schouders,  
		  Als een ruiter hoog en droog.  
		     
		  En dat gaat dan door de kamer,  
		  Door den gang heen, op en neer!  
		  Even maar? Keen, misgerekend!  
		  Een kwartier, ja, soms nog meer!  
		     
		  En ik roep dan als een ruiter:  
		  ‘Toe maar, Bruintjen, in galop!’ -  
		  ‘Houd u vast, hoor!’ zegt mijn Vader,  
		  ‘Want nu gaat het: Hop-hop-hop!’  
		     
		  Maar al zijn mijn Vaders schouders  
		  Nu ook sterk, eens wordt hij moê.  
		  Ik stijg af en zeg dan: ‘Dank-je.’  
		  Meestal met een zoentje toe.  
		
 
	  
	  
	 66. Voor den spiegel.
 
	  
		Voor den spiegel sta ik 's morgens  
		Om te kijken naar mijn haar,  
		Maar als 't lang duurt roept mijn' Moeder:  
		‘Kindlief, zijt ge nog niet klaar?  
{==66==} {>>pagina-aanduiding<<}
 
		Voor den spiegel sta ik 's middags,  
		Als ik mij heb aangekleed;  
		Maar mijn' Moeder roept weer spoedig:  
		‘Zijt ge nog al niet gereed?’  
		   
		Voor den spiegel sta ik 's avonds,  
		Als ik papillotten zet;  
		Doch het duurt niet lang, of 't klinkt weer:  
		‘Kindlief, ga dan toch naar bed!’  
		   
		Voor den spiegel sta ik gaarne,  
		Moeder vindt dat glad verkeerd;  
		‘Menig kind,’ zoo zegt ze dikwijls,  
		‘Heeft daar ijdelheid geleerd.  
		   
		‘IJd'le menschen doen ook and'ren,  
		Maar zichzelven 't meeste kwaad.  
		En ge leert juist 't omgekeerde  
		Als gij voor een' spiegel staat!’  
		   
		Recht verstaan en recht begrijpen,  
		Doe ik mijne Moeder niet!  
		Toch zou 't wel verstandig wezen,  
		Als ik maar dat pronken liet.  
	 
 
	  
	  
	 67. De kamer-koetsier.
 
	  
		Het regent, het regent,  
		Het regent, dat het giet.  
		En ik, ik zit hier binnen!  
		Wat moet ik nu beginnen?  
		Wat zal ik toch verzinnen?  
		Het regent, het regent,  
		Het regent, dat het giet.  
{==67==} {>>pagina-aanduiding<<}
 
		Ik weet het, ik weet het,  
		Ik weet het toch nu al.  
		'T is kiezen nu of deelen:  
		Mij heel den dag vervelen,  
		Of anders prettig spelen,  
		Ik weet al, ik weet al,  
		Ik weet het toch nu al.  
		   
		Mijn stoeltjen, mijn stoeltjen,  
		Mijn stoeltjen is een' kar.  
		Ik ga uit alle hoeken  
		Mijne équipage zoeken:  
		'T zijn stoven, bankjes, boeken!  
		Mijn stoeltjen, mijn stoeltjen,  
		Mijn stoeltjen is een' kar.  
		   
		Zoo rijd ik, zoo rijd ik,  
		Zoo rijd ik heel den dag.  
		Val neer nu maar, o regen!  
		Ik kan er hier goed tegen,  
		Ja, 'k heb zelfs droge wegen.  
		Zoo rijd ik, zoo rijd ik,  
		Zoo rijd ik heel den dag.  
	 
 
	  
	  
	 68. Prentjes-kleuren.
 
	  
		Een' verfdoos kreeg ik van Oom Klaas  
		En prenten van Oom Piet.  
		Een verfpot gaf mij Tante Leen,  
		Penseelen Tante Griet.  
		Heb ik mijn huiswerk nu gedaan,  
		Dan kan ik aan het kleuren gaan;  
		Want vroeger mag ik niet.  
{==68==} {>>pagina-aanduiding<<}
 
		Mijn Vader zegt: het kleuren is  
		Al niet veel meer dan spel,  
		Nu, dat het geen studeeren is,  
		Ziet iedereen te wel.  
		Maar 'k leer het kleuren-mengen toch,  
		En deze kunst is immers nog  
		Bij schilders wel in tel?  
		   
		Als ik zoo spreek lacht Vader eens  
		En zegt dan: ‘Kleine man,  
		‘Dat kleuren-mengen zegt niet veel,  
		Als men niet teek'nen kan.’  
		Zoo heeft hij altijd 't woord gereed,  
		Als ik een' zaak soms beter weet.  
		Hij weet alleen er van.  
		   
		En stil eens, onder ons gezegd,  
		Ik houd het ook voor waar,  
		Al vind ik ook zijn' goeden raad  
		Soms naar mijn' zin wat raar.  
		En 'k meen zoo, 't is in mijn belang,  
		Te luist'ren naar dien wijzen dwang.  
		Die plicht is niet te zwaar.  
	 
 
	  
	  
	 69. Glazen beentjes.
 
	  
		Mijn' kleine zus van pas twee jaar,  
		Die loopt nog niet, ze kruipt nog maar,  
		Doch als het haar wordt voorgedaan  
		Kan ze ook al aan een stoeltje staan.  
		En zeg ik nu zoo uit de grap:  
		‘Klein Mientje, doe eens trippeltrap!’  
		Dan gaan haar voetjes op en neer,  
		En heel haar lijf gaat heen en weer.  
{==69==} {>>pagina-aanduiding<<}
 
		‘Let op,’ zoo zegt mijn' Moeder dan,  
		‘Hoe gauw klein Mientje loopen kan.’  
		'K ga dan een eindje verder staan  
		En roep: ‘Hier is wat, Mien, pak aan!’  
		En pas heb 'k dat geroepen, of  
		Ze werpt zich op den grond, plof-plof!  
		En komt zoo kruipend naar mij heen:  
		Maar dat is nu niet, wat ik meen.  
		‘Neen, kleine Mien,’ zoo zeg ik dan,  
		‘Toon nu eens dat u loopen kan!’  
		Maar nauw'lijks heb ik dat gezeid,  
		Of daad'lijk roept de kleine meid,  
		Alsof 't haar ingefluisterd was:  
		‘Mien tan nie, neen, Miens beentjes glas.’  
		Begrijpt ge niet, wat dat beduidt?  
		Zoo luister maar, ik leg het uit.  
		Een poos geleen, zeî buurman Piet:  
		‘Wat!? Loopt die dikkerd nog al niet?  
		‘Ik denk, het is al meer beleefd,  
		Dat Mientje glazen beentjes heeft.’  
		De slimmerd had dat goed verstaan,  
		En als Moe' sprak: ‘Mien, loopen gaan!’  
		Lachte onze guit en zeide ras:  
		‘Mien tan nie, neen, Miens beentjes glas.’  
	 
 
	  
	  
	 70. In den luien stoel.
 
	  
		Mijn Vader heeft een' grooten stoel,  
		Die zit toch o, zoo zacht!  
		Wij noemen hem den ‘luien stoel’,  
		‘Uw Vader lui?’ Ho, wacht,  
		Dat noem ik nu voorbarigheid!  
		Ik heb dat immers niet gezeid?  
{==70==} {>>pagina-aanduiding<<}
 
		Die stoel is lui: maar neen, toch niet!  
		Dat is nu ook niet waar!  
		Het is een stoel waarin men zit  
		Om wat te lui'ren maar.  
		En nu begrijpt gij allen vast,  
		Dat zulk een stoel een kind niet past.  
		   
		En Vader dan? Past die er in?  
		Past hem het lui'ren wel?  
		O neen, maar Vader is nooit moe'  
		Van allerhande spel.  
		Zijn wij van 't spelen moe', wij gaan  
		Bedaard naar bed en 't is gedaan.  
		   
		Maar komt mijn Vader thuis van 't werk  
		Dan doet hij meest nog wat,  
		Nu is het boven, dan beneên,  
		Nu is het dit, dan dat.  
		Er is wat noodig voor 't gezin.  
		Veel moet er uit: veel moet er in.  
		   
		Maar daad'lijk van het eene werk,  
		Aan 't andere te gaan,  
		'T mag één keer zijn, 't mag twee keer zijn;  
		Maar dan is 't ook gedaan.  
		Wie werken wil met kracht en lust,  
		Moet niet te zuinig zijn met rust.  
		   
		En tusschen 't eene en 't and're werk  
		Zit Vader elken dag  
		Een poosjen in dien ‘luien stoel’,  
		Ik meen dat dit wel mag.  
		En ieder, die daar kwaad in ziet,  
		Die weet het niet! Die weet het niet!  
	 
 
	  
	  
{==71==} {>>pagina-aanduiding<<}
 
		71. Kermisgangers gevangen.
 
		 
		  'S avonds als we aan tafel zitten,  
		  Hooren we achter het behang:  
		  Krabb'len, rits'len, knabb'len, piepen!  
		  'T is een leven van belang.  
		     
		  ‘Hoort die muizen eens te keer gaan,’  
		  Zegt mijn' Moeder dan en slaat  
		  Met een doek op het behangsel.  
		  Maar wat denkt gij, dat het baat?  
		     
		  Ja, een' poos, een heel klein poosje  
		  Houdt het muizenvolk nu op,  
		  Maar het duurt niet lang of 't gaat weer  
		  'T oude pad op in galop.  
		     
		  Pats! met doeken! Pats! met handen  
		  Gaat nu weer maar keer op keer.  
		  'T is nu stil! Ze zijn gevloden!  
		  'T mocht wat! Het begint alweer.  
		     
		  ‘'T is om tureluursch te worden,’  
		  Roept thans Moeder nijdig uit.  
		  ‘Heel den avond dat geweld daar!  
		  'T is vervelend dat geluid!’  
		     
		  En als Moe' zoo boos gaat worden  
		  Zegt mijn Vader lachend: ‘Och,  
		  ‘'T muizenvolkje houdt daar kermis!  
		  Wacht een ommezientje nog,  
{==72==} {>>pagina-aanduiding<<}
 
		  ‘En het leven zal bedaren.  
		  Aanstonds is de pret gedaan  
		  En vermoeid van al het dansen  
		  Zullen zij ter ruste gaan.’ -  
		     
		  - Moeder zwijgt; maar zet de val op.  
		  Zij heeft in die pret geen zin.  
		  En wij vinden er des morgens  
		  Meestal kermisgangers in.  
		
 
	  
	  
	 72. Met het voorjaar.
 
	  
		Mijn sijsje zit daar in de kooi;  
		Het springt daar druk, het zingt er mooi;  
		Het is een heel lief diertje.  
		Soms vliegt het vrij de kamer rond;  
		Het pikt de zaadjes uit mijn' mond,  
		Want bang is 't beest geen ziertje.  
		   
		Maar als men zoo gevangenman  
		Bij winterkoude wezen kan,  
		Is 't ook wel uit te houên;  
		Maar 'k zal toch, komt het voorjaar aan,  
		Het diertje in vrijheid laten gaan  
		Om buiten 't nest te bouwen.  
		   
		Daar is dan overvloed van spijs,  
		En zooals ik, zal onze sijs  
		Het prettig vinden buiten.  
		Het voorjaar is wel lief en mooi,  
		Maar niet bekeken uit een' kooi,  
		Of door de vensterruiten.  
	 
 
	  
	  
{==73==} {>>pagina-aanduiding<<}
 
		73. Ja of neen?
 
		 
		  'T portret van mijn' Moeder lijkt sprekend  
		  En iedereen, die het eens ziet,  
		  Zegt aanstonds: ‘Mijn kind, dat 's uw' Moeder!’  
		  Maar ik zeg dan lachend: ‘'T is niet!’  
		     
		  Dan kijken ze vreemd op en zeggen:  
		  ‘Wie dat is, ziet toch iedereen.  
		  Ja, alleman zal dat vertellen.  
		  Hoe kunt gij nu zeggen van neen?’ -  
		     
		  ‘'T is Moeder toch niet, hoor.’ zoo klinkt dan  
		  Mijn antwoord tot al wie zoo spreekt.  
		  ‘Gij ziet toch dat aan dit portretje  
		  Het beste, het leven, ontbreekt?  
		     
		  ‘Dat beeld kan niet lachen of weenen:  
		  Dat beeld heeft geen' smart en geen' pijn.  
		  Ik vraag nu aan allen: Kan dat nu  
		  Mijn' levende Moeder wel zijn?’ -  
		     
		  ‘Het leeft niet en toch is 't uw' Moeder,’  
		  Zoo zegt weer terstond iedereen.  
		  Die menschen, ze maken mij tuurluursch!  
		  Wat zal het nu zijn: Ja of neen? -  
		
 
	  
	  
	 74. Op zwart zaad.
 
	  
		Ik heb een vogeltje in de kooi;  
		Het is een aardig dier.  
		Het wipt en springt,  
		Het danst en zingt,  
		'T heeft heel den dag pleizier.  
{==74==} {>>pagina-aanduiding<<}
 
		En eten? Och, dat is niet veel:  
		'T is wit en wat zwart zaad.  
		En eet het beest  
		Van 't wit het meest,  
		'T weet met het zwart ook raad.  
		   
		Maar enkel zwart, daar dankt het voor;  
		Zijn trek is dan niet groot.  
		En zeker ging  
		Het aardig ding  
		Met enkel zwart zaad dood.  
		   
		En daarom maak ik 't lieve dier  
		Het leven ook niet kwaad,  
		Want ik zeg dit:  
		Mijn vriend, ik zit  
		Ook liefst niet op zwart zaad.  
	 
 
	  
	  
	 75. Een raar beest.
 
	  
		Ik heb een aardig varken;  
		'T is heelemaal van steen.  
		Zoek niet naar zijne pooten,  
		Gij vindt er toch niet één!  
		   
		Het heeft geen' kop of ooren,  
		Geene oogen en geen' mond;  
		Zijn buik is hol, en 't beestje  
		Is mooi langwerpig rond.  
{==75==} {>>pagina-aanduiding<<}
 
		Het kan ook heel niet knorren,  
		En 't heeft nog nooit gewroet,  
		Zooals dat in het mesthok  
		Het echte varken doet.  
		   
		Toch kan 't verbazend eten;  
		'T verslindt zijn voedsel vlug;  
		'T gaat alles door een gaatje  
		Te midden van zijn rug.  
		   
		Maar geeft ge 't melk of boonen  
		Of goeden varkensdraf,  
		Het dier laat alles rusten  
		En neemt er niets van af.  
		   
		'T eet centen, stuivers, kwartjes,  
		En zijn hem die te min,  
		Dan slikt de groote slok-op  
		Zelfs wel rijksdaalders in.  
		   
		Maar is de buik van 't varken, -  
		Bij zijn geboorte hol, -  
		Zoo, na een aantal dagen,  
		Tot aan het randje vol,  
		   
		Dan wordt hem 't kostbaar voedsel  
		Niet langer aangebracht;  
		'T is uit dan met zijn smullen:  
		De slok-op wordt geslacht.  
		   
		Is dat geen wonder-varken?  
		Wie kent den naam van 't beest?  
		Wel, 'k denk zoo, vriendjes, dat het  
		Mijn spaarpot is geweest.  
	 
 
	  
	  
{==76==} {>>pagina-aanduiding<<}
 
		76. Duur, maar goed.
 
		 
		  Thuis zijn wij met zeven kind'ren.  
		  Moe' is grootsch op haren schat;  
		  Vader ook; maar soms toch zegt hij:  
		  ‘Zeven happers kosten wat!’  
		     
		  Moeder lacht hem dan eens tegen  
		  En zij zegt: ‘Ja, lieve man,  
		  ‘Daarvan weet ik meê te praten;  
		  'K ondervind er alles van!  
		     
		  Kousen stoppen, jurkjes naaien, -  
		  Hier een scheur en daar een gat, -  
		  Nieuwe knieën in de broekjes, -  
		  Nu is 't dit en dan is 't dat!’  
		     
		  ‘Ja,’ spreekt Vader weer, ‘en 't eten!  
		  ‘Kijk, ik had het nooit geloofd:  
		  Zeven happers eten iemand  
		  Bijna de ooren van het hoofd.  
		     
		  ‘Maar toch zeg ik dikwijls, dat ik  
		  Niet graag ééntje missen zou.  
		  Zoudt gij 't ook niet droevig vinden  
		  Zoo de zeven zes werd, vrouw?’ -  
		     
		  Moeder schudt haar hoofd en fluistert  
		  Met een' stem, zoo lief en zoet:  
		  ‘God doe 't zevental ons houden!  
		  Zijn ze ons duur, ze zijn ons goed!’  
		
 
	  
	  
{==77==} {>>pagina-aanduiding<<}
 
		77. Avondpret.
 
		 
		  In een hansop of nacht-japon  
		  Is 't nog eens heerlijk spelen:  
		  Want mooie kiel of mooie jurk  
		  Kan ons al gauw vervelen.  
		     
		  Nu is het: ‘Kreuk uw' jurk zoo niet;  
		  Ze zit al vol met vouwen!’  
		  En dan weer is 't: ‘Straks kijkt alweer  
		  Uw elboog door de mouwen!’  
		     
		  Wij vinden dat zoo prettig niet,  
		  En brommen wel eens even,  
		  Hoewel wij in ons hartje toch  
		  Gelijk aan Moeder geven.  
		     
		  Zij zorgt zoo trouw; zij doet zoo veel;  
		  Zij moet zoo daag'lijks sjouwen  
		  En zwoegen, om ons allemaal  
		  Wat knap gekleed te houên.  
		     
		  En daarom is de lip gauw weg,  
		  Al kwam die laag te hangen,  
		  En wordt zij bij ons altemaal  
		  Door eenen lach vervangen.  
		     
		  Wij halen onze schâ best in,  
		  Als 't licht is aangestoken,  
		  En 't uurtje van naar bed te gaan  
		  Nog niet is aangebroken.  
{==78==} {>>pagina-aanduiding<<}
 
		  Dan gaan de mooie kleertjes uit,  
		  En spelen wij terdegen,  
		  Wij rollebollen op den vloer;  
		  Het nachtgoed kan er tegen.  
		     
		  Zoo gaat het soms een heel uur lang  
		  Dat spel vol hartelusten;  
		  Dan komt Klaas Vaak, en moê gespeeld,  
		  Zegt ieder: ‘Wel te rusten!’  
		
 
	  
	  
	 73. Begin-december.
 
	  
		Jongens, 'k heb wat nieuws vernomen!  
		Binnenkort komt Sinterklaas  
		Met een mande vol met speelgoed,  
		Marsepijn en speculaas.  
		   
		'T zal een prettig daagje worden,  
		En 'k zal toonen aan den man,  
		Dat ik niet alleen goed grabb'len,  
		Maar ook bovenst smullen kan.  
		   
		‘Stellig zal hij u vergeten,’  
		Zeî een jongen mij daar net.  
		Gekheid, hoor, ik weet het beter:  
		'K heb mijn' schoen al klaar gezet.  
		   
		En 'k zal zingen uit den treuren,  
		Als een eerste zangersbaas:  
		‘Vul mijn' schoen tot aan het randje,  
		Beste, goede Sinterklaas!  
{==79==} {>>pagina-aanduiding<<}
 
		En als ik dat heb gezongen  
		Weet ik zeker en gewis,  
		Dat voor mij den and'ren morgen  
		Heel wat goeds te vinden is.  
	 
 
	  
	  
	 79. Naar zee!
 
	  
		Mijn Grootva' heeft gevaren,  
		Gevaren voor matroos;  
		Hij kent de wilde baren,  
		De wilde baren boos.  
		   
		Maar zijn gelaat is vriend'lijk,  
		Is vriend'lijk en vernoegd,  
		Al is met rimpels 't voorhoofd,  
		Het voorhoofd ook doorploegd.  
		   
		En als hij gaat vertellen,  
		Vertellen van de zee,  
		Dan reis ik met dien grijsaard,  
		Dien grijsaard zelf ook mee.  
		   
		‘Hoor knaap, gij moet gaan varen,  
		Gaan varen, net als ik,’  
		Zegt hij dan met een lachjen  
		Een lachjen in zijn' blik.  
		   
		‘De zee is steeds Oud-Neerlands,  
		Oud-Neerlands rijkste mijn!  
		Wie niet durft, moet wel bloode,  
		Wel bloode of slaap'rig zijn.  
{==80==} {>>pagina-aanduiding<<}
 
		‘Ware ik zoo oud en stram niet,  
		Zoo stram niet! Wat ik deê?  
		'K ging aanstonds, zelfs als pluimgraaf,  
		Als pluimgraaf weer naar zee!’ -  
	 
 
	  
	  
	 80. Ik wou!
 
	  
		Moeder, ziet gij de eendjes zwemmen  
		In den breeden plas?  
		Weet ge wel wat ik zou willen?  
		'K wou dat ik een eendje was.  
		   
		Moeder, hoort gij 't vinkje fluiten  
		Ginder bij de bron?  
		'K wou wel graag een vinkje wezen,  
		Dat zoo helder zingen kon!  
		   
		Moeder, ziet gij 't koetje grazen  
		In het malsche gras?  
		O, ik wenschte al duizend keeren  
		'K wou dat ik een koetje was!  
		   
		Moe', ziet gij dien kikkerd springen  
		Door het paar'lend nat?  
		O, ware ik ook eens een kikker  
		Wat een mooie grap was dat!  
		   
		Moe', ziet gij u-zelv' wel zitten  
		Daar in 't spiegelglas?  
		Nu, ik wou, voor 'k weet niet hoeveel,  
		Dat ik ook een' Moeder was!  
	 
 
	  
	  
{==81==} {>>pagina-aanduiding<<}
 
		81. Het portret.
 
		 
		  Mijn Vader is zeeman;  
		  Hij vaart als matroos;  
		  Maar denkt uit de verte  
		  Aan ons toch altoos.  
		     
		  Hij zond uit Oostinje,  
		  - Dat gaf wat een' pret, -  
		  Voor Moeders verjaardag  
		  Zijn laatste portret.  
		     
		  Wij kochten een lijstje,  
		  En 't ging achter 't glas,  
		  En wij doen nu telkens,  
		  Of Vader daar was.  
		     
		  Des morgens, als we opstaan,  
		  En zeggen: ‘Dag, Moe!’  
		  Dan knikken we ook even  
		  Ons Vadertje toe.  
		     
		  En gaan wij weêr slapen  
		  Dan fluist'ren wij zacht:  
		  ‘Dag, Vader! Dag, Moeder!  
		  Rust wel, hoor! Goênacht!’  
		
 
	  
	  
	 82. Mijn kanarie.
 
	  
		Wel, lieve gele vogel,  
		Wat hebt ge een' vollen toon!  
		Wat zijn uw' veertjes helder!  
		Wat is uw liedje schoon!  
{==82==} {>>pagina-aanduiding<<}
 
		En of het voor- of najaar,  
		Of koud of heet moog' zijn,  
		Gij zijt maar altijd vroolijk,  
		Mijn aardig vogelijn!  
		   
		Als buiten alle vogels  
		Het zingen zijn verleerd,  
		Of uit het warme zuiden  
		Nog niet zijn weergekeerd,  
		   
		Dan zingt gij nog uw' deuntjes,  
		In helder maatgeluid,  
		En komt uw vroolijk hartje  
		In keur van liedjes uit!  
		   
		Maar lieve, gele vogel,  
		Gij hebt het hier ook goed!  
		Gij voelt geen' kou', die buiten  
		Een dier verkleumen doet!  
		   
		Uw bakjen is vol eten  
		Uw water altijd frisch!  
		Vraag eens aan and're vogels,  
		Of 't buiten óók zoo is.  
		   
		Wie heeft, wat hij moet hebben,  
		En dan nog kniezen kan,  
		Of niet van harte zingen,  
		Ik vraag: wat wil hij dan?  
		   
		Neen, hoor eens, gele vogel,  
		Ik hoor wel graag uw lied,  
		Maar u daarvoor gaan prijzen,  
		Dat doe ik nu eens niet.  
{==83==} {>>pagina-aanduiding<<}
 
		Neen, zingen van den honger  
		En koude, mooi en zoet,  
		Dat is een heldenstukje,  
		Dat ieder prijzen moet.  
	 
 
	  
	  
	 83. Bevroren ruiten.
 
	  
		‘De ruiten zijn bevroren,  
		En bloemen van kristal  
		Staan onder en staan boven,  
		Ja, staan schier overal!  
		   
		‘Wat zijn die bloemen prachtig!  
		Op die bebloemde ruit!  
		Daar kijkt men vol bewond'ring  
		Zijne oogen haast op uit.’  
		   
		Zoo sprak ik op een' morgen.  
		En wat zeî Vader toen?  
		‘Gij prijst dat moois hier binnen!  
		Och, ga dat buiten doen!’  
		   
		Ik kon maar niet begrijpen  
		Waarom dat werd gezegd,  
		Maar toen 'k op straat ging kijken,  
		Moest niets meer uitgelegd.  
		   
		Wel keek ik daar de ruiten  
		Eens even, even aan;  
		Maar de al te felle koude  
		Drong mij in huis te gaan.  
{==84==} {>>pagina-aanduiding<<}
 
		Als met bevroren ruiten,  
		Zal 't ook in 't and're gaan.  
		Sneeuw, ijs en winterpretjes,  
		Er zijn twee kanten aan.  
		   
		En wie de mooie kanten  
		Met vroolijk oog beziet,  
		En wie er huiv'rend zeggen:  
		‘Dat moois, ik zie het niet!’  
		   
		Behoeft dat tekst en uitleg?  
		Ja? Kijkt dan maar op straat  
		De rijke en arme geven  
		U antwoord, jonge maat!  
	 
 
	  
	  
	 84. Twee aardige plekjes.
 
	  
		Wij hebben in huis wel een hoekje,  
		Waar Vader den weg niet goed weet,  
		Daar maken wij voor zijn' verjaardag  
		Het een of het ander gereed.  
		Maar Moeder weet zeer goed dat plekje,  
		En vreest zij, dat hij ons ziet staan,  
		Dan houdt zij met praatjes en lachjes  
		Hem ver uit dat hoekje vandaan.  
		   
		Wij hebben in huis ook een plekje,  
		Waar Moeder volstrekt ons niet ziet;  
		Daar knuts'len wij voor haar' verjaardag  
		Een' kleinigheid, weet ge, meer niet.  
{==85==} {>>pagina-aanduiding<<}
 
		Maar Vader weet zeer goed dat plaatsje  
		En komt zij, dan roept hij: ‘Hoor, vrouw,  
		Ge staat daar niet goed! Kom toch binnen!  
		Het tocht daar! Straks vat gij nog koû!’  
		   
		Zoo hebben we in huis dan twee plekjes!  
		Ze zijn wel wat nauw en wat kleen,  
		Maar 't hindert ons niet in het minste,  
		Want prettiger zijn er niet, neen!  
		Daar hebben we pret in het leven  
		Zoo stilletjes onder mekaêr!  
		Daar vieren wij Vaders en Moeders  
		Verjaardag wel tienmaal per jaar.  
	 
 
	  
	  
	 85. Nooit volbracht?
 
	  
		Ik lag te slapen  
		Gerust en zacht,  
		En 'k werd klaar wakker  
		Te middernacht.  
		Moe' zat te naaien  
		Uit alle macht,  
		En Vader schreef nog  
		Met alle kracht.  
		Ik keerde me om toen  
		Heel stil, en 'k dacht:  
		‘Is 't werk der Ouders  
		Dan nooit volbracht?’  
	 
 
	  
	  
{==86==} {>>pagina-aanduiding<<}
 
		86. Des zondags.
 
		 
		  Des Zondags is het prettig,  
		  Zoo prettig, als 't maar kan,  
		  We zijn dan met ons allen  
		  Des avonds thuis, en dan  
		  Gaat Vader aan 't vertellen,  
		  Hij kan het o, zoo goed!  
		  Veel mooier dan de meester  
		  Bij ons op school het doet.  
		  En wáárvan? Ja, dat weet ik  
		  U niet te zeggen, man!  
		  Maar wilt gij 't graag eens weten?  
		  Wel, kom dan bij ons ân!  
		  Ge vindt allicht een plaatsje!  
		  En doet gij dat één' keer,  
		  Ik wed, gij komt dan, vriendje,  
		  Vast elken Zondag weer!  
		
 
	  
	  
	 87. De nieuwe Jan Steen.
 
	  
		‘Zwarte prenten hier en daar,  
		'K heb er heel wat bij mekaêr.  
		En ik weet met goed fatsoen  
		Niet, wat ik er meê kan doen.  
		'K vind ze droog en naar en hard;  
		Want dat zwart blijft toch maar zwart.’  
		Zoo sprak ik eens op een' keer;  
		Maar nu spreek ik zoo niet meer.  
		'K heb een' verfdoos nu, en ziet  
		Zwarte prenten heb ik niet.  
{==87==} {>>pagina-aanduiding<<}
 
		Ik ging kleuren  
		Uit den treuren,  
		Dag aan dag,  
		Tot ik zag  
		Dat de laatste zwarte plaat  
		Was verdwenen, kameraad!  
		En nu zocht ik hier en daar  
		Nieuwe, zwarte bij mekaêr;  
		Maar het klonk toen op een' keer:  
		‘Zwarte prenten, jongeheer,  
		Vindt ge hier alvast niet meer!’  
		'T viel me tegen, hoor, want weet  
		'K had den slag van kleuren beet.  
		Maar mijn vragen  
		En mijn klagen,  
		Hielpen mij in dit geval  
		Niemendal.  
		'K sla een' and'ren weg nu in,  
		En 'k begin  
		U te vragen, frank en vrij,  
		Hebt ge soms een' zwarte plaat,  
		Kameraad,  
		Die ge toch maar liggen laat,  
		'K bid u, breng ze dan bij mij!  
		'K zal ze dan een kleurtje geven,  
		Mooier dan gij in uw leven  
		Kreegt te zien,  
		En misschien  
		Maakt gij mij dan ook meteen,  
		Tot een schilder als Jan Steen.  
	 
 
	  
	  
{==88==} {>>pagina-aanduiding<<}
 
		88. Ons torteltje.
 
		 
		  Wij hebben een' tortel;  
		  Hij zit in zijn' kooi,  
		  Zijn' pootjes zijn helder;  
		  Zijn' veertjes zijn mooi;  
		  Zijn staartje zit gladjes;  
		  Zijn kraagje zit net;  
		  Zijn stokjen is helder,  
		  En dat is zijn bed.  
		  Al oud is ons beestje;  
		  Hij is vast, laat zien,  
		  Zoo oud als mijn zusje,  
		  Die is nu al tien.  
		  Hij is hier in huis dus  
		  Een lid van 't gezin!  
		  En kwam hij te sterven,  
		  Daar stond wat van in!  
		  Hij kent ook ons allen,  
		  En komen wij aan  
		  Om even met ‘koere’  
		  Aan 't praten te gaan,  
		  Dan springt hij van 't stokje,  
		  En roept dan voor drie,  
		  Alsof hij wil zeggen:  
		  'K ben blij, dat 'k je zie!’  
		  Dan buigt hij parmantig  
		  Een keertjen of wat,  
		  Dat wil zeker zeggen:  
		  ‘Wees welkom, mijn schat!’  
		  En is dan dat buigen  
		  En roepen gedaan,  
		  Dan gaat hij aan 't lachen  
{==t.o. 88==} {>>pagina-aanduiding<<}
 
		  
			 
{== afbeelding 
					
			 ==} {>>afbeelding<<}
    
  
{==89==} {>>pagina-aanduiding<<}
 
		  En kijkt ons eens aan.  
		  Wij steken dan dikwijls  
		  Een' vinger hem toe,  
		  Die gaat hij dan pikken  
		  Steeds roepend: ‘Roekoe!’  
		  Maar dat doet geen' pijn, hoor,  
		  Vraag dat maar aan zus,  
		  Zij zal u dan zeggen:  
		  ‘Wel neen, dat 's een kus!  
		  Zoo zoent nu een tortel  
		  Op zijne manier!  
		  Zeg, vindt ge 't niet aardig  
		  Van 't vriend'lijke dier?’  
		  Zoo leeft onze tortel  
		  Al jaren nu heen,  
		  Te midden van vrienden  
		  En nimmer alleen.  
		  En wie ons komt tellen,  
		  Doe ‘Koere’ daarbij:  
		  We zijn één' familie,  
		  De tortel en wij!  
		
 
	  
	  
	 89. Wel arme Petit!
 
	  
		Wij hadden een hondje;  
		Het heette Petit;  
		Een aardiger beestje  
		Zaagt gij alvast niet.  
		Het hield van ons allen:  
		Maar och, wat verdriet!  
		'T werd ziek; wat het scheelde,  
		Wij wisten het niet.  
{==90==} {>>pagina-aanduiding<<}
 
		Hij keek ons zoo droevig  
		En akelig aan;  
		Maar niemand van ons kon  
		Het beestje verstaan.  
		'T werd zieker en zieker;  
		En eens op een' dag,  
		Dat het zoo door-ziekjes  
		In 't mandeken lag,  
		Zeî Vader op eenmaal:  
		‘Hij moet naar 't Asyl!’  
		Gij kunt niet begrijpen  
		Hoe droevig 't ons viel.  
		Het beestje werd daarop  
		Nu henen gebracht,  
		En daar is 't gestorven  
		Nog heel onverwacht'!  
		Maar stierf ook ons hondje,  
		Vergeten is 't niet!  
		Wij zeggen nog dikwijls:  
		‘Die arme Petit!’  
	 
 
	  
	  
	 90. Een zakje met noten.
 
	  
		Een zakje met noten  
		Heeft Oom ons gestuurd.  
		Hoe lang heeft dat zakje  
		Met noten geduurd?  
		Niet lang, want wij kraakten  
		Er ied'ren dag wat,  
		En eer wij het wisten  
		Glad-op was de schat.  
		Toen riep ik eens luidkeels,  
{==91==} {>>pagina-aanduiding<<}
 
		En broertje riep meê:  
		‘Och, hadden we nu nog  
		Een' zak nummer twee!’  
		Maar hoe wij ook allen  
		Tekeer zijn gegaan,  
		Geen tweede zak noten  
		Kwam weer bij ons aan!  
		Nu zijn wij besloten:  
		Stuurt oom nog eens wat,  
		Wij zijn dan wat zuinig  
		En wijs met dien schat!  
		Gelooft gij die woorden  
		Van ons niet misschien?  
		Wel, geef dan eens noten,  
		Dan zult gij het zien!  
	 
 
	  
	  
	 91. Te koud.
 
	  
		'T was op een wintermorgen,  
		Zoo tegen vijven was 't,  
		'K werd wakker en zij sliepen  
		In huis nog allen vast.  
		   
		‘Wacht,’ dacht ik, ‘'k zal ze eens foppen  
		‘En stil mijn bed uitgaan;  
		Mij wasschen en mij kleeden  
		Is stil en gauw gedaan.’  
		   
		Ik ging toen zacht het bed uit;  
		Maar, brrr, wat was het koud!  
		Geen' kachel en geen licht aan!  
		En nergens turf of hout!  
{==92==} {>>pagina-aanduiding<<}
 
		Ik stak mijn' hand in 't water;  
		Maar 'k raakte van de wijs,  
		Ik voelde nergens water,  
		'T was alles klinkklaar ijs.  
		   
		Zóó vroor het op de kamer.  
		Wat heb ik toen gedaan?  
		Mijn' kousen uit, en 'k ben toen  
		Weer stil in bed gegaan.  
	 
 
	  
	  
	 91. De lieve twee.
 
	  
		Mijn zusje kon niet slapen,  
		En Moe' hield heel den nacht  
		Terwijl al de and'ren sliepen  
		Bij zusje trouw de wacht.  
		   
		Moe' zong maar uit den treuren  
		Het een na 't and're lied,  
		Maar ach, voor pijn in 't mondje  
		Helpt zelfs een liedje niet.  
		   
		Zoo bleven beiden wakker;  
		De nacht is lang al heen.  
		'T is klaarlicht dag. Hield zusje  
		Nu op met schreien? Neen!  
		   
		En afgemat zet Moeder  
		Zich op een' stoel terneer;  
		Zus steekt een' vuist in 't mondje  
		En - schreit een' poos niet meer.  
{==93==} {>>pagina-aanduiding<<}
 
		En pas gaat zusje zwijgen,  
		Of de oogjes vallen toe.  
		Nu zal ze een poosje slapen  
		Daar op den schoot van Moe'.  
		   
		En Moe' zal nu wel zeggen;  
		Dat zusje - - Heden mijn!  
		'K geloof dat beî hare oogen  
		Ook dichtgevallen zijn!  
		   
		Zoo waar, zij doet een dutje,  
		En knikkebolt ook mee!  
		Stil, ik ga buiten spelen!  
		Slaapt zacht maar, lieve Twee!  
	 
 
	  
	  
	 93. Eigen schat.
 
	  
		Honderd jongens, honderd meisjes  
		Wonen in één huis bijeen;  
		'T zijn geen' kind'ren van één' Vader  
		Of van ééne Moeder, neen!  
		   
		Vóór zij hier te zamen kwamen  
		Kenden zij elkander niet.  
		Ieder had zijn eigen huisje.  
		Eigen blijdschap en verdriet!  
		   
		Ieder had zijn' eigen Ouders....  
		Ach, dat alles zoo verdween!  
		Eigen huisje, vreugde en droefheid,  
		Eigen Ouders - - alles heen!  
{==94==} {>>pagina-aanduiding<<}
 
		'T weeshuis riep die arme kind'ren  
		Vriendelijk een ‘welkom!’ toe.  
		Één Man heet hun aller Vader,  
		Één' Vrouw heet hun aller Moe'!  
		   
		Allen heeten Broêr en Zuster.  
		'T kruis van de een, is aller kruis.  
		Samen deelen ze in de vreugde,  
		Samen deelen ze één groot huis.  
		   
		Of ik daar zou willen wonen?  
		Neen! Zoo ik te kiezen had,  
		Ik koos zeker eigen huisje,  
		Eigen Ouders, eigen schat.  
	 
 
	  
	  
	 94. Niet te koop.
 
	  
		Zoo ik eens wat bezat,  
		Dat ik verkoopen kon,  
		Ik zou het doen, als ik  
		Er maar veel geld meê won.  
		   
		'K verkocht mijn huis en tuin,  
		Ja, al wat ik bezat,  
		En voor 't ontvangen geld  
		Kocht ik weer dit en dat.  
		   
		Maar zoo er iemand kwam  
		Met goud, al was 't een hoop  
		Als tien, voor Va' en Moe',  
		Ik zei dan: ‘Niet te koop!’  
	 
 
	  
	  
{==95==} {>>pagina-aanduiding<<}
 
		95. Een broek met zakken.
 
		 
		  Jan-broer heeft wat gekregen.  
		  Wat denkt gij dat het is?  
		  Och, 'k zou maar niet eens raden,  
		  Want stellig raadt gij mis.  
		     
		  Ik zal het u wel zeggen.  
		  Mijn kleine broertje Jan,  
		  Hij kreeg een' broek met zakken,  
		  Die hij gebruiken kan.  
		     
		  Vanmorgen pas gekregen!  
		  Hij was van blijdschap dol!  
		  En nu, 't is nog geen middag,  
		  Zit elke zak prop-vol.  
		     
		  'T zijn steentjes, stuiters, knikkers,  
		  Een pijpekop, een bal,  
		  Een stukje hout, een lapje,  
		  Ik weet zoo niet wat al.  
		     
		  En als er weer wat bij komt,  
		  Dan roept hij telkens weer:  
		  ‘Ik heb een' broek met zakken!  
		  Nu ben ik ook een heer!’  
		
 
	  
	  
	 96. Eene halve stoof gegroeid.
 
	  
		‘Verleden jaar op dezen tijd  
		Heeft Vader mij gemeten.  
		En hoeveel ik nu ben gegroeid  
		Zou ik wel willen weten.’  
{==96==} {>>pagina-aanduiding<<}
 
		‘Wel kind,’ zei Vader, ‘kom maar hier!  
		Hier zijn alweer vijf stoven!  
		Daar kwaamt gij, nu een jaar geleên,  
		Juist met uw neusje boven!’  
		   
		Ik kwam toen bij de stoven staan,  
		En - nu een jaartjen ouder,  
		Kwam 't kantje van de vierde stoof  
		Gelijk met mijnen schouder.  
		   
		Een' halve stoof gegroeid, wat pret!  
		En wie het vast wil weten,  
		Die kome met vijf stoven aan  
		En ga mij nog eens meten!  
	 
 
	  
	  
	 97. Mijn zin.
 
	  
		Laatst klom ik op een' ouden stoel,  
		Die wiegelde op een' poot.  
		‘Kijk Moe',’ riep ik nu lachend uit,  
		‘Wat ben ik nu al groot!’  
		Maar onderwijl ik daar zoo stond  
		Daar ging de poot: krak-krik!  
		De stoel stond scheef, maar op den grond  
		Lag ik.  
		   
		Gelukkig deed ik mij geen zeer,  
		Ik kwam bij Moeder staan  
		En zeî: ‘Moe' mag ik op uw' schoot  
		Een poosje slapen gaan?’  
		Moe' keek mij lachend aan en zeî:  
		‘Kom, groote meid, loop heen!  
		Daar straks waart gij zoo groot, en nu  
		Zoo kleen!’  
{==97==} {>>pagina-aanduiding<<}
 
		‘Wel, Moe',’ zeî ik, ‘zus Corrie is  
		‘Al tien jaar oud, en groot,  
		En die zat gistren toch ook wel  
		Een poosje op uwen schoot!  
		Ik ben pas acht!’ Moe' zeide niets;  
		Zij kneep me eens in de kin,  
		En nam mij op haar' schoot. Ik kreeg  
		Mijn' zin.  
	 
 
	  
	  
	 98. Ons sijsje.
 
	  
		Wij hebben een sijsje;  
		Het beestje zingt mooi,  
		Het springt en het trippelt  
		Gestaâg door zijn' kooi.  
		   
		Maar 't aardigst van alles  
		Is, dat onze sijs,  
		Zoo knap en zoo rad is,  
		Zoo slim en zoo wijs.  
		   
		Zijn wagen met eten  
		Trekt hij naar zich toe;  
		En vlug als hij 't doen kan!  
		Ge weet het niet hoe!  
		   
		En wil hij eens drinken  
		Dan put hij het maar.  
		Een vingerhoed hangt aan  
		Zijn kooitje steeds klaar.  
{==98==} {>>pagina-aanduiding<<}
 
		Soms doen wij zijn deurtje  
		Eens open, en dan  
		Vliegt hij door de kamer,  
		Zoo vlug als hij kan.  
		   
		Maar ziet hij het bakje  
		Met hennepzaad staan,  
		Dan is het met vliegen  
		Ook aanstonds gedaan.  
		   
		Dan wipt hij in 't kooitje  
		En haalt dan terstond  
		Het zaad van mijn' vinger,  
		Ja, zelfs uit mijn' mond.  
		   
		Zóó knap is ons sijsje.  
		Hij is, hoor dat vrij,  
		De liev'ling van allen;  
		Maar 't meest toch van mij.  
	 
 
	  
	  
	 99. Op mijne knietjes.
 
	  
		Van 't spelen en van 't springen moê  
		Verlang ik vaak naar bed.  
		Ik speel wel graag; ik zing wel graag;  
		Ik doe het dan ook alle daag,  
		En ik heb altijd pret.  
		   
		Maar als het zoetjes avond wordt,  
		Dan word ik moede en mat,  
		En Moeder zegt nu: ‘kameraad,  
		‘Hoort gij wel dat de bedklok slaat?  
		Ge moet gaan slapen, schat!’  
{==99==} {>>pagina-aanduiding<<}
 
		Zij kleedt mij dan ook aanstonds uit;  
		Ik krijg mijn nachtgoed aan;  
		Zij brengt mij fluks naar boven, ja!  
		Maar eer ik dan ter ruste ga,  
		Moet eerst nog wat gedaan.  
		   
		Ik kniel stil voor mijn bedje neer  
		En 'k doe mijne avondbeê.  
		En als ik ‘Amen’ heb gezegd,  
		Dan word ik in mijn bed gelegd,  
		En ik slaap ras in vreê.  
		   
		Dan droom ik van een' Engel soms,  
		Die bij mij houdt de wacht,  
		En als ik 's morgens weer ontwaak,  
		Dan is het over met mijn vaak; -  
		Ik maakte een' goeden nacht.  
		   
		Vlug sta ik op, maar eer ik mij  
		Ga wasschen, kniel ik weer  
		Voor 't ledekantje, en zeg heel zacht:  
		‘Voor Uwe hoede en trouwe wacht  
		Dank ik U, Lieve Heer!’  
	 
 
	  
	  
	 100. Eerst, laatst, meest.
 
	  
		Moe' heeft mij leeren praten,  
		En 't allereerste woord,  
		Dat ik heb leeren spreken,  
		Heeft zij gehoord.  
{==100==} {>>pagina-aanduiding<<}
 
		Va' zal mij leeren werken,  
		En hij zal ook misschien,  
		Wat ik heb leeren maken,  
		Het eerste zien.  
		   
		En als zij eenmaal heengaan, -  
		Och, dat het laat eerst zij, -  
		Denkt Vader en denkt Moeder  
		Het laatst aan mij!  
		   
		Aan Vader en aan Moeder,  
		Wat ook gebeuren zal,  
		Denk ik in heel mijn leven,  
		Het meest van al!  
	 
 
	  
	  
	 101. Hoe mooi gaat dat.
 
	  
		Ik ben gegleden,  
		Wel twintig keer,  
		Het gladde baantje  
		Maar op en neer.  
		   
		Ik heb gelachen  
		En pret gehad,  
		En allen riepen:  
		‘Hoe mooi gaat dat!’  
		   
		Ik riep het ook mee,  
		Ja, 't hardst van al,  
		Maar och, wat wilde  
		Toen juist 't geval?  
{==101==} {>>pagina-aanduiding<<}
 
		Pas was 't geroepen  
		En gleed ik weer,  
		Of, bons, daar smakte  
		Ik eensklaps neer.  
		   
		Hoe 't kwam? Wel, dat is  
		U gauw gezeid:  
		Het kwam maar enkel  
		Van dartelheid.  
		   
		Mijn neus aan 't bloeden,  
		Gekneusd mijn been,  
		En beide knieën  
		Door 't broekje heen.  
		   
		Ik deed mij zeker  
		Verbazend pijn,  
		Maar, huilen? Neen, hoor,  
		'K wou dapper zijn!  
		   
		Maar toch ging 'k zachtjes  
		Naar huis, en och,  
		'T gebeurde Maandag  
		En - 'k zit hier nog!  
		   
		Nu is 't al Vrijdag  
		En 't vriest nog goed,  
		Maar, wie weet wat het  
		Nu morgen doet!  
		   
		Maar, blijft het vriezen,  
		En is mijn been  
		Geheel hersteld weer,  
		Dan loop ik heen,  
{==102==} {>>pagina-aanduiding<<}
 
		En 'k juich dan weder  
		Op 't gladde pad,  
		Van ganscher harte:  
		‘Hoe mooi gaat dat!’  
	 
 
	  
	  
	 102. De winterzon.
 
	  
		De winterzon komt voor den dag,  
		Ze schijnt in volle pracht,  
		En toont reeds in het middaguur  
		Een weinig van haar' kracht.  
		   
		De ruit ontdooit; het gootje lekt;  
		Het ijsveld wordt al nat.  
		Dat ziet de Wintervorst en bromt:  
		‘Wat narigheid is dat?  
		   
		‘Maar, ik zal toonen wat ik kan.  
		Dacht soms die groote zon,  
		Dat ik, als zij maar even komt,  
		Zoo niemendal meer kon?  
		   
		‘Dat heeft zij mis; want smelt zij sneeuw,  
		Ik strijk er langs, en dan?  
		De zon maakt sneeuw tot water, en  
		Ik maak er kegels van.’  
		   
		De zon zegt niets op dat gebrom,  
		Doch zendt haar' zachten gloed  
		Zoo lang terneer, dat ijs of sneeuw,  
		Hoe dik, wel smelten moet.  
{==103==} {>>pagina-aanduiding<<}
 
		Dat wordt den Vriezeman te bar.  
		‘Och,’ bromt hij, ‘wat een kruis!  
		‘Ik poets de plaat, want anders kom  
		Ik zelf gesmolten thuis.’  
		   
		Heer Brombeer gaat, en schoon hij ons  
		Wel pretjes geven kon,  
		Wij juichen toch uit volle borst:  
		‘Wees welkom, Winterzon!’  
	 
 
	  
	  
	 103. Al te mooi.
 
	  
		Het is weer witte wereld, jongens!  
		De sneeuw is blank; de sneeuw is droog,  
		En ligt, - dat kan een pretje worden, -  
		Op straat en plein vier vuisten hoog.  
		   
		En pakken dat ze doet! Probeer maar!  
		Men kneedt maar even, en men heeft  
		Een' bal, zooals een Samojeedje  
		Er stellig u geen beter geeft.  
		   
		En wilt ge een' flinke sneeuwpop maken.  
		Een' sneeuwpop, die wel telt voor vier,  
		Mooi aangekleed? Vooruit dan, makkers,  
		Met oude kleeren! Gauw, komt hier!  
		   
		Voor dooien bang? Laat naar u kijken!  
		Voor dooien heb ik heel geen' vrees!  
		Daar staat de mijne al met een' hoed op!  
		Nu nog een pijpje, en klaar is Kees!  
{==104==} {>>pagina-aanduiding<<}
 
		Ik zal - maar 't gootje gaat al druppen!  
		Komt nu zoo waar dan toch de dooi?  
		Dat spijt me wel voor een goudtientje!  
		Och ja, het moois was àl te mooi!  
	 
 
	  
	  
	 104. Zoo weertje, zoo ventje.
 
	  
		Het weertje weet niet wat het wil.  
		Nu waait het hard; dan is het stil.  
		Nu valt er sneeuw; dan is er ijs.  
		De lucht is beurt'lings blauw of grijs.  
		Met blanke schaatsen loopt men nu,  
		En morgen met een' paraplu.  
		Vandaag vraagt niemand naar een' jas,  
		En morgen zijn er twee vanpas.  
		Zoo'n winter is toch niets in tel  
		En 'k zeg: ‘Het is me 't weertje wel!’  
		   
		Ik ken, - 't blijft onder ons, - een' gast,  
		Die juist bij 't winterweertje past.  
		Vandaag weerklinkt zijn gulle lach  
		En morgen bromt hij heel den dag.  
		Nu pakt hij 't werk met ijver aan  
		En morgen wordt er niets gedaan.  
		Des morgens is 't vol rarigheid  
		En 's avonds enkel narigheid!  
		Zoo'n jongen is niet veel in tel,  
		En 'k zeg: ‘Hij is me 't ventje wel!  
	 
 
	  
	  
{==105==} {>>pagina-aanduiding<<}
 
		105. Vol en leêg.
 
		 
		  Twee musschjes, die elkander haast  
		  Geleken op een haar,  
		  Verkleumden bijna van de koû  
		  En kropen bij elkaêr.  
		     
		  Zij zaten midden in de sneeuw,  
		  Als in een ijskoud graf,  
		  En schudd'en, huiv'rend, nu en dan  
		  Slechts traag de vlokken af.  
		     
		  Ze keken met haar leêge maag  
		  Naar alle kanten uit,  
		  En wat ze leden, zeî het best  
		  Haar droevig, zwak geluid.  
		     
		  De kleine Jan, die 't sneeuwen zag,  
		  Riep vroolijk uit: ‘Hoezee!  
		  ‘Nu ga ik ballen! Wat een pret!  
		  Wie doet er met mij meê?’ -  
		     
		  Maar 't weer sloeg om. Fluks kwam de dooi  
		  En 't bibb'rend musschenpaar  
		  Vloog vroolijk piepend in het rond,  
		  Doch Jan bromde: ‘Och, hoe naar!’  
		     
		  Vanwaar toch wel het onderscheid,  
		  Dat men te hooren kreeg?  
		  Dat 's gauw gezegd: Jan's maag was vol,  
		  En - 't musschenmaagje leêg.  
		
 
	  
	  
{==106==} {>>pagina-aanduiding<<}
 
		106. Jan en de schildwacht.
 
		 
		  Jan.  
		  Man, wat hebt ge een aardig huisje!  
		  'K wou dat ik er zoo een had!  
		  Doch ge loopt maar bij dat hokje!  
		  Zeg mij, waarom doet gij dat?  
		  Als ik in uw' plaats was, man,  
		  'K zette dan  
		  Gauw dat groot en zwaar geweer  
		  In het schilderhuisje neer.  
		     
		  'K zou er ook een' stoel in zetten,  
		  Of een bankjen in een' hoek,  
		  Om eens heel bedaard te lezen  
		  In het een of ander boek;  
		  Want ik vind, dat gij den tijd  
		  Erg verslijt  
		  Met dat wand'len heen en weer,  
		  Als een echte banjerheer!  
		  Schildwacht.  
		  Jongenlief, dat aardig huisje  
		  Schijnt u dan wel aan te staan;  
		  Maar ik mag slechts, als het regent  
		  Eventjes er binnengaan.  
		  En wat stoel of bank betreft,  
		  Gij beseft  
		  Vast niet, dat een goed soldaat  
		  Niet op schildwacht ZIT, maar
			 STAAT.  
{==107==} {>>pagina-aanduiding<<}
 
		  Anders, boeken, 'k lees ze gaarne,  
		  Maar dat gaat hier niet op post.  
		  Wil ik lezen, 'k moet dan wachten  
		  Tot ik weer word afgelost.  
		  Dus, ge ziet het, kameraad,  
		  Een soldaat  
		  Staat maar niet voor zijn pleizier  
		  Bij dit schilderhuisje hier.  
		  Jan.  
		  Nu, dan wil ik u wel zeggen:  
		  Wat ik word, neen, nooit soldaat,  
		  Die met op en neer te loopen  
		  Zoo bedaard te schild'ren staat.  
		  Waarom werdt gij geen Majoor?  
		  Schildwacht.  
		  Jongen, hoor!  
		  Als dat eens zoo vlot kon gaan  
		  Moest Majoor op schildwacht staan.  
		
 
	  
	  
	 107. Het musschenmoedertje.
 
	  
		Een muschje zat te treuren  
		Op 't randje van de goot;  
		Een booze, wreede stalknecht  
		Smeet al haar' jongen dood.  
		Ze lagen nu ter aarde neer.  
		Die arme kleinen, naakt en teer.  
{==108==} {>>pagina-aanduiding<<}
 
		Maar heeft zoo'n musschenmoeder  
		Dan ook gevoel van smart?  
		Valt haar 't verlies der jongen,  
		Wellicht ook bitter hard?  
		Bemint ze dan het klein gebroed,  
		Dat nog met wormpjes wordt gevoed?  
		   
		Och, als die musch kon spreken  
		En klagen, zoo als wij,  
		Ge zoudt er bij gaan schreien,  
		Mijn kind, geloof dat vrij!  
		Uw teeder hartje bleef niet koel;  
		Want heusch, een' musch heeft ook gevoel.  
		   
		Laat vliegen toch die beestjes!  
		Laat zitten, 't kleine nest!  
		Die vlugge, grauwe vogels  
		Doen veel te trouw hun best.  
		Licht in één' week doen zij meer goed,  
		Dan iemand heel zijn leven doet!  
	 
 
	  
	  
	 108. Een standbeeld.
 
	  
		Daar staat hij nu, die ijz'ren man!  
		Wat is zijn' houding fier!  
		'T is of hij zeggen wil: ‘Ik sta  
		In wind en regen hier!  
		   
		‘En of het sneeuwt, of stormt of waait,  
		Of 't koud is, zoel of heet,  
		Ik ben maar altijd, dag en nacht  
		In 't zelfde pak gekleed!’  
{==109==} {>>pagina-aanduiding<<}
 
		Nu, hoor eens hier, mijn ijz'ren man,  
		Dat 's alles goed en wel;  
		Ik geef het u heel gaarne toe:  
		Gij hebt een taai gestel.  
		   
		Maar daarvoor zijt ge ook altijd koud,  
		Gij ziet of hoort ook niet!  
		En dan, ge weet ook niemendal  
		Van al wat hier geschiedt.  
		   
		Dus, hoor eens, 'k zeg u kort en goed,  
		Ik ruil met u niet, neen!  
		Ik wil geen man van ijzer zijn,  
		Van koper, brons of steen!  
	 
 
	  
	  
	 109. Tiereliere-dwing-dwang.
 
	  
		Daar ginder op het hoekje  
		En juist bij onze school,  
		Daar staat een aardig knaapje  
		En krast op een' viool!  
		Tiereliere-zing-zang!  
		   
		Hij laat een aapje dansen,  
		En 't beestje doet het goed;  
		Het draagt een lichtrood buisje  
		En veertjes op zijn' hoed.  
		Tiereliere-ding-dang!  
		   
		Het knaapje krijgt een' bot'ram;  
		Trouw deelt hij 't aapje mee;  
		Het beestje maakt een' buiging;  
		De knaap speelt door voor twee.  
		Tiereliere-kling-klang!  
{==110==} {>>pagina-aanduiding<<}
 
		En als hij 't laatste deuntje  
		Voor ons heeft opgezet,  
		Dan kruipen zij te zamen  
		Te zamen op één bed.  
		Tiereliere-ping-pang!  
		   
		Want och, dat arme knaapje,  
		Heeft ook wel graag een' vrind,  
		Doch moet nu 't aapje nemen,  
		Daar hij niets anders vindt.  
		Tiereliere-sjing-sjang!  
		   
		Nu, 'k gun hem 't aardig aapje;  
		Maar 'k ben er beter ân;  
		Want 'k heb de beste vrienden,  
		Die men maar vinden kan.  
		Tiereliere-ting-tang!  
		   
		Die vrienden zijn mijne Ouders....  
		En die heeft 't knaapje niet!  
		Nu speelt hij voor de menschen  
		Een deuntjen uit verdriet.  
		Tiereliere-dwing-dwang!  
	 
 
	  
	  
	 110. Een bedelaar.
 
	  
		Hij sprong op krukken, de arme man;  
		Het ging maar langzaam voort,  
		En zag hij menschen, 'k hoorde dan  
		Het kermend, ak'lig woord:  
		‘Een aalmoes, alsjeblief!’  
{==111==} {>>pagina-aanduiding<<}
 
		En wie hem van zijn' overvloed  
		Een kleinigheidje schonk,  
		Die kreeg een dank uit vol gemoed  
		Van d'armen man, en 't klonk:  
		‘God zegene u, lief kind!’  
		   
		Ik gaf ook wat, en in zijn oog  
		Daar blonk een dankb're traan;  
		Hij sprak, en wees toen naar omhoog:  
		‘Gij hebt mij wèl gedaan!  
		De Heer vergelde 't u!’  
		   
		Ziet gij ook soms dien bedelaar,  
		Och, geef hem dan eens wat!  
		Ik wed, gij wordt dan zelf gewaar,  
		Wat vreugde ik heb gehad  
		Van de aalmoes, die ik gaf.  
	 
 
	  
	  
	 111. Zwart Jan.
 
	  
		Heele, heele dagen lang  
		Gaat het altijd: kling-kling-klang!  
		Dreunend valt de hamer neer  
		Op het aanbeeld keer op keer,  
		En de man, die dat zoo doet,  
		Is ons smidje, zwart als roet.  
		   
		'S morgens, 's middags, 's avonds laat,  
		Tik-tak, tik-tak op de maat!  
		En het ijzer, gloeiend heet  
		Wordt zoo dag aan dag gesmeed.  
		Weet ge er een, die werken kan?  
		Nu ik ook. Het is Zwart Jan!  
	 
 
	  
	  
{==112==} {>>pagina-aanduiding<<}
 
		112. Vlieger oplaten.
 
		 
		  Dat zijn nog eens goede tijden,  
		  Als de wind zoo lustig waait,  
		  En daar boven op den toren  
		  'T vaantje niet te schielijk draait.  
		     
		  Dan den vlieger opgenomen  
		  En naar buiten heengesneld;  
		  Wie zijn' vlieger hoog wil hebben,  
		  Die moet zijn op 't vrije veld.  
		     
		  In die lange, nauwe straten  
		  Is 't om niet den tijd besteed;  
		  Want, pas is hij in de hoogte,  
		  Of een schoorsteen heeft hem beet.  
		     
		  Maar daar buiten op de weide  
		  Gaat de vlieger naar omhoog,  
		  Ja, als ik maar bot bleef vieren  
		  Hooger dan de leeuw'rik vloog!  
		     
		  Jongens, op dan, op, naar buiten!  
		  'T koeltje blaast vlak uit het west!  
		  Niet gesammeld! Op, kornuiten!  
		  Met zoo'n windje gaat het best.  
		
 
	  
	  
	 113. De looden pil.
 
	  
		'T was winter en verbazend koud;  
		De wind blies fel en guur,  
		En nergens kon men beter zijn  
		Dan bij een knappend vuur.  
{==113==} {>>pagina-aanduiding<<}
 
		Maar buiten in het dorre bosch  
		Leî niemand vuurtjes aan.  
		Toen dacht een wolf: ‘'K moet hier van kou'  
		En honger nog vergaan!  
		   
		‘En dan, - ik word nog raad'loos, o!  
		Och, wist ik maar waarheen!  
		Maar iedereen laat mij in 't bosch  
		Zoo moederziel alleen.  
		   
		‘Maar weet ge wat! Ginds is een huis!  
		Daar woont misschien een man,  
		Die eventjes mijn' leêge maag  
		Terdege vullen kan!  
		   
		‘En als hij niets geeft? - Nu, komaan,  
		Dan eet ik hem maar op!’  
		Zoo sprak de wolf en, een - twee - drie,  
		Daar ging het in galop!  
		   
		Ginds is het huisjen al! Hoezee!  
		Het gaat maar al rechtuit.  
		En juist kijkt daar een jagersman  
		Eens even door de ruit.  
		   
		‘Wat koekoek,’ denkt hij, ‘dat 's een wolf!  
		‘Wat wil dat woeste beest?  
		Wacht, kameraad, hier in mijn huis  
		Ben ik nog niet bevreesd!’  
		   
		- ‘Vleesch! Vleesch!’ - zoo roept de wolf nu luid.  
		'K heb vreeslijk honger, man!  
		En geeft gij 't niet, ge weet dan toch,  
		Dat 'k jou opeten kan!’  
{==114==} {>>pagina-aanduiding<<}
 
		- ‘Ja,’ spreekt de man, - ‘ik heb geen vleesch,  
		‘En, 'k weet niet of je wil,  
		Maar anders - ik heb in mijn' kast  
		Een' lekk're looden pil.  
		   
		- ‘Zit die maar eenmaal in uw' maag  
		Dan hebt ge nooit meer last  
		Van honger, koude, warmte of dorst!  
		Gerust, hoor, 'k weet het vast!’ -  
		   
		- ‘Geef op die pil, dat is wat goeds!’  
		Zoo roept de wolf nu luid.  
		De jagersman haalt uit de kast  
		Geweer, en lood, en kruit.  
		   
		Dan schuift hij 't raam een ziertjen op  
		En zegt: - ‘Nu, oude knaap,  
		Ge doet maar al wat ik u zeg!  
		Zit op! Gaap, Jochem, gaap!’  
		   
		De wolf zat aanstonds netjes op;  
		En gaapte wat hij kon!  
		Brrr, wat een vrees'lijk groote muil!  
		Precies een' waterkom!  
		   
		- Paf - klonk het eensklaps, en sinjeur  
		De wolf viel dood terneer.  
		De man heeft wel gelijk gehad:  
		'T beest had geen' honger meer!  
	 
 
	  
	  
{==115==} {>>pagina-aanduiding<<}
 
		114. De drie verdwaalde gezellen.
 
		 
		  Eens waren drie gezellen  
		  Verdwaald al op de hei.  
		  Het was niet in Augustus  
		  Of in de maand van Mei.  
		     
		  'T was midden in den winter;  
		  Het ijs lag vuisten dik,  
		  En Heer van Vriezenburgen  
		  Was wonder in zijn' schik.  
		     
		  Hij had het laten sneeuwen,  
		  Zooals men zelden zag;  
		  Er waren heele velden  
		  Waar 't voeten hoog wel lag.  
		     
		  Nu vonden op de heide  
		  De drie volstrekt geen' weg;  
		  Zij zagen nergens huizen;  
		  Zij wisten heg noch steg.  
		     
		  Zij waren moê geloopen  
		  En zagen turend rond,  
		  Tot één van die gezellen  
		  Toch eindelijk wat vond.  
		     
		  Het was een' paal, die vreemden  
		  Den weg weer wij zen kan,  
		  Doch toen zij nader kwamen  
		  Wist geen er nog wat van.  
		     
		  Men kon geen' letter lezen:  
		  'T was sneeuw maar, wat men zag;  
		  'T scheen of die wollen deken  
		  Er vuisten dik op lag.  
{==116==} {>>pagina-aanduiding<<}
 
		  Hier moest men wat verzinnen,  
		  Toen kroop een, wonder vlug,  
		  En met een' stok gewapend  
		  Zijn' makker op den rug.  
		     
		  Hij schoof met forsche streken  
		  'T besneeuwde naambord glad;  
		  De derde las: Naar Ede.  
		  Toen wist men weer het pad.  
		     
		  En onze drie gezellen,  
		  Vermoeid, zooals ik zeî,  
		  Zij dwaalden nu niet lang meer  
		  Op de verlaten hei'.  
		     
		  En toen ze te Ede zaten  
		  Aan goed verwarmden haard,  
		  Zeî de een: ‘Wat is een mensch toch,  
		  Alleen, nog weinig waard!’  
		     
		  ‘Jawel,’ sprak toen de tweede,  
		  ‘Dat mag nog eens gezegd,  
		  Als wij elkaêr niet hielpen,  
		  Dan kwam er niets terecht!’  
		     
		  De derde zeî, al proevend  
		  Van 't krachtig gerstebier:  
		  ‘Maar zonder slim te wezen  
		  Zat geen van ons nog hier!’  
		
 
	  
	  
{==117==} {>>pagina-aanduiding<<}
 
		115. Vogelnestje.
 
		 
		  Een strooien vloer, een strooien kant,  
		  Wat veertjes aan den binnenwand,  
		  Een dak van bloem en blad,  
		  Wat keurig huisje is dat!  
		     
		  Een vogelman, een' vogelvrouw,  
		  Die zorgen voor dat huisje trouw,  
		  Ze maken 't samen kant en klaar  
		  Met strootjes hier en veertjes daar!  
		     
		  En 't vogelvrouwtjen, lief en teer  
		  Legt ras een viertal eitjes neer,  
		  En ja, dan zingt de vogelman  
		  Van pure vreugd, zoo hard hij kan.  
		     
		  En zie, er kruipt, zoo wat in Mei,  
		  Een vogelkind uit ieder ei,  
		  Die roepen heel den dag: ‘piep, piep!  
		  Wat is ons huisje warm en diep!’  
		
 
	  
	  
	 116. Zomermorgen.
 
	  
		Uit de verte klinkt een klokje  
		Zilverrein en zacht van toon.  
		En het vogeltje in het lommer  
		Zingt maar zonder leed of kommer  
		Blijde liedjes lief en schoon.  
{==118==} {>>pagina-aanduiding<<}
 
		Uit het oosten zendt het zonlicht  
		Gouden stralen neêr op aard,  
		En de lieve bloempjes beuren  
		'T keurig hoofd vol frissche geuren,  
		In den rijken bloemengaard.  
		   
		En van blad, van bloem en twijgen  
		Valt de dauwdrup glinst'rend neer!  
		'T lijkt een' diamanten regen.  
		O, hoe roept ons alles tegen:  
		‘Wat is alles schoon, o Heer!’ -  
	 
 
	  
	  
	 117. Plis-plas.
 
	  
		Een bootje snijdt door 't water,  
		Alsof 't een mesje was;  
		En 't klinkt met zacht geklater,  
		Dat helder, bruisend water:  
		Plis-plas, plis-plas!  
		   
		En 't vischje springt op 't water  
		En dartelt op den plas,  
		En 't zwemt een poosje later  
		Door 't helder spieg'lend water:  
		Plis-plas, plis-plas!  
		   
		De rietpluim buigt op 't water;  
		Maar zij verheft zich ras.  
		De wind steekt op; nu gaat er  
		Een zacht geruisch langs 't water:  
		Plis-plas, plis-plas!  
	 
 
	  
	  
{==119==} {>>pagina-aanduiding<<}
 
		118. Naar het veld.
 
		 
		  In het gras  
		  Bij den plas  
		  Waar het vischjen in springt.  
		     
		  Op het mos  
		  In het bosch  
		  Waar de vogel zoo zingt!  
		     
		  In het riet  
		  Waar de vliet  
		  Langs het vlotgras heenspoelt,  
		     
		  Op de kruin  
		  Van het duin  
		  Waar het windje ons verkoelt!  
		     
		  Op de hei,  
		  Waar de Mei  
		  Al zijn' heibloempjes strooit,  
		     
		  In 't plantsoen  
		  Waar het groen  
		  Zich met mosroosjes tooit!  
		     
		  O, daar is  
		  Het gewis,  
		  Wie betwijfelt nog dat?  
		     
		  Niet zoo muf  
		  En zoo duf,  
		  Als bij ons in de stad!  
		
 
	  
	  
{==120==} {>>pagina-aanduiding<<}
 
		119. In het bosch.
 
		 
		  Door de boomen  
		  ruischt de wind:  
		  ‘Zet u neder,  
		  liefste kind'’  
		     
		  Door de boomen  
		  kijkt de zon  
		  In het helder  
		  nat der bron.  
		     
		  Door de boomen  
		  trilt het lied:  
		  ‘Vogels hebben  
		  geen verdriet!’  
		     
		  Door de boomen  
		  bromt de bij:  
		  ‘Leer te gâren,  
		  zooals wij!’  
		     
		  In de boomen  
		  nebt de duif,  
		  Zachtkens koerend,  
		  borst en kuif!  
		     
		  Door de boomen  
		  kijkt van ver,  
		  Vriend'lijk lonkend,  
		  de avondster.  
{==121==} {>>pagina-aanduiding<<}
 
		  Door de boomen  
		  kijkt de maan,  
		  Of wij zoet naar  
		  bed toe gaan.  
		
 
	  
	  
	 120. Groot oog - klein buikje.
 
	  
		Wat gluren die druiven  
		Toch guitig door 't groen,  
		'T is of zij ons nooden  
		Ons best eens te doen!  
		   
		Wat turen die druiven  
		Van achter het blad,  
		'T is of ze ons bespotten:  
		‘Ge krijgt niets, mijn schat!’  
		   
		Wel ja, dat is schande!  
		Ge noodt ons ten disch,  
		En als we dan komen  
		Dan loopen we u mis!  
		   
		Nu, 't zal u berouwen,  
		Dat zult ge toch zien;  
		Want, als gij geplukt zijt  
		Dan eet ik voor tien!  
		   
		Als druiven eens spraken,  
		Ze zeiden: ‘Loop heen!  
		‘Uw oog is zoo groot, en  
		Uw buikje te kleen!’  
	 
 
	  
	  
{==122==} {>>pagina-aanduiding<<}
 
		121. De parade.
 
		 
		  Ram-plan-plan! Ram-plan-plan!  
		  Daar komen de soldaten ân.  
		  Ze zijn te paard; ze zijn te voet;  
		  En dragen pluimen op den hoed.  
		  Ze stappen voort met groot gemak  
		  En zijn gekleed in 't beste pak.  
		     
		  Bom-rom-bom! Bom-rom-bom!  
		  Hoort, jongens, hoort, de groote trom!  
		  Nu wordt het pas eerst naar mijn' zin;  
		  De staf-muziek valt aanstonds in.  
		  Daar hebt gij 't al! Hoezee! Hoezee!  
		  Nu, voorwaarts! Marsch! Een-twee! Een-twee!  
		     
		  Toe-tre-toet! Toe-tre-toet!  
		  Een ferme jongen houdt zich goed.  
		  Ik neem een' stok voor dezen keer,  
		  En 'k denk maar: dat is mijn geweer!  
		  Komt, in 't gelid! Dat 's goed gedaan!  
		  Nu, voorwaarts naar de Maliebaan!  
		     
		  Tet-tre-tet! Tet-tre-tet!  
		  Men neemt zijn' vuist maar voor trompet!  
		  Ons vaandel is een zakdoek maar;  
		  Want jongens zijn met alles klaar!  
		  Zingt nu een liedje op ouden trant!  
		  Hoezee! Frisch op, voor 't Vaderland!  
		
 
	  
	  
{==123==} {>>pagina-aanduiding<<}
 
		122. Bloempje-tevredenheid.
 
		 
		  Bloemen, koop bloemen!  
		  Ik heb ze zoo fijn!  
		  Bloemen zooals er  
		  Geen' schoonere zijn!  
		  Buiten gekweekt bij  
		  Het licht van de zon,  
		  Telkens begoten  
		  Met nat uit de bron!  
		     
		  Vogeltjes hebben  
		  Haar open zien gaan,  
		  'T windeken heeft er  
		  Gestoeid met haar blaên.  
		  Bloemen, koop bloemen!  
		  Geen mensch in de stad,  
		  Heeft in zijn huis ooit  
		  Nog bet're gehad.  
		     
		  Tusschen de muren  
		  Waar 't grasplantje kwijnt,  
		  Waar heele dagen  
		  Het zonlicht niet schijnt,  
		  Tieren geen' bloemen  
		  Zoo schoon en zoo frisch,  
		  Wijl het daar donker  
		  En akelig is!  
		     
		  Dat is te zeggen,  
		  Daar raadt ge ook nu naar;  
		  Één bloempje bloeit toch  
		  Bij ons, dat is waar.  
{==124==} {>>pagina-aanduiding<<}
 
		  En als gij soms ook  
		  Haar naam nog niet weet,  
		  'K denk dat ons bloempje  
		  Tevredenheid heet.  
		
 
	  
	  
	 123. De orgeldraaier.
 
	  
		Den heelen dag, den heelen dag  
		Loopt hij langs plein en gracht.  
		En draait dan maar, en draait dan maar  
		Een lied uit alle macht.  
		En 't orgel dreunt er maar op toe:  
		Di-did-del-doe, di-did-del-doe!  
		   
		Den heelen dag, den heelen dag,  
		Nu hier en dan weer daar,  
		Draait hij maar door, draait hij maar door,  
		Het oude liedje maar.  
		En 't orgel dreunt, 't kan anders niet:  
		Di-did-del-diet, di-did-del-diet!  
		   
		Des avonds laat, des avonds laat,  
		Als ik naar 't bedje ga,  
		Dan houdt hij op, dan houdt hij op,  
		En telt zijn' centjes na.  
		Hij bergt het orgel na voor goed,  
		Maar zie, dat roept nog even: Toet!  
	 
 
	  
	  
{==125==} {>>pagina-aanduiding<<}
 
		124. Heer uil en juffrouw muis.
 
		 
		  Daar schreeuwde een uil  
		  Met woest gehuil!  
		  Het klonk heel d'omtrek rond.  
		  De slimme guit  
		  Loerde op een' buit.  
		  En toen hij dien niet vond,  
		  Kneep hij zijn' glanzende oogen toe  
		  En zuchtte droevig: ‘Hoe! hoe! hoe!’  
		     
		  Dat hoorde een' muis  
		  Ook in haar huis,  
		  En dacht: ‘Wie klaagt zoo bang?  
		  ‘Ik kijk eens pas  
		  Wie dat wel was;  
		  De nacht duurt toch zoo lang.’  
		  En 't muisje ging, voor niets beducht,  
		  Eens even in de buitenlucht.  
		     
		  En wip-wip-wip!  
		  En hip-hip-hip!  
		  Daar sloop zij zachtjes heen.  
		  Maar heerschap Uil  
		  Hield zich maar schuil,  
		  En lachte weltevreên:  
		  'T is wel niet veel, maar zie, ik haal  
		  Vannacht toch wel een muizenmaal!’ -  
		     
		  Nu dacht de muis:  
		  ‘Ik had abuis;  
{==126==} {>>pagina-aanduiding<<}
 
		  'K heb vast verkeerd verstaan!  
		  Maar nu 'k hier dwaal,  
		  Kan 'k andermaal  
		  Wel wat uit stroopen gaan.  
		  Daar ginder zie ik lekker graan  
		  In vele groote hoopen staan!’ -  
		     
		  En 't muisje liep  
		  Met zacht gepiep  
		  Maar immer verder voort.  
		  Totdat heer Uil,  
		  Met woest gehuil,  
		  Haar plotseling had vermoord.  
		  ‘Zie zoo,’ sprak hij, ‘nu gauw naar huis!  
		  Wat was me dat een' dikke muis!’  
		
 
	  
	  
	 125. Het onverbeterlijke poesje.
 
	  
		Poesje, zeg, zit ge daar weer op den loer,  
		Eenzaam en stil onder 't hout?  
		'K weet wel, gij luistert bedaard naar 't gekoer  
		Van gindsche duif in het woud.  
		   
		Poesje, die duif krijgt gij niet in uw' klauw!  
		Marsch, pak u schielijk van hier!  
		Kom, loop maar voort, want dat zoete gemauw,  
		Weet ge, vertrouw ik geen zier!  
		   
		'T poesje ging heen, maar ze keerde terug;  
		Ras was ons duifje in haar' maag;  
		Vreeselijk danste de stok op haar' rug;  
		Maar och, hier baatte geen slaag!  
{==127==} {>>pagina-aanduiding<<}
 
		Duifjen is dood, en haar vriend'lijk gekoer  
		Klinkt thans niet meer door het woud;...  
		'T katje, dat slaag kreeg, ligt weer op den loer  
		Eenzaam en stil onder 't hout.  
	 
 
	  
	  
	 126. Wat de klokjes klingelen.
 
	  
		In den grooten toren,  
		Bijna in den top,  
		Hangen vele klokjes  
		Naast elkander op.  
		   
		‘Klingel, klangel, klungel,’  
		Hoort men keer op keer.  
		Pas tot rust gekomen  
		Klingelen ze alweer.  
		   
		Of we slapen, 't geeft niet!  
		Of geen mensch haar hoort,  
		Onze klokjes kling'len  
		Toch maar lustig voort.  
		   
		Midden in den winter,  
		En bij zomerweer,  
		Klinken blijde deuntjes  
		Altijd heinde en veer.  
		   
		‘Schep maar vreugde in 't leven!’  
		Ja, ik hoor het wel;  
		'K wil het eens probeeren,  
		Vroolijk klokkenspel!  
	 
 
	  
	  
{==128==} {>>pagina-aanduiding<<}
 
		127. Konings-verjaardag.
 
		 
		  Wat was het donker,  
		  Wat is 't nu licht,  
		  Ik vind het thans eerst  
		  Een mooi gezicht!  
		     
		  Wel duizend lichtjes  
		  Zoo klein als groot,  
		  Hier flikk'rend helder,  
		  Daar gloeiend rood!  
		     
		  Och, als de koning  
		  Eens even zag,  
		  Hoe blij de menschen  
		  Zijn op deez' dag,  
		     
		  'K wed, dat hij zeide:  
		  ‘Nooit is een feest  
		  Als op mijn' jaardag  
		  Zoo licht geweest!’  
		     
		  Och, was de koning  
		  Viermaal per jaar,  
		  Zoo prettig jarig!  
		  Dat wilde ik maar! -  
		
 
	  
	  
	 128. Van onzen slager.
 
	  
		Neen, 't is geen pleizierig baantje,  
		Als men 't maar eens goed beziet;  
		En zoo ik eens vrij mag kiezen:  
		Slager worden wil ik niet.  
{==129==} {>>pagina-aanduiding<<}
 
		De arme koetjes, - geen' genade!  
		'T lieve schaapje, 't moet maar dood!  
		Zelfs een os moet voor hem bukken,  
		Al is hij ook nog zoo groot!  
		   
		'T kalfje moge ook angstig loeien,  
		'T varken moge ook gaan te keer,  
		Voor den slager en zijn' knechten  
		Baat volstrekt geen tegenweer.  
		   
		Foei, wie wil toch slager worden?  
		'T is zoo goed als moordenaar!  
		Ware ik baas, - ik zou ze slachten,  
		Al die slagers bij malkaêr.  
		   
		Ja, dat zou ik, en... maar wacht eens,  
		Sloeg ik al de slagers dood,  
		Waar zou Moe' het vleesch dan halen?  
		Altijd brood is toch maar brood!  
		   
		En.... ik houd zooveel van biefstuk,  
		Rolpens, worst, gehakt en ham,  
		Dat toch alles van dien slager,  
		Van dien boozen slager kwam.  
		   
		Nu, wil ik geen slager worden,  
		Doe ik ook nooit dieren pijn,  
		Zoolang iemand vleesch blijft eten,  
		Moeten er ook slagers zijn! -  
	 
 
	  
	  
{==130==} {>>pagina-aanduiding<<}
 
		129. Paardspelen.
 
		 
		  Hop, hop, hop, mijn dartel blesje,  
		  Niet te wild, hoor, langzaam aan!  
		  In een drafje moogt gij verder,  
		  Maar niet met de pooten slaan!  
		     
		  Hop, hop, hop, zoo gaat het beter!  
		  Rechtsom nu, wees niet zoo dol!  
		  Schrik niet van dien groentewagen,  
		  Of ik vrees, wij gaan op hol.  
		     
		  Hop, hop, hop, zoo doet gij 't netjes,  
		  'K vind dat gij terdeeg goed leert!  
		  Alle menschen staan te kijken,  
		  Als een paard zoo galoppeert.  
		     
		  Ho, nu, ho! Nu zijt gij voerman!  
		  Ik speel ook wel graag voor paard.  
		  Hop, hop, hop! Dat gaat uit rijden;  
		  Wij zijn ruiters naar den aard!  
		
 
	  
	  
	 130. Schipper onversaagd.
 
	  
		Dat is toch een heerlijk leven  
		Altijd op dien wijden plas!  
		Ik zou, 'k weet niet wat wel geven,  
		Als ik ook eens schipper was.  
		   
		'K zou mijn schuitje laten varen  
		Waar de wind het voeren wou!  
		Hoe dat wieg'len op de baren  
		Mij dan wel verheugen zou.  
{==131==} {>>pagina-aanduiding<<}
 
		'K zou geen' storm of noodweer vreezen,  
		Altijd hield ik trouw de wacht;  
		Altijd zou ik waakzaam wezen  
		En gereed bij dag en nacht.  
		   
		O, geschiedt mij naar mijn' wenschen,  
		Dan wordt meen'ge tocht gewaagd.  
		En dan zeggen alle menschen:  
		‘Dat is schipper Onversaagd!’  
	 
 
	  
	  
	 131. Mijn ezeltje.
 
	  
		Mijn ezeltjen is jarig.  
		Ho-ho-hop!  
		Nu slinger ik hem kransen  
		En bloemen om den kop.  
		En 't beestjen is ook blij, ja-ja,  
		En 't roept: ‘Hi-a! hi-a!’  
		   
		Mijn ezeltje is geen vluggerd.  
		Ho-ho-hop!  
		En als het niet vooruit wil,  
		Dan schudt het met den kop.  
		En roep ik dan ook al: ‘Sa, sa!’  
		Hij schreeuwt: ‘Hi-a! hi-a!’  
		   
		Maar nu is 't beestjen vroolijk,  
		Ho-ho-hop!  
		En 't ging daar in de weide  
		Zoowaar nog in galop.  
		Is 't wijl ge jarig zijt soms, ja?  
		Nu, zeg het eens! - ‘Ji-a!’ -  
	 
 
	  
	  
{==132==} {>>pagina-aanduiding<<}
 
		132. Het sneeuwt!
 
		 
		  Kijk ze eens dwar'len  
		  Op en neer,  
		  Witte vlokjes  
		  Blank en teer!  
		  Wiegel-waggel  
		  Ginds en her,  
		  Nu nabij en  
		  Dan weer ver.  
		  Zachtkens vallend  
		  Komen ze aan,  
		  En ze dekken  
		  'T jonge graan  
		  Met een' deken,  
		  Warm en zacht,  
		  Voor den kouden  
		  Winternacht,  
		  Voor den barren  
		  Vriezeman,  
		  Die nu 't graan niet  
		  Deren kan.  
		  Valt dan, vlokjes,  
		  Blank en fijn,  
		  Vlokjes zachter  
		  Dan satijn!  
		  Daalt dan dwar'lend  
		  Heinde en veer  
		  Op de teed're  
		  Plantjes neer.  
		
 
	  
	  
{==133==} {>>pagina-aanduiding<<}
 
		133. Kapelletjes.
 
		 
		  Ze zweven en dart'len  
		  In troepjes bijeen,  
		  En dwalen dan eensklaps  
		  Den weg op, alleen.  
		     
		  Ze dalen ter neder  
		  Op 't geurigste kruid,  
		  En puren al wieg'lend  
		  Den honig er uit.  
		     
		  Hun' vleugeltjes schitt'ren  
		  Vol schoonheid en glans,  
		  Hun' pootjes staan altijd  
		  Gereed tot den dans.  
		     
		  Zoo zweven ze en dart'len  
		  Dag in en dag uit,  
		  En vallen ze opeens soms  
		  Een' vogel ten buit,  
		     
		  Dan is het met fladd'ren  
		  En schitt'ren gedaan!  
		  Ach, blijheid en schoonheid  
		  Zijn spoedig vergaan.  
		
 
	  
	  
	 134. Het volle maantje.
 
	  
		Maantje, maantje,  
		Laat uw' stralen!  
		Zachtkens, zachtkens  
		Nederdalen!  
{==134==} {>>pagina-aanduiding<<}
 
		Kus de bloempjes  
		Op de heide,  
		Kus de grasjes  
		In de weide.  
		   
		Tuur door 't loover  
		Op de ruiten,  
		Als ik straks mijn  
		Oog ga sluiten.  
		   
		Zilv'ren maantje, op  
		Donk're wegen,  
		Zend uw licht daar  
		Wand'laars tegen.  
		   
		Maantje, maantje,  
		Kus den moede!  
		Ik ga slapen  
		In Gods hoede!  
	 
 
	  
	  
	 135. Brug op!
 
	  
		Het schippertje boomt er zijn' schuit,  
		En langzaampjes gaat het vooruit,  
		Heel bedaard  
		Door de vaart.  
		En 't water, dat zoo stil was,  
		Dat zegt nu niets dan: plis-plas!  
		Glip-glop!  
		Slip-slop!  
		Om spoedig door de vaart te zijn  
		Loopt Jan, de knecht, nog aan de lijn.  
{==135==} {>>pagina-aanduiding<<}
 
		Hij rekt zich  
		En strekt zich!  
		Hij trekt wat hij kan!  
		Wat kracht heeft die man!  
		Het lijntje staat strak!  
		O, als het eens brak,  
		Dan viel onze maat  
		Pardoes op de straat.  
		Men nadert een' brug.  
		De knecht gaat terug.  
		De schipper boomt voort.  
		De knecht springt aan boord.  
		Hij is er vlug op.  
		De schipper houdt op.  
		Toch zegt het water nog: glipperde-glop!  
		Glip-glop!  
		Glip-glap!  
		Slip - - - slap! - -  
		--Flap!--  
		En juist, zooals de schipper wil,  
		Ligt nu zijn schuit ook even stil.  
		Maar als het hem vervelen gaat,  
		Dat men zoolang hem wachten laat,  
		Dan, met de handen voor den mond,  
		Klinkt zijn geroep heel ver in 't rond:  
		‘Ho-hop!  
		Bru-u-u-u-u-g op!’  
		De bruggeman  
		Doet wat hij kan,  
		En haalt heel vlug  
		De groote brug  
		Zóó hoog wel op,  
		Dat zelfs de top  
{==136==} {>>pagina-aanduiding<<}
 
		Van mast en boegspriet zeggen kan:  
		‘Al plaats genoeg! Ik dank je, man!’  
		Nu is de schuit er onder door,  
		En volgt weer langzaam 't nieuwe spoor.  
		Het water zegt weer: ‘Slib-be-slap!  
		Glip-glap!  
		Flap!  
	 
 
	  
	  
	 136. In den omnibus.
 
	  
		Ik reed laatst in den omnibus;  
		Het ging er goed van door!  
		Nu, 't mocht ook, want er stonden toch  
		Drie dikke paarden voor.  
		   
		En hortend, stootend ging het voort;  
		Men viel soms door elkaêr;  
		Wij slingerden maar heen en weer  
		Nu hier en dan weer daar.  
		   
		Ik hield, zoo goed en kwaad dit kon,  
		Mij aan mijn' buurman vast,  
		En deze bromde: ‘Een omnibus!?  
		Neen, 't is een' rammelkast!’  
		   
		De voerman kon het niet verstaan;  
		Hij reed maar stevig door,  
		En, flink geschud, toch kwamen wij  
		Nog vroeg genoeg aan 't spoor.  
		   
		Ik stapte er uit; wat was ik blij!  
		Ik danste haast van pret!  
		Maar van zoo'n glazen rammelkast  
		Had ik een' schrik gezet.  
	 
 
	  
	  
{==137==} {>>pagina-aanduiding<<}
 
		137. Zomerzon.
 
		 
		  Wel, zonlief, wat staat ge te branden,  
		  Wat geeft ge ons een' helderen schijn!  
		  Ik zit maar te hijgen en zweeten;  
		  Ik wenschte wel even te weten,  
		  Of dat nu niet anders kan zijn!  
		     
		  Ga ook eens naar andere landen:  
		  Bijvoorbeeld naar Spitsbergen heen;  
		  Daar blijft het maar sneeuwen en vriezen,  
		  Daar zitten de menschen te kniezen,  
		  En zijn haast zoo koud als een steen.  
		     
		  Het water druipt straks van mijn' handen,  
		  En is er ook geen, die 't gelooft,  
		  Ik kan het niet helpen, mevrinden,  
		  Ik blijf het toch brandend heet vinden:  
		  Mijn petje drijft straks van mijn hoofd.  
		     
		  Maar, zonlief, dat stralen en branden,  
		  Die rijpen het ooft en het graan.  
		  Al gloeien mijn hoofd en mijn' leden,  
		  Ik ben nu ineens weer tevreden,  
		  En 'k zal in de schaduw gaan staan.  
		
 
	  
	  
	 138. Wat niemendal kost.
 
	  
		‘Wie koopt er mijne appels  
		Zoo geurig en zoet?  
		'T zijn reuzen van appels!  
		Ik heb geen klein goed.  
{==138==} {>>pagina-aanduiding<<}
 
		‘Wie koopt er mijn' peren,  
		Niet bitter of wrang?  
		De dauw van den morgen  
		Ligt nog op haar' wang.  
		   
		‘Wie koopt er mijn' druiven,  
		Zoo sappig en fijn?  
		Ge zult er geen' vinden,  
		Die lekkerder zijn.  
		   
		‘Wie koopt er mijn' noten,  
		Zoo vol en zoo blank?  
		De pit is schier sneeuwwit  
		En vast als een' plank!’  
		   
		Zoo roept Jans, de fruitvrouw,  
		En als zij dat doet,  
		Dan vleien we ons moeder-,  
		Ons moedertje zoet.  
		   
		En kan het dan lijden,  
		Dan zoekt ze ons wat uit,  
		En wij gaan aan 't smullen  
		Van 't kostlijke fruit.  
		   
		Maar geeft zij geen' centen, -  
		Dat kan bij geval, -  
		Dan ruiken we aan 't fruit maar,  
		Dat kost niemendal.  
	 
 
	  
	  
{==139==} {>>pagina-aanduiding<<}
 
		139. Een schip van stapel.
 
		 
		  Klop, klop, zoo valt de hamer,  
		  De zware hamer neer.  
		  De klink moet losgeslagen:  
		  De schuit wiegt heen en weer.  
		  De meester geeft het teeken.  
		  De laatste schoren breken; -  
		  De klink is los.  
		  Een dikke tros,  
		  Het dikste van de touwen,  
		  Zal 't schip wel tegenhouên.  
		  'T breekt af als glas.  
		  En in den plas  
		  Stort nu de logge, groote schuit,  
		  Zoo schielijk als een pijl vooruit.  
		  Nu op, dan neer,  
		  Nu heen, dan weer!  
		  Het water ruischt,  
		  En bruist,  
		  En suist.  
		  Haar' vaart  
		  Bedaart,  
		  En eindlijk ligt zij op den vloed  
		  Zoo stil, alsof ze er blijven moet.  
		  Maar 't wakker volk klimt ras aan boord  
		  En brengt haar waar zij thuis behoort.  
		  Men tuigt haar op,  
		  Tot ze op ende op  
		  Ligt kant en klaar  
		  Gereed om uit te zeilen maar.  
{==140==} {>>pagina-aanduiding<<}
 
		  En zoo men maar matrozen vindt,  
		  Dan vaart het prachtig schip gezwind,  
		  Naar oost en west, naar noord en zuid.  
		  En zeilt het zonder lading uit,  
		  'T komt rijk geladen eenmaal aan.....  
		  o, Mocht ik toch eens medegaan!  
		
 
	  
	  
	 140. De dokter.
 
	  
		De dokter is een beste man,  
		Maar mijn man is hij niet!  
		Hij weet er immers alles van,  
		Als hij de tong maar ziet.  
		   
		Dan is 't: ‘Ge krijgt een drankje, hoor,  
		‘Eén lepel ieder uur!  
		Het is niet walg'lijk, flauw of zoet,  
		Niet bitter of niet zuur!’ -  
		   
		Jawel, wie 't maar gelooven wil,  
		Die houdt in 't eerst zich kloek,  
		En zegt dan: ‘Die kinine-pil  
		Smaakt juist als zoetekoek!’  
		   
		Maar ik, ik houd niet van dat goed,  
		Al is er zilver rond;  
		Al heeft mijn drankje een' gouden hoed,  
		'T is bitter in den mond.  
		   
		Daar weet ik immers alles van,  
		Na 't geen mij is geschied?  
		Dus dokter, 'k zeg het u oprecht:  
		Mijn man zijt gij vast niet!  
	 
 
	  
	  
{==141==} {>>pagina-aanduiding<<}
 
		141. Piet de krantenjongen.
 
		 
		  Van 's morgens vroeg tot 's avonds laat  
		  Is Piet op straat  
		  Met kranten in de hand.  
		  Hij loopt de straten op en neer,  
		  Door wind en weer.  
		  Hij schelt en roept: ‘De krant!’  
		     
		  Dat baantje van den ouden Piet  
		  Verkies ik niet,  
		  Dat geeft een zwaar bestaan;  
		  Een ander mensch is nog eens klaar  
		  En rust dan, maar  
		  Die Piet heeft nooit gedaan.  
		     
		  En toch, zoo hij dat ijv'rig doet  
		  Is ook weer goed;  
		  Want als men hem niet vond,  
		  Hoe kreeg mijn pa de kranten dan?  
		  Want hoor eens, man,  
		  De krant loopt zelf niet rond!  
		
 
	  
	  
	 142. Op den vestingwal.
 
	  
		Kanonnen hier, kanonnen daar,  
		Men wordt niets anders hier gewaar.  
		Men ijst er van.  
		Wie nu die dingen niet graag ziet,  
		En zegt: ‘Neen, vechten wil ik niet!’  
		Die is mijn man!  
{==142==} {>>pagina-aanduiding<<}
 
		En toch, als eens een vijand kwam,  
		Die alles zoo maar medenam,  
		Ik koos partij,  
		En zeî dan: ‘Hoor eens, vreemde man,  
		‘Ge weet toch, dat dit zoo niet kan!  
		Ge vecht met mij!  
		   
		‘Ik ben een jongen van sta-vast,  
		Die op zijn eigen boeltje past!  
		Ik houd van vreê;  
		Maar.... ieder 't zijne, kameraad,  
		Ge weet nu best waarop het staat:  
		Ge neemt niets meê!’  
		   
		En hielp dat praten niemendal,  
		Ik stond bij die kanonnen pal  
		En 'k trok van leer!  
		'K zou vechten, ja, zoo lang ik kon,  
		Al viel ik bij mijn groot kanon  
		Ook dood ter neer.  
	 
 
	  
	  
	 143. Van onzen Michiel.
 
	  
		Hij stond te draaien aan een wiel  
		Den heelen langen dag,  
		Doch als het niemand zag,  
		Dan liep de Vlissinger Michiel  
		De lijnbaan uit.  
		Zoo'n guit!  
		   
		Ten leste kwam de knaap aan boord,  
		Wellicht als pluimgraaf aan.  
		Hij heeft zijn best gedaan,  
		En ziet eens aan, al voort en voort,  
{==143==} {>>pagina-aanduiding<<}
 
		Kwam onze guit  
		Vooruit.  
		   
		Ja, eind'lijk werd hij Admiraal,  
		Een sieraad van de zee.  
		Men vond er zoo geen twee.  
		Och, jongens, volgdet ge allemaal  
		Op de oorlogskiel  
		Michiel!  
	 
 
	  
	  
	 144. Sloot-concert.
 
	  
		De kikkers zingen 't hoogste lied  
		En worken van belang,  
		En is het ook zoo keurig niet,  
		Het is toch een gezang.  
		   
		Die groote daar slaat vast de maat;  
		Die and're geeft den toon;  
		Een derde zingt, als Jan Kordaat,  
		Een solo, wonderschoon.  
		   
		En als die solo is gedaan  
		Dan treden ze alle voor,  
		En zingen bij het licht der maan  
		Hun avondlied in koor.  
		   
		De koeien staan al bij de sloot  
		En hooren 't zwijgend aan,  
		Al kunnen ze ook geene enkle noot  
		Van 't heele lied verstaan.  
{==144==} {>>pagina-aanduiding<<}
 
		Maar 't kikkervolkje stoort zich niet  
		Aan 't al of niet verstaan,  
		En zingt zijn lustig avondlied  
		Maar voort bij 't licht der maan.  
	 
 
	  
	  
	 145. Naar huis!
 
	  
		's Avonds laat naar bed toe gaan,  
		Dat gebeurt niet gauw!  
		Kleine kind'ren worden ziek  
		Van den avonddauw.’  
		   
		'T is zoo; maar een enk'le maal  
		Mag dat toch geschiên,  
		Om, als 't aardedonker is,  
		'T vuurwerk eens te zien.  
		   
		Jongens, meisjes, dat 's een' vreugd,  
		Dat 's een' rechte pret!  
		Om zoo'n vuurpijl eens te zien  
		Denkt men niet aan 't bed.  
		   
		Sissend, spattend vliegt het vuur  
		Alle kanten uit,  
		En ik weet niet, hoe ver wel  
		Ruikt men al het kruit.  
		   
		Pief-poef-paf! en, rom-bom-bom!  
		Klinkt het op den duur,  
		Veld en bosch staan overal  
		Heelemaal in vuur!  
{==145==} {>>pagina-aanduiding<<}
 
		'T lijkt een' zee, die vonken spat,  
		Maar met groot gedruisch,  
		Wordt het eensklaps donker, en  
		Ieder gaat naar huis.  
	 
 
	  
	  
	 146. Treurige dood.
 
	  
		Wel, haasje, mijn haasje, hoe zit ge daar zoo?  
		Wat kijkt ge bedroefd in het rond?  
		Is 't soms ook, omdat ge op het eenzame veld  
		Geen' struikjes of blaadjes meer vondt?  
		   
		Werdt ge ook in uw leger verrast door de sneeuw,  
		En heeft zjj u daaruit verjaagd?  
		Of hebt ge u uit honger, trots jager en hond,  
		Brutaal in den tuin maar gewaagd?  
		   
		O, haasje, mijn haasje, zie eens op de sneeuw  
		Hoe daar al uw' voetstappen staan!  
		O, beestjen, als dat maar de jager niet ziet,  
		Want dan is het met u gedaan.  
		   
		Ik raad, neen, ik bid u, neem u toch in acht  
		Voor jager, voor hond en geweer,  
		Want zie, met het lekkerste spruitje in den mond  
		Ligt gij maar ineens dood terneer!  
		   
		Dus, haasje, mijn haasje, waar gij voor de sneeuw  
		Den ledigen akker ontvloodt,  
		Daar wacht u, waar gij wat te smullen nog vondt,  
		Arm diertjen, een treurige dood!  
	 
 
	  
	  
{==146==} {>>pagina-aanduiding<<}
 
		147. Een koninklijk verblijf.
 
		 
		  In den boomgaard wil ik wezen;  
		  In den boomgaard wil ik zijn;  
		  Daar is lekk're waar te vinden,  
		  Lekkerder dan marsepijn.  
		     
		  In den zomer vindt ge er kersen,  
		  Heerlijk rijp en gloeiend rood,  
		  Vol met geurig sap, en dan nog,  
		  Als een stuiter haast zoo groot!  
		     
		  Komt gij later, jutteperen  
		  Liggen voor u op het gras,  
		  Even of zij zeggen willen:  
		  ‘Zoo, nu komt gij juist vanpas!’  
		     
		  In het najaar vindt ge er noten,  
		  Ieder smijt zijn deel maar af.  
		  Zeg eens, vondt gij ooit een' koopman,  
		  Die u zulke noten gaf?  
		     
		  In den tijd der witte pruimen  
		  Kunt ge vrij uit kiezen gaan!  
		  En wie laat niet voor een pruimpje  
		  Zelfs de Weesper moppen staan?  
		     
		  Jongens, komt dan in den boomgaard,  
		  Dat 's een koninklijk verblijf!  
		  Maar, leert vooraf matig wezen,  
		  Of, ge krijgt ook pijn in 't lijf.  
		
 
	  
	  
{==147==} {>>pagina-aanduiding<<}
 
		148. Mijn zieke overbuur.
 
		 
		  Aan d' overkant van onze straat  
		  Daar woont een vreemde man,  
		  Die mij begluren kan;  
		  Want 's morgens, 's middags, 's avonds laat,  
		  Kijkt hij maar door de ruit,  
		  Of in 't spionnetje uit.  
		  En nauw'lijks heeft hij mij gezien,  
		  Of zie, hij knikt een keer of tien.  
		     
		  Dan knik ik vriend'lijk ook weerom;  
		  Dat doet hem vast veel pret;  
		  Want zie, dan kijkt hij net,  
		  Alsof hij roepen wil: ‘Och kom  
		  Eens even bij mij aan;  
		  Ik mag niet buiten gaan!’ -  
		  Want buurman met zijn' zwakke borst  
		  Is ijs'lijk bang voor wind en vorst.  
		     
		  Nu, als dat lang nog duren moet,  
		  Dan krijg ik medelij,  
		  En maak ik hem eens blij!  
		  Dan vraag ik Moeder, kort en goed,  
		  Of ik hem eens een' dag  
		  Gezelschap houden mag;  
		  Want ziek en steeds alleen te zijn,  
		  Me dunkt, dat geeft wel dubb'le pijn.  
		
 
	  
	  
{==148==} {>>pagina-aanduiding<<}
 
		149. Kranten uit Berlijn.
 
		 
		  Zoo, brievenpost, zijt ge ook weer hier?  
		  Hebt gij voor mij geen' brief?  
		  Wel foei, gij brengt me ook nooit eens wat!  
		  'K heb zelfs geen' briefkaart nog gehad.  
		  Dat vind ik heel niet lief!  
		     
		  'T zijn brieven voor mijn Va' of Moe',  
		  Of pakjes voor 't kantoor.  
		  Nu weer vier brieven en een' krant!  
		  En ik? Ik sta met leêge hand.  
		  Dat is niet prettig, hoor!  
		     
		  Ja, zoek maar in die groote tasch,  
		  Ge vindt toch niemendal!  
		  'T is alles voor een ander, en  
		  Ik weet, dat ik vergeten ben.  
		  Dat 's altijd het geval.  
		     
		  Doch, wacht maar, ben ik eenmaal groot,  
		  Dan zal het anders zijn.  
		  Ja, post, dan brengt gij ieder' keer,  
		  Me een brief of tien, en soms nog meer.  
		  Ja, kranten uit Berlijn.  
		
 
	  
	  
	 150. De pret is gedaan.
 
	  
		Wip-wip!  
		Hip-hip!  
		Op een' kruin  
		Van het duin,  
{==149==} {>>pagina-aanduiding<<}
 
		En dan hol over bol  
		Wip-wap!  
		Trip-trap!  
		Gaat het spelend konijn weer terug naar zijn hol.  
		   
		Hop-hop!  
		Klop-klop!  
		In het dal  
		Is het bal.  
		Zie maar aan, poot aan poot!  
		Klip-klap!  
		Flip-Flap!  
		Gaat het dansend en springend met klein en met groot.  
		   
		Klap-klap!  
		Flap-flap!  
		Ongestoord  
		Gaat het voort  
		Over hoogte en door dal.  
		Ho-hop!  
		Stop-stop!  
		Hoor, het sein wordt gegeven, 't is einde van 't bal.  
		   
		Kruip-kruip!  
		Sluip-sluip!  
		In den grond  
		Nu terstond!  
		Ziet, de strooper komt aan!  
		Wip-wap!  
		Trip-trap!  
		Vlucht! Hij komt met zijn' strikken! De pret is gedaan!  
	 
 
	  
	  
{==150==} {>>pagina-aanduiding<<}
 
		151. Ze zeggen.
 
		 
		  Ze zeggen: ‘Als het maantje schijnt  
		  Dan is het buiten mooi!’  
		  Maar ik heb dat nog nooit gezien:  
		  Ik moet te vroeg naar kooi.  
		     
		  Ze zeggen: ‘'T is veel te ongezond,  
		  Voor 't kind, die maneschijn!’  
		  Nu, wie daar zoo om jokken zou?  
		  Het zal wel waarheid zijn!  
		     
		  Ze zeggen: ‘'T beste is vroeg naar bed,  
		  ‘Dat 's goed voor klein en groot;  
		  Maar, vroeg er uit, dan verft de zon  
		  De bleekste wangen rood!’  
		     
		  Al wie zoo spreekt houdt veel van mij.  
		  Ik ga dus slapen, en  
		  Dien maneschijn zal ik wel zien,  
		  Als ik wat grooter ben.  
		
 
	  
	  
	 152. Haantje en hoentje.
 
	  
		Ze zaten samen aan den bak  
		Den vollen bak met eten;  
		Het kipje was ook heel parmant  
		Vlak naast heur' Haan gezeten.  
		En als baas Haan wat lekkers vond,  
		Dan was het voor den fijnen mond  
		Van Hoentje.  
{==151==} {>>pagina-aanduiding<<}
 
		Zij aten 't lijfje rond en dik  
		En gingen toen weer henen,  
		Totdat ze opeens, van een-twee-drie,  
		In 't kippenhok verdwenen.  
		Het Hoentje legde ras een ei.  
		En raadt eens wat toen Haantje zeî  
		Tot Hoentje?  
		   
		‘Dat hebt gij nu eens mooi gedaan!’  
		Zoo sprak hij lief en teeder.  
		Toen gingen zij het hok weer uit  
		En liepen heen en weder.  
		Maar toen het nat werd van den dauw  
		Zat Haantje-maat in 't hok, heel gauw,  
		Bij Hoentje.  
	 
 
	  
	  
	 153. Ei, ei! zoo'n ei!
 
	  
		Ei, ei!  
		Zoo'n ei,  
		Zoo groot en zoo bont,  
		Mijn vrind,  
		Dat vindt  
		Zijn' weg naar mijn' mond.  
		   
		Ei, ei!  
		Zoo'n ei  
		Met Paschen valt mee!  
		Ja dan,  
		Goê man,  
		Lust ik er wel twee.  
{==152==} {>>pagina-aanduiding<<}
 
		Ei, ei!  
		Zoo'n ei,  
		Wie houdt er niet van?  
		Hier is  
		Één wis,  
		Die 't opsmullen kan.  
	 
 
	  
	  
	 154. In het hooi.
 
	  
		'K weet een allerprettigst bedje,  
		Als het blinkend goud zoo mooi.  
		Op dat bedje  
		Is 't een pretje,  
		'T is een leventje op het hooi!  
		   
		'K lig er lustig op te schomm'len  
		Midden in dien zomertooi!  
		'K lig te schom'len,  
		Of te dom'len,  
		'K lig te wieg'len op het hooi!  
		   
		'K lig te kroelen in de sprietjes,  
		Die ik om mij henen strooi.  
		Op die sprietjes  
		Zing ik liedjes.  
		Ik zing liedjes op het hooi!  
	 
 
	  
	  
{==153==} {>>pagina-aanduiding<<}
 
		155. Uit rijden gaan.
 
		 
		  Uit rijden gaan, uit rijden gaan,  
		  Nu hoor, ge kunt er vast op aan,  
		  Dat wil ik alle dagen.  
		  Het liefst in een' victoria,  
		  Maar als 't niet anders kan, nu ja,  
		  Dan op een' boerenwagen.  
		     
		  Uit rijden gaan, uit rijden gaan,  
		  Langs klinkerstraat of aarden baan,  
		  Dat is mij al om 't even.  
		  Als ik maar volop rijden kan,  
		  Dan ben ik blij en boven Jan!  
		  Dan is 't een prettig leven.  
		
 
	  
	  
	 156. Een eigen tuintje.
 
	  
		Ik heb een heel klein hoekje grond,  
		Daar staan mijn' bloemen in,  
		En als ik daar eens wezen mag,  
		Dan heb ik pas mijn' zin.  
		   
		Die bloemen zijn zoo keurig mooi,  
		Zoo kostelijk van kleur,  
		En ieder, die er dicht bij komt,  
		Zegt ook: ‘Wat zoete geur!’  
		   
		Och, wie dat buitenleven mist  
		En wie geen tuintje heeft,  
		Kan niet begrijpen hoe het mij  
		Zulk een genoegen geeft.  
{==154==} {>>pagina-aanduiding<<}
 
		Al is de stad ook nóg zoo mooi,  
		Ik geef u toch altoos,  
		Al 't moois, dat daar te vinden is,  
		Voor ééne onnooz'le roos.  
	 
 
	  
	  
	 157. In het voorjaar.
 
	  
		Gij, lieve, mooie voorjaarszon,  
		Hoe tintelt ge op de ruiten,  
		Alsof gij ons thans zeggen wilt:  
		‘Komt, kind'ren, komt naar buiten!  
		Daar buiten gaan in zonneglans  
		De kleine mugjes blij ten dans;  
		Daar brommen zij haar vroolijk lied:  
		‘Hoe schoon is wat Natuur ons biedt!  
		Hoe heerlijk is 't hier buiten!’ -  
		   
		Och, lieve, schoone voorjaarszon,  
		We willen in uw' stralen  
		Wel dart'len door de groene dreef,  
		En langs de velden dwalen;  
		Maar zie, dat kan nu eenmaal niet;  
		Voor steêluî klinkt geen vog'lenlied.  
		Die zitten dikwijls hoog en droog,  
		En laten, gansche dagen, 't oog  
		Langs pan en dakgoot dwalen.  
		   
		Hoor, lieve, beste voorjaarszon,  
		Had ik maar te bevelen,  
		Dan liet ik mij daar buiten ook  
		Door zoele koeltjes streelen!  
{==155==} {>>pagina-aanduiding<<}
 
		Dan zat ik aan den held'ren plas,  
		Of 'k lag lang-uit in 't frissche gras,  
		Dan ademde ik de vrije lucht,  
		En 'k liet, de muffe straat ontvlucht,  
		Mij door uw' goudgloed streelen.  
	 
 
	  
	  
	 158. Nachtegaaltje.
 
	  
		'S avonds in den maneschijn,  
		In de maand van Mei,  
		Gaan daar buiten in het bosch  
		Vogeljes ten rei.  
		En op blijden, luiden toon  
		Klinkt hun lied verrukk'lijk schoon.  
		   
		'S avonds in de maand van Mei,  
		In het uur van rust,  
		Zingt de lieve nachtegaal  
		Nog naar hartelust.  
		O, wie hiernaar luist'ren kan,  
		Die is een gelukkig man!  
		   
		Nachtegaaltje, ben ik groot,  
		Gij kunt er op aan,  
		Dan zal ik u in het bosch  
		Ook eens hooren slaan.  
		Maar nu moet ik, strijk en zet,  
		Met de kippetjes naar bed.  
	 
 
	  
	  
{==156==} {>>pagina-aanduiding<<}
 
		159. Een allemans-moedertje.
 
		 
		  Oud, oud moedertje  
		  Zit deftig bij het vuur.  
		  Zij laat den schoorsteen rooken;  
		  Zij gaat haar water koken;  
		  Straks is het koffie-uur.  
		     
		  Oud, oud moedertje,  
		  Zeg, is de koffie klaar?  
		  Dan zult ge ons wat verhalen  
		  Van kind'ren, die verdwalen  
		  En raken in gevaar.  
		     
		  Oud, oud moedertje,  
		  De koffie is gereed!  
		  Ik zit met open ooren!  
		  Laat nu vertelsels hooren,  
		  De mooiste, die gij weet!  
		     
		  Oud, oud moedertje,  
		  Toe maak ons nu eens blij.  
		  Uw' koffie zal wel koken,  
		  De schoorsteen zal wel rooken;  
		  Het vuurtje stoken wij!  
		
 
	  
	  
	 160. Ze waren met hun achten.
 
	  
		Daar zaten acht konijntjes  
		Al in den maneschijn.  
		Zij wilden voor een keertje  
		Ook wel eens dartel zijn.  
{==157==} {>>pagina-aanduiding<<}
 
		Ze dansten en ze sprongen,  
		En hadden heel wat schik;  
		Maar ach, die 't meeste pret had,  
		Raakte eensklaps in een' strik.  
		   
		En hoe het diertje rukte,  
		En scheurde, en sprong, en trok,  
		De strik ging telkens vaster,  
		Met elken nieuwen schok.  
		   
		Toen nu zijn' makkers zagen,  
		Dat hij gevangen zat,  
		Koos ieder van de zeven  
		Terstond het hazenpad.  
		   
		Ze kwamen met hun achten; -  
		Slechts zeven keerden weer.  
		Toen hadden de arme diertjes  
		Zoo'n dolle pret niet meer!  
	 
 
	  
	  
	 161. Onze kalkoensche haan.
 
	  
		Kijk me dat baasjen eens pronken!  
		Hoor me dien dikkerd eens ronken!  
		Hoor hem eens razen,  
		Sissen en blazen!  
		Hij strijkt zijn' vleugels langs den grond  
		En draait zoo, als een tol, in 't rond.  
		Zijn roode kop  
		Zwelt op.  
		En 't vuurrood lelletje aan zijn' keel  
		Gelijkt nu veel  
		Op vleesch, dat zoo de hal uitkomt.  
{==158==} {>>pagina-aanduiding<<}
 
		Hoor, hoe hij gromt  
		En bromt!  
		Wat deert hem toch?  
		Pas op, pas op, straks valt hij nog!  
		Die maat  
		Is kwaad,  
		En weet geen' raad,  
		Waarom hij met zijn' vleugels slaat  
		En schreeuwend op en neder gaat!  
		En als hij zich vermoeid gaat voelen,  
		Dan gaat zijn' drift ook wat bekoelen,  
		En roept hij zonder kwaad bedoelen:  
		‘Woelen-woelen-woelen!  
		Koelen-koelen-koelen!  
		Wij zitten hier in 't rond,  
		Maar plat op den grond;  
		Want wij hebben geen' stoelen!’  
	 
 
	  
	  
	 162. Vijf eitjes.
 
	  
		Vijf gespikkelde, aardige eitjes  
		Liggen in het nestje neer,  
		En de vogeltjes bewaken  
		'T bonte vijftal trouw en teer.  
		   
		Uit die vijf gespikkelde eitjes,  
		Komen, na een dag of wat,  
		Vijf spiernaakte, kleine jongen,  
		Altijd hong'rig, nimmer zat.  
		   
		Wie zou die gespikkelde eitjes  
		Durven halen uit het nest?  
		Wie dat durven zou of willen,  
		Neen, diens hart is niet te best.  
{==159==} {>>pagina-aanduiding<<}
 
		Wel, gespikkelde, aardige eitjes,  
		Blijft maar liggen, ongestoord!  
		Eén heel klein, klein hoendereitje  
		Heb ik liever! Zeg het voort!  
	 
 
	  
	  
	 163. De herder.
 
	  
		Door wind en weer  
		Loopt de herder  
		Maar verder  
		De heide op en neer!  
		   
		Door droogte en nat  
		Gaat de herder  
		Maar verder  
		Langs 't eenzame pad.  
		   
		Door hitte en kou'  
		Moet de herder  
		Maar verder.  
		Wie meegaan wou?  
		   
		En toch tevreê  
		Gaat de herder  
		Maar verder.  
		De schaapjes gaan meê.  
		   
		Steeds ver van huis  
		Moet de herder  
		Maar verder.  
		Ik blijf liever thuis.  
	 
 
	  
	  
{==160==} {>>pagina-aanduiding<<}
 
		164. Op het ambacht.
 
		 
		  Morgen ga ik op een ambacht,  
		  En, als 't maar een beetje kan,  
		  En ik wil ook, wel dan word ik  
		  Eens een flinke timmerman.  
		     
		  Maar, wie timmerman wil worden,  
		  En dat zijn wil, flink en goed,  
		  Dient te weten, dat hij vóóraf  
		  Krullenjongen worden moet.  
		     
		  Krullenjongen, niet pleizierig,  
		  Niet voordeelig ook, och neen,  
		  Maar ik bijt, om wát te worden,  
		  Door dien zuren appel heen.  
		     
		  En mijn baas, - 't is een voorname, -  
		  Weet ge wat die heeft gedaan?  
		  Hij begon als krullenjongen,  
		  Zoo als ik, van meet af aan.  
		     
		  Nu is hij de grootste baas wel  
		  Van de bazen uit de stad.  
		  'K doe als hij, wie wàt wil worden,  
		  Zeker waar, die wordt ook wat.  
		
 
	  
	  
{==161==} {>>pagina-aanduiding<<}
 
		165. Krelis Oliedom.
 
		 
		  Boer Krelis was een driftig man,  
		  Die nu eens dit, dan dat  
		  Vergat.  
		  En eens, dat hij van 't bouwland kwam,  
		  Toen sloot hij niet, 't was gek,  
		  Het hek.  
		     
		  De schaapjes zagen 't zwijgend aan,  
		  En dachten toen: ‘Dat doet  
		  Hij goed!’  
		  En als men Krelis niet meer zag,  
		  Zijn ze altemaal in 't graan  
		  Gegaan.  
		     
		  Zij smulden allen welgemoed  
		  Van 't graan, dat zoeter was  
		  Dan 't gras;  
		  Maar Krelis kwam op eens terug,  
		  En riep toen luid: ‘o wee!  
		  Dom vee!’  
		     
		  Hij nam een' stok en sloeg verwoed  
		  Twee schapen, vet en groot,  
		  Morsdood.  
		  Toen zeide een man: ‘Die krijgt gij nooit,  
		  o, Krelis Oliedom,  
		  Weerom!’  
		
 
	  
	  
{==162==} {>>pagina-aanduiding<<}
 
		166. De dief gevangen.
 
		 
		  Vosje had een' kip gestolen,  
		  Ja, een' vette, mooie kip,  
		  En hij had het arme beestje  
		  Doodgemarteld in een wip.  
		  Maar terwijl hij zat  
		  En at,  
		  Vonden  
		  Hem twee groote honden,  
		  En die joegen slok-op dra  
		  Woedend na.  
		     
		  Vosje moest het spel verliezen,  
		  Want de honden kregen hem,  
		  En nu zat de baas der dieven  
		  Vrees'lijk, vrees'lijk in de klem.  
		  Maar terwijl hij zat  
		  En bad:  
		  ‘Neven,  
		  Och toe, laat mij leven!  
		  Ik geef u mijn woord van eer:  
		  'K steel nooit weer!’  
		     
		  Riepen aanstonds beide honden:  
		  ‘Jij een neef van ons? Loop heen!  
		  Niemand zag nog kippendieven  
		  In 't geslacht der honden, neen!  
		  Daarom, hoe ge ook zit  
		  En bidt,  
		  Honden,  
		  Die een vosje vonden,  
		  Beten hem, al vindt gij 't snood,  
		  Aanstonds dood!’  
{==163==} {>>pagina-aanduiding<<}
 
		  Vosje wilde nog wat zeggen,  
		  Maar het was reeds al te laat.  
		  ‘Hap,’ zeî de een en ‘hap,’ zeî de ander,  
		  En, - daar lag de kameraad.  
		  Thans kwam onze vos  
		  Weer los,  
		  Maar de  
		  Dief lag dood ter aarde,  
		  En de honden gingen heên,  
		  Weltevreên.  
		
 
	  
	  
	 167. Wat is 't hier mooi!
 
	  
		Hoe vriend'lijk staat ons kerkje  
		Te midden van 't plantsoen;  
		Wat kijkt het ned'rig dakje  
		Door 't volle zomergroen.  
		   
		Hoe gluurt door hooge ramen  
		De lieve zonnestraal;  
		Hij schittert op de ruiten,  
		Als op het blank metaal.  
		   
		Hoe aardig kijkt het haantje  
		Naar alle kanten uit;  
		Het blikt op veld en dreven,  
		Op bloem en geurig kruid.  
		   
		Och, doe dat kerkje eens open,  
		Dan kniel ik dankbaar neer,  
		En zachtkens klinkt mijn' bede:  
		‘Wat is 't hier mooi, o Heer!  
{==164==} {>>pagina-aanduiding<<}
 
		‘Wat is het mooi hier binnen,  
		Hier tusschen steen en hout!  
		Wat is het mooi daar buiten,  
		Daar in het zonnegoud!  
		   
		‘En als 't reeds hier zoo mooi is,  
		O, Lieve Heere-mijn,  
		Hoe mooi moet dan Uw Hemel  
		Uw schoone Hemel zijn?’  
	 
 
	  
	  
	 168. Korenhalmen.
 
	  
		Welzoo, gij korenhalmen,  
		Zoo helder geel gekleurd,  
		Gij buigt u naar beneden!  
		Zegt, zijt gij ontevreden?  
		Wat is er toch gebeurd,  
		Dat gij zoo treurt?  
		   
		Stil, 'k weet het, korenhalmen,  
		Waardoor gij zoo gaat staan!  
		Gij wilt ons graag verzaden.  
		Nu staat gij volgeladen,  
		En gij, zoo zwaar belaân,  
		Moet bukken gaan!  
		   
		Nu, hoort eens, korenhalmen,  
		Gij geeft een schoone leer:  
		In stilte vruchten dragen,  
		En om geen' vleitaal vragen,  
		Is beter dan veel eer  
		En, zegt veel meer.  
	 
 
	  
	  
{==165==} {>>pagina-aanduiding<<}
 
		169. Ontkomen.
 
		 
		  Daar zaten zeven muschjes  
		  Te droomen op een' tak,  
		  En wachtten daar geduldig  
		  Zoo, tot de dag aanbrak.  
		     
		  Een groote, bonte kater  
		  Liep in het duister rond,  
		  Om overal te zoeken,  
		  Of hij niets te eten vond.  
		     
		  Daar vielen onze muschjes  
		  Den roover in het oog;  
		  Hij keek bedaard naar boven,  
		  En klom toen stil omhoog.  
		     
		  De muschjes bleven slapen;  
		  Ze vreesden geen gevaar; ....  
		  De kater klom steeds hooger;  
		  Nog een klein stapje maar ....  
		     
		  Dan, - krak, daar brak het takje  
		  En poes viel naar beneên;  
		  De muschjes werden wakker  
		  En vlogen schielijk heen.  
		     
		  Ras zaten ze op een' schoorsteen  
		  En piepten als om strijd:  
		  ‘We zijn 't gevaar ontkomen;  
		  Maar 't was ook meer dan tijd.’  
		
 
	  
	  
{==166==} {>>pagina-aanduiding<<}
 
		170. Dat heeft de wind gedaan.
 
		 
		  Ik liep langs 't strand;  
		  De wind woei fel; -  
		  Marsch was mijn hoed,  
		  Als 't licht zoo snel.  
		     
		  Hij vloog vooruit;  
		  Ik liep hem na;  
		  Maar ver, heel ver,  
		  Was hij weldra.  
		     
		  Daar stond ik nu  
		  Met fladd'rend haar,  
		  En Moeder vroeg:  
		  ‘Wat zie ik daar?’  
		     
		  ‘O, Moeder,’ riep  
		  Ik heel gezwind,  
		  ‘Mijn hoed is weg!  
		  Dat deed de wind!’ -  
		     
		  En Moeder kocht  
		  Me een' nieuwen hoed  
		  Met zijden lint;  
		  Hij staat mij goed.  
		     
		  En 'k denk, als 'k hem  
		  Zoo mooi zie staan:  
		  ‘Dat heeft dan toch  
		  De wind gedaan!’  
		
 
	  
	  
{==167==} {>>pagina-aanduiding<<}
 
		171. Niet bovenop.
 
		 
		  Wilt ge eens leelijk hooren schreeuwen,  
		  Kom dan even bij ons aan,  
		  Dan kunt gij terdege hooren  
		  Hoe een lorre door kan slaan.  
		     
		  Mooi, dat is hij, zonder twijfel;  
		  Maar ik geef die vederpraal  
		  Met het allergrootst genoegen  
		  Voor één' enk'len nachtegaal.  
		     
		  Prachtig uitgedost van buiten,  
		  Rijk en sierlijk op ende op,  
		  Och, dat wil nog niet veel zeggen,  
		  'T schoone zit niet boven op!  
		
 
	  
	  
	 172. Geschoren schaapje.
 
	  
		Schaapje, ben je kaal geschoren?  
		Vindt gij 't nu niet vrees'lijk koud?  
		'K wed dat gij uw wollen pakje  
		Graag terug weer hebben zoudt.  
		Brrr... 'n dikke winterjas,  
		Komt ons soms in Mei te pas!  
		   
		Blaast de wind maar uit het noorden,  
		Och, wat helpt dan zonneschijn?  
		Ons zou dan een' warme kachel  
		Dikwijls nog wel wensch'lijk zijn!  
		En zie eens, uw naakte huid  
		Steekt door dunne haartjes uit.  
{==168==} {>>pagina-aanduiding<<}
 
		Schaapje, had mij de een of ander  
		Ook zoo spiernaakt uitgekleed,  
		Ik kwam zeker om van koude,  
		Dat weet ik al lang en breed.  
		Vast zult gij, o, schaapjen-mijn,  
		Niet zoo teer als kind'ren zijn.  
	 
 
	  
	  
	 173. Het muschje in de sneeuw.
 
	  
		Zeg, hebt gij honger, dorst of koû,  
		O, arme, kleine piet?  
		Ik zal u dan bezorgen  
		Van wat ik dezen morgen  
		Voor u nog overliet,  
		En ook wel gaarne geven wou.  
		   
		Ja, 't is nu ook geen prettig weer,  
		He, arme, kleine piet?  
		Op velden en op wegen,  
		Waar voedsel heeft gelegen,  
		Daar vindt gij dat nu niet!  
		Wel ligt daar sneeuw, maar spijs niet meer.  
		   
		Toe, arme stakkerd, kom dan hier,  
		Ik heb, zooals gij ziet,  
		U nog niet gansch vergeten;  
		Want 'k breng hier vol-op eten,  
		O, arme, koude piet!  
		Toe, kom dan, arm, onnoozel dier!  
	 
 
	  
	  
{==169==} {>>pagina-aanduiding<<}
 
		174. Des morgens.
 
		 
		  Natuur ontwaakt in al haar' pracht;  
		  De zwarte nacht  
		  Verdwijnt;  
		  Nieuw leven heerscht in bosch en bron;  
		  De lieve zon  
		  Verschijnt.  
		     
		  De vogel zingt zijn vroolijk lied;  
		  Het duister vliedt  
		  En vlucht.  
		  Het oosten glanst in gouden pracht;  
		  Van vreugde lacht  
		  De lucht.  
		     
		  De dauwdrop legt op ied're plant  
		  Een diamant  
		  Terneer!  
		  Hoe prijst U toch geheel Natuur  
		  In 't morgenuur,  
		  o, Heer!  
		
 
	  
	  
	 175. Des avonds.
 
	  
		De dag is weer voorbij gegaan,  
		Het licht verdwijnt; de nacht breekt aan;  
		Men heeft gewerkt met moed en lust  
		En 't matte lichaam vraagt nu rust.  
		'T is of geheel Natuur dat wil;  
		Want alles zwijgt; 't werd alles stil.  
{==170==} {>>pagina-aanduiding<<}
 
		Maar boven 't zwijgend aardrijk praalt  
		Het sterrenneer, en 't maantjen straalt  
		Een schat van zilverglansen uit  
		Op veld en bosch, op bloem en kruid.  
		En hooger nog dan 't sterrenheer,  
		Daar woont een Wachter trouw en teer;  
		Zijn vriend'lijk oog sluit nooit zich toe;  
		Die Wachter wordt nooit wakensmoê;  
		Hij waakt bij nacht: Hij waakt bij dag,  
		En schoon mijn oog hem nimmer zag,  
		Toch weet ik dat die Wachter-goed  
		Mij altijd ziet en steeds behoedt.  
		'K leg daarom rustig 't hoofd terneer:  
		Ook 't kind is in Uw' hoede, o Heer!  
	 
 
	  
	  
	 176. Lente-leven.
 
	  
		De wind blies dagen lang uit 't noord;  
		'T was voor April zeer koud.  
		De madeliefjes doken weg;  
		Zwart werd het groen aan struik en heg;  
		Geen loover kwam aan 't hout.  
		   
		Geen vocht was in den tuin te zien;  
		Het droogde steen en been;  
		Het stof vloog dwarlend in het rond;  
		Slechts nu en dan viel op den grond  
		Een koude hagelsteen.  
		   
		Maar op een' Zondag-morgen keek  
		De torenhaan naar 't west;  
{==171==} {>>pagina-aanduiding<<}
 
		De regen daalde zachtkens neer,  
		En was 't nu ook geen uitgaans-weer,  
		'T was toch voor alles best.  
		   
		Nu kijkt de blanke torenhaan  
		Den heelen dag naar 't zuid.  
		Het zonlicht werpt zijn stralen rond,  
		En uit den goed doorweekten grond  
		Spruit lente-leven uit.  
	 
 
	  
	  
	 177. April-sneeuw.
 
	  
		Aprilletje-zoet, Aprilletje-zoet,  
		Brengt gij ons nu een' witten hoed?  
		Maar, vriend, waar moet dat henen?  
		Ik dacht zoo dat de winterkoû,  
		Ons nu geheel vergeten zou,  
		En zie, ze is weer verschenen.  
		   
		Aprilletje, zeg, Aprilletje, zeg,  
		De smid haalde al de kachels weg.  
		Waar moet nu 't vuurtje branden?  
		Ik bid je, vriend, bedenk dat toch,  
		Want heusch, 'k zat gistren-avond nog  
		Van koû te klappertanden.  
		   
		Aprilletje-zuur, Aprilletje-zuur,  
		Ge brengt ons koude en geeft geen vuur,  
		En dat is valsch, mijn vrindje!  
		Och, laat het spoedig anders zijn,  
		En breng bij warmen zonneschijn  
		Weer 't heerlijk zuidenwindje.  
	 
 
	  
	  
{==172==} {>>pagina-aanduiding<<}
 
		178. Wie het weet.
 
		 
		  Daar zaten spreeuwen op het dak:  
		  Zij zongen 't hoogste lied.  
		  Maar wat? Och, waarom dat gevraagd?  
		  'K versta de spreeuwen niet.  
		     
		  Daar zaten kikkers in de sloot:  
		  Ze kwaakten altemaal.  
		  Maar wàt ze kwaakten, 'k weet het niet:  
		  Ik spreek geen' kikkertaal.  
		     
		  Daar zaten krekels tusschen 't gras;  
		  Ze piepten schel en luid.  
		  En wat? Ja, als ik dat maar kon,  
		  Ik legde 't liedje u uit.  
		     
		  De rund'ren loeiden ook een lied;  
		  Maar hoe of waar ik zoek,  
		  Ik vind geen enkel koeienwoord  
		  In heel mijn woordenboek.  
		     
		  Het bijtje gonsde en bromde wat;  
		  De vlieg deed wakker meê;  
		  Maar hoe ik nu ook luist'ren mocht;  
		  'K verstond niets van die twee.  
		     
		  Zelfs 't windje ruischt een deuntje mee  
		  Heel lief op eigen hand.  
		  Maar van die luchttaal heb ik ook  
		  Geheel maar geen verstand.  
{==173==} {>>pagina-aanduiding<<}
 
		  Ik kan dat alles niet verstaan,  
		  Dat spijt me, hoor, dat 's waar.  
		  Daarom vraag ik aan iedereen:  
		  Wie 't weet, die zegge 't maar.  
		
 
	  
	  
	 179. Buurvrouws kat.
 
	  
		Buurvrouws kat zat zich te koestren  
		In de warme middagzon;  
		Maar ze keek toch goed uit de oogen  
		Of ze niet wat vangen kon.  
		   
		Juist kwam daar een aardig meesje  
		Zoeken, of het op den grond  
		Niet wat lekk're hennepzaadjes  
		Of een ander hapje vond.  
		   
		'T arme beest zag poes niet zitten,  
		En het sprong maar rond: trip-trap,  
		Tot de poes haar' klauwen uitsloeg  
		En het beestje greep: snip-snap!  
		   
		‘Piep,’ riep 't meesje toen nog even.  
		Ik ben schreiend heengegaan,  
		En 'k vertelde aan alle vogels:  
		‘Buurvrouws kat heeft kwaad gedaan.’  
	 
 
	  
	  
{==174==} {>>pagina-aanduiding<<}
 
		180. Loon genoeg.
 
		 
		  Zoudt gij graag uw' bot'ram missen,  
		  Of uw stukje vleesch of spek?  
		  Als dat eens 't geval mocht wezen,  
		  Och, dan leedt gij wel gebrek.  
		     
		  Nimmer zoudt ge een blosje krijgen!  
		  Nimmer werdt gij flink en groot!  
		  Door de spijze moet men leven,  
		  Zonder spijze gaat men dood.  
		     
		  Maar, wat ge nu hebt van nooden,  
		  Denk er aan, mijn jonge klant,  
		  Dat moet ieder schepsel hebben,  
		  Ieder dier en ied're plant.  
		     
		  Moest eens, al wat leeft op aarde,  
		  Zonder goede spijze zijn,  
		  Och, dan werd na weinig dagen  
		  Heel de wereld een' woestijn.  
		     
		  Maar niet alles vindt zijn voedsel;  
		  Dikwijls wordt gebrek geleên.  
		  Waar zoo al? Och, hoort eens, kind'ren,  
		  Kijkt maar even om u heen!  
		     
		  Licht één plantje vraagt wat drinken,  
		  Licht één kind vraagt u om brood.  
		  Geeft dat plantje een weinig water,  
		  Redt dat kind van hongersnood.  
{==175==} {>>pagina-aanduiding<<}
 
		  Doet ge 't? 'T plantje geeft u geuren!  
		  Lachjes geeft u 't kindekijn!  
		  Laat die geuren, laat dat lachje,  
		  Kind'ren, loon genoeg u zijn!  
		
 
	  
	  
	 181. Zomer-hitte.
 
	  
		De zon schijnt vroeg; de zon schijnt laat;  
		Zij brandt mij op de huid  
		En jaagt, zooals het spreekwoord zegt,  
		Het luie zweet er uit.  
		   
		Maar dat is alles niemendal,  
		'T is lastig, je, doch 'k weet:  
		Het graan wordt geel; de vrucht wordt rijp  
		Bij druppels menschenzweet.  
		   
		Een zomer-koel, een zomer-frisch,  
		Een zonlicht, dat niet brandt,  
		Is moog'lijk prettig voor een mensch,  
		Maar kwaad voor kruid en plant.  
		   
		Schijn op dan maar, gij zomerzon!  
		Schijn op maar, vroeg en laat!  
		Voor voedzaam graan, voor sappig ooft  
		Heb ik het graag wat kwaad.  
	 
 
	  
	  
{==176==} {>>pagina-aanduiding<<}
 
		182. Het beste rijden.
 
		 
		  Uit rijden gaan, uit rijden gaan,  
		  Nu, hoort eens, kleine vrinden,  
		  Wie zal dat op een' zomerdag  
		  Niet dol-pleizierig vinden?  
		  De paardjes gaan dan hop-hop-hop!  
		  Nu in den draf, dan in galop,  
		  Langs velden en langs dreven.  
		  Hoezee! dat is een leven!  
		     
		  Maar wie geen paard of rijtuig heeft?  
		  Waar moet zoo'n sukkel henen?  
		  Wel, die rijdt dan door bosch en veld  
		  Op twee gezonde beenen.  
		  Nu links, dan rechts, nu op, dan neer,  
		  Omhoog, omlaag, of heen en weer,  
		  Hij schatert dan ten leste:  
		  ‘Zulk rijden is nog 't beste!’  
		
 
	  
	  
	 183. Nooit goed.
 
	  
		Wie wil kan alle dagen  
		Wel zuchten en wel klagen,  
		Nu over dit, dan dat.  
		Nu hindert ons de regen,  
		Dan staat de droogte ons tegen  
		En willen wij weer nat.  
		   
		Des winters als de velden  
		Besneeuwd zijn, och, dan schelden  
{==177==} {>>pagina-aanduiding<<}
 
		Wij hard op de natuur,  
		En in de zomerdagen,  
		Als 't heet is, wel, dan klagen  
		Wij over 't zonnevuur.  
		   
		Zoo blijven heel wat menschen  
		Gestaâg wat anders wenschen,  
		Nu wil men zuur, dan zoet,  
		En heeft men dat verkregen,  
		Och, 't valt zoo licht ons tegen,  
		En zóó is 't zelden goed.  
		   
		Neen, hoort eens, kleine vrinden,  
		Wilt gij 't geluk hier vinden,  
		Och, klaagt dan niet te hard.  
		God zal ons in het leven,  
		Wat noodig is, wel geven  
		In vreugd, maar ook in smart.  
	 
 
	  
	  
	 184. Medicijn.
 
	  
		Wasschen, plassen, dat het nat  
		U om neus en ooren spat,  
		'T maakt, als 't in den zomer is  
		En snikheet, u kost'lijk frisch.  
		   
		Wasschen, plassen, zoo uit bed,  
		Onder 't kraantje, wat een pret.  
		Water hier en water daar  
		Loopt met straaltjes uit het haar!  
		   
		Wasschen, plassen, in het bad  
		's Zaterdags, wat pret is dat!  
{==178==} {>>pagina-aanduiding<<}
 
		Heel het lijf krijgt dan een' beurt,  
		Niemand vast, die daarom treurt.  
		   
		Wasschen, plassen, in de zee,  
		Aan het strand, wie doet er meê?  
		Ik zeg, wie dat vindt te frisch,  
		Dat hij een Jan Salie is.  
		   
		Wasschen, plassen, och, ik zag  
		'T graag u doen op ied'ren dag;  
		Want, of 't warm of koud moog' zijn,  
		'T is voor 't lichaam medicijn.  
	 
 
	  
	  
	 185. Vogeltjes meilied.
 
	  
		De lieve Mei, de mooie Mei  
		Is weer in 't land gekomen.  
		Dat zie ik aan de klaverwei,  
		Dat zie ik aan de bonte hei,  
		Dat zie ik aan de boomen.  
		   
		Wat staan die twijgen rijk in 't blad!  
		Hoe frisch-groen is de weide!  
		De bloemen geuren langs het pad!  
		Ja, daar is zelfs een heele schat  
		Van kleuren op de heide.  
		   
		En hoor, wat vroolijk lied dringt daar  
		Langs velden en door dreven!  
		De vogel snatert, danst en springt,  
		Hij voedt zijn' jongen en hij zingt:  
		‘Wij scheppen vreugde in 't leven!’  
{==179==} {>>pagina-aanduiding<<}
 
		Nu, als dat 's vogels Meilied is,  
		Dan zing ik lustig mede.  
		En als mijn liedjen is gedaan.  
		Dan zie ik heel de schepping aan,  
		En stamel zacht de bede:  
		   
		‘Och, Heer, leer mij recht dankbaar zijn  
		Voor al wat Ge ons wilt geven!  
		Is 't zuur of zoet, wat Gij ons biedt,  
		Wij danken U en klagen niet,  
		Maar scheppen vreugde in 't leven!’  
	 
 
	  
	  
	 186. Wat schooner is.
 
	  
		Schoon is de hemel, helder en blauw;  
		Schoon is de bloeme, nat van den dauw;  
		Schoon is de zonne, glanzend vol pracht;  
		Schoon zijn de sterren, flikk'rend bij nacht;  
		Schoon is het beekje, murm'lend door 't riet;  
		Schoon is der voog'len kunsteloos lied.  
		Schooner is 't harte, 't harte vol min,  
		Deugd, liefde en vroomheid: God woont daarin.  
	 
 
	  
	  
	 187. Bestevaêr-liedje.
 
	  
		Daar was er eens een Ruiter,  
		Een Ruiter onvervaard;  
		Hij reed langs alle zeeën  
		Al op zijn houten paard.  
		Hij deed er den Engelschman beven,  
		Zoo wist hij van laken te geven;  
{==180==} {>>pagina-aanduiding<<}
 
		En kwam dan de Franschman nog ân,  
		Dan zeî hij: ‘Ik sta je, goe-man!’  
		   
		Dat was nog eens een kerel,  
		Een zeeman van sta-vast.  
		Hij kon zoo krachtig spreken,  
		Als Holland was in last.  
		Het klonk in kanonnen-gedonder:  
		‘Je krijgt er Oud-Holland niet onder!  
		Janmaat waagt zijn leven en bloed,  
		Maar wijken, neen, wijken geen voet!’  
		   
		En was dat woord gesproken,  
		Dan viel hij dapper aan,  
		Doch was de vijand de eerste,  
		Dan wist hij pal te staan.  
		En zwegen in 't eind de kanonnen,  
		Dan stond hij daar onoverwonnen  
		En 't klonk dan in koor langs den vloed:  
		‘Wij weken, wij weken geen' voet.’  
		   
		Och, Vlissinger De Ruyter,  
		Och, goede Bestevaêr,  
		Wek alle saaie jongens  
		En schudt ze eens door elkaêr!  
		Dan zal er geen vijand ooit komen  
		En kapen het land, als wy droomen,  
		Dan roepen wij ook, als voorheen:  
		‘Je krijgt toch Oud-Holland niet, neen!’  
	 
 
	  
	  
{==181==} {>>pagina-aanduiding<<}
 
		188. Tevredenheid.
 
		 
		  De wereld draait en ik draai meê,  
		  Bij lief en leed, bij vreugd en vreê,  
		  Zoowel bij blijdschap als verdriet;  
		  Want klagen baat den mensch toch niet.  
		  Wees kloek, en flink van zessen klaar,  
		  Dat raad ik u en doe er naar,  
		  En als u strijd of onspoed wacht,  
		  Vertrouw ook wat op eigen kracht.  
		     
		  De wereld draait en ik draai meê,  
		  Maar 'k ben in alles weltevreê;  
		  Doe zoo als ik en volg mijn' raad.  
		  Klaag nooit; want dat geeft toch geen' baat.  
		  Neen, wakker op! Bij vreugd en rouw,  
		  Steek flink de handen uit de mouw!  
		  En, wat u ook in 't leven wacht,  
		  Och, doe ook wat met eigen kracht.  
		
 
	  
	  
	 189. De herfst kwam.
 
	  
		De dag wordt aldoor korter  
		En langer wordt de nacht;  
		Verdwenen is de zomer  
		Met al zijn' bloemenpracht,  
		   
		Het vogeltje in het lommer  
		Zingt nu geen' liedjes meer,  
		En gure vlagen werpen  
		Het gele boomblad neêr.  
{==182==} {>>pagina-aanduiding<<}
 
		De herfstspin weeft haar' draden  
		Al sling'rend langs het pad;  
		Het hout druipt in den nevel,  
		En 't rundvee waadt door 't nat.  
		   
		Maar breekt slechts door de wolken  
		Eén gulden zonnestraal,  
		Dan drupp'len diamanten  
		Op bonte bloemenschaal.  
		   
		En alles roept ons tegen  
		Op held'ren vollen toon:  
		‘Op, op, naar bosch en velden!  
		Natuur is altijd schoon!’  
	 
 
	  
	  
	 190. Het lied der velden.
 
	  
		Daar ruischt door groene dreven  
		Een rijk en krachtig lied,  
		Als 't eerste zonnestraaltje  
		Door grauwe nev'len schiet.  
		   
		En breekt de middagzonne  
		In vollen luister door,  
		Dan klinkt er in het lommer  
		Een lief'lijk vogelkoor.  
		   
		En worden de avondwolken  
		Met purp'ren rand omboord,  
		Dan wordt in 't rits'lend loover  
		Nog eens dat lied gehoord.  
{==183==} {>>pagina-aanduiding<<}
 
		Zoo ruischt van 't ochtend-krieken  
		Tot aan het avonduur  
		Het lied der lieve vogels  
		In 't midden der Natuur,  
		   
		In tonen vol en heerlijk,  
		Of, smeltend zacht en teêr,  
		Rijst zóó het lied der vogels  
		Tot lof van God den Heer.  
	 
 
	  
	  
	 191. Alles zingt.
 
	  
		Daar buiten op de velden  
		In bosch en wuivend riet,  
		Daar zingen tal van vogels  
		Een kostlijk vreugdelied.  
		Daar klinkt het heinde en verre  
		Nu hoog eens, dan weer laag.  
		En de echo geeft haar antwoord  
		Uit struik en rozenhaag.  
		   
		Daar buiten op de velden,  
		Daar heft het goudgeel graan  
		Door d' avondwind bewogen  
		Een ruischend feestlied aan.  
		En als de sterren flonk'ren  
		In al haar' gloed en pracht,  
		Dan bruist der halmen lofzang  
		Door 't stille van den nacht.  
		   
		Daar buiten op de velden  
		Och, 't moet er heerlijk zijn;  
		Want alles juicht en jubelt  
		Met bloem en vogelijn.  
{==184==} {>>pagina-aanduiding<<}
 
		Mocht daar ons lied ook klinken,  
		Waar zang ons slechts omringt,  
		Dan zou een steen zelfs spreken  
		En zeggen: ‘Alles zingt!’  
	 
 
	  
	  
	 192. Kus en gebed.
 
	  
		Aan Vaders ziekbed stonden  
		Twee knaapjes zwak en teer;  
		De een telde negen jaren,  
		En de ander was pas acht.  
		   
		Hun' lieve, goede Moeder  
		Was jaren lang al dood;  
		Ze wisten nog alleen maar,  
		Dat zij blauwe oogen had.  
		   
		Blauwe oogen, ja, en krullen  
		Van golvend, goudgeel haar;  
		Maar, ach, haar' wangen waren  
		Zoo mager en heel bleek.  
		   
		En nu bij Vaders ziekbed  
		Daar stonden ze allebeî,  
		En dachten droevig weenend:  
		‘Als Vader ook eens stierf!’  
		   
		Doch wijl ze daar zoo stonden  
		Viel Vader zacht in slaap,  
		En de oudste van de knapen  
		Ging even naar beneên.  
{==185==} {>>pagina-aanduiding<<}
 
		Zoodra de jongste alleen was  
		Boog hij zich over 't bed,  
		En dacht: ‘Ik zal hem kussen,  
		Wie weet of dat niet helpt!’  
		   
		En zachtkens, nauw'lijks hoorbaar,  
		Gaf hij op ied're wang  
		Van d' armen, zieken Vader  
		Voorzichtig eenen kus.  
		   
		Dat deed, in alle stilte,  
		De jongste van de twee;  
		Maar onderwijl lag de oudste  
		Op 't kerkhof neêrgeknield.  
		   
		En op het graf der Moeder  
		Rees zijne bede omhoog:  
		‘O, lieve Moeder, ga eens  
		Naar onzen Lieven Heer!  
		   
		‘Want, zie, onze arme Vader  
		Ligt met de koorts op bed,  
		En als hij ook moest sterven  
		Wat werd er dan van ons?’  
		   
		En toen was 't of een Engel  
		Met golvend, goudgeel haar  
		En blauwe, vriend'lijke oogen,  
		Hem toeriep: ‘Wees gerust!  
		   
		‘Uw Vader zal niet heengaan,  
		Want onze Lieve Heer  
		Weet dat gij nog zoo jong zijt  
		En hem niet missen kunt.  
{==186==} {>>pagina-aanduiding<<}
 
		Twee dagen vloden henen.  
		De dokter kwam en zeî:  
		‘Hoort, jongenslief, uw Vader  
		Zal nu gauw beter zijn!’  
		   
		De jongste lachte eens even  
		En dacht: ‘Dat deed die kus!  
		‘Zoo Vader nog eens ziek wordt,  
		Ik doe het dan alweer.’  
		   
		Maar de oudste zag naar boven  
		En dacht: ‘De goede God  
		‘Verhoorde mijne bede,  
		Die Moeder tot hem bracht.’  
		   
		En beiden waren vroolijk,  
		En - beiden bleven braaf.  
		Dat duurde vele jaren,  
		Want 't klaverblad werd oud.  
	 
 
	  
	  
	 193. Arm vogelmoedertje.
 
	  
		Een zomerstorm blies uit het west  
		En huilde door het woud;  
		Hij joeg een stofwolk langs het pad  
		En staakte 't vog'lenlied.  
		   
		Hij vond een' ouden, krommen boom,  
		Waar, op een' zwakken tak,  
		Een nestje met vier vinkjes zat,  
		Nog nauw met dons bedekt.  
{==187==} {>>pagina-aanduiding<<}
 
		Toen smeet hij met den zwakken tak  
		Het nestjen op den grond,  
		En 't arme moeder-vogelhart  
		Werd plots vervuld met rouw.  
	 
 
	  
	  
	 194. Eene rare vraag.
 
	  
		‘Grootmoe', 'k draag een hoed met veêren  
		En een' jurk met strikjes aan.  
		Mag ik U eens even vragen  
		Waarom U die niet wil dragen?  
		Heusch, 't zou U zoo netjes staan!’ -  
		   
		‘Lieve kind, ik zie nu duid'lijk,  
		Dat ge nog onnoozel zijt.  
		Ik draag ouderwetsche kleêren  
		En geen' strikken meer of veêren:  
		Ik ben uit den ouden tijd!’ -  
		   
		‘Ja,’ zei 't kind, ‘toen leefde Jozef,  
		'K las dat onlangs op een' prent!  
		Hé, dat 's raar! - Maar hoor eens even,  
		Grootmoe', hebt gij in uw leven  
		Vader Jakob dan gekend?’ -  
	 
 
	  
	  
	 195. Het ganzenlied.
 
	  
		Ze kwamen uit het noorden  
		Met luid gesnater aan,  
		En riepen uit de hoogte:  
		‘Kunt gij ons lied verstaan?  
{==188==} {>>pagina-aanduiding<<}
 
		‘Wij snaat'ren van den Winter;  
		Hij nadert meer en meer.  
		Wij vluchtten voor de koude  
		En zett'en ons hier neer.  
		   
		‘Zeg, baas, hebt gij de kachel  
		Nog niet in orde staan?  
		Gij dient u dan te haasten,  
		Want Vriezeman komt aan.  
		   
		‘Hij heeft een' heele lading  
		Van hagel, sneeuw en ijs,  
		Om uitverkoop te houden  
		Tot uiterst lagen prijs.  
		   
		Dus, baasje, zet de kachel!  
		Koop kolen, turf en hout!  
		Dan lacht gij in uw vuistje,  
		Al is het nog zoo koud!’  
		   
		Zoo snaterden de ganzen;  
		Geen die ze kon verstaan;  
		Maar ieder keek het luchtje,  
		Het blauwe luchtje eens aan.  
		   
		En ieder keek naar 't vaantje,  
		Dat wees naar d' oosterkant,  
		Toen zeî men: ‘Zet de kachels!  
		De winter komt in 't land.  
		   
		‘Dat zeggen ook de ganzen.  
		'T is schreeuwen, heb je niet!  
		Gak-gak, zoo zingen ze allen.  
		Dat heet: het ganzenlied.’  
	 
 
	  
	  
{==189==} {>>pagina-aanduiding<<}
 
		196. Tot beter tijd.
 
		 
		  Hoor, hoor, wat ruischt daar door de lucht?  
		  Klinkt daar geen lief'lijk lied?  
		  Is dat het wonderzoet gekweel  
		  Van onzen leeuw'rik niet?  
		     
		  Wat zou hij zingen daar omhoog?  
		  Och, konde ik hem verstaan!  
		  Misschien dat hij wel zeggen wil:  
		  ‘Het voorjaar komt weer aan!’  
		     
		  Ei, lieve zanger, is dat waar?  
		  Heeft Vriezeman gedaan?  
		  Als 't waar is, wel, dan trek ik fluks  
		  Mijn zomerpakjen aan.  
		     
		  Maar zie, daar ginder in 't noordwest,  
		  Hoe wolken, zwart en grauw,  
		  Met sneeuw en hagel vol gelaân,  
		  Bedekken 't hemelblauw.  
		     
		  Dat zijn de noordsche buien, dus,  
		  Wat mooi profeet ge ook zijt,  
		  Het zomerpak blijft in de kast  
		  En wacht op beter tijd.  
		
 
	  
	  
	 197. In het droomenland.
 
	  
		In 't land der Droomen,  
		Hier ver vandaan,  
		Waar altijd bloemen  
		Te bloeien staan,  
{==190==} {>>pagina-aanduiding<<}
 
		Daar zingt de vogel  
		Een keurig lied;  
		'T is daar wel Zomer,  
		Maar Winter niet.  
		Daar straalt de weide  
		Van zuiver goud;  
		Daar drupt het zilver  
		Door 't groene woud;  
		Daar draagt de wingerd  
		Een paarlenschat,  
		Of diamanten  
		In goud gevat.  
		Daar dwar'len vlinders  
		Nu op, dan neer!  
		Daar is 't nooit droevig,  
		Of somber weer.  
		Daar ruischt de vreugde  
		Van elken kant,...  
		O, 't is zoo prachtig  
		In 't Droomenland!  
		Daar zweven kindjes  
		In dart'le vlucht  
		Op zijden vleugels  
		Door 't blauw der lucht,  
		En zingen samen  
		Zoo lief en zoet,  
		Dat ieder schepsel  
		Wel luist'ren moet.  
		Maar toch, die kindjes  
		Zijn niet tevreên  
		En willen altijd  
		Maar naar beneên,  
		Omlaag naar de aarde,  
{==191==} {>>pagina-aanduiding<<}
 
		Waar menschen zijn,  
		Wil dolgraag wezen  
		Elk kindekijn.  
		Zij zien daar rozen  
		In 't ver verschiet,  
		Maar och, de doornen  
		En zien ze niet.  
		Dan roepen ze allen:  
		‘Naar de aard'! Naar de aard!  
		'T is daar beneden  
		Eén rozengaard!’  
		Doch aan den uitgang  
		Van 't Droomenland,  
		Daar heeft een Engel  
		Een' struik geplant.  
		Geen enkel bloempje  
		Vindt men eraan,  
		Maar ieder blaadje  
		Bevat een' traan.  
		En als een kindje  
		Dat land verlaat,  
		En langs dat struikje  
		Naar d' uitgang gaat,  
		Dan geeft hem de Engel  
		Van 't Droomenland  
		Een blad met tranen  
		In ied're hand.  
		De beide vleugels,  
		Zoo zacht en teer,  
		Neemt bij dat struikje  
		Onze Engel weêr.  
		Zoo gaat het kindje;  
		Zoo komt het aan,  
{==192==} {>>pagina-aanduiding<<}
 
		En 't groet de menschen  
		Slechts met een traan.  
		   
		In 't land der Droomen  
		Wilde ik wel zijn.  
		En 'k zou graag wezen  
		Zoo'n kindekijn.  
		Dan juichte ik mede  
		In lach en lied....  
		Maar 'k zoek het telkens  
		En vind het niet.  
	 
 
	  
	  
	 198. Naar zee!
 
	  
		De schepen dansen op den vloed,  
		En Janmaat wuift eens met zijn' hoed  
		Vaarwel aan 't Vaderland.  
		De wimpel danst op 't windgezucht  
		En wiegelt in de blauwe lucht.  
		Hij wijst naar 't vreemde strand.  
		   
		Naar 't vreemde land den steven heen,  
		Om 't land, dat aan de kim verdween  
		En wegduikt achter 't duin,  
		Te voeden met den eêlsten schat,  
		Die 't verre land zoo mild bevat,  
		Als oogst van Neêrlands tuin.  
		   
		Naar zee! Naar zee! O, ware ik groot,  
		Ik nam dan dienst op onze vloot  
		En voer naar Oost en West.  
		Wie weet, werd maar goed opgepast,  
		Werd ik van armen varensgast  
		Nog Admiraal op 't lest.  
{==193==} {>>pagina-aanduiding<<}
 
		Naar zee! Naar zee! O, daar is 't goed!  
		Te dobb'ren op den wilden vloed,  
		Als uitkijk in den mast,  
		Als lichtmatroos of bootsmansmaat!  
		Dat zou mij lijken, kameraad!  
		Dat is wat, dat mij past.  
		   
		Naar zee! Naar zee! Het is bekend:  
		Het water is ons element,  
		Wij drinken het voor wijn!  
		En daarom wil ik ook naar zee!  
		Hei, jonge maats, wie roept er mee:  
		‘Ik wil ook zeeman zijn!’  
	 
 
	  
	  
	 199. Lui Jantje.
 
	  
		De school ging uit en weltevreên  
		Liep ieder kind nu huiswaarts heen.  
		   
		Maar luie Jan zat in een' hoek  
		Met lei, en grift, en rekenboek.  
		   
		Hij huilde wel van haat en nijd,  
		Maar niet van droefheid of van spijt.  
		   
		En werken? Neen, daar kwam niets van.  
		Nu, daarvoor was hij luie Jan.  
		   
		Hij brak zijn grift; hij smeet zijn' lei,  
		En buiten klonk het: ‘Hopsa, hei!’  
		   
		En buiten klonk het lied der vreugd  
		Van onze blijde en dart'le jeugd.  
{==194==} {>>pagina-aanduiding<<}
 
		Maar luie Jan werd boos en dacht:  
		‘Ik maak geen' som al wordt het nacht!’  
		   
		De schoolklok sloeg; ons volkjen kwam,  
		En als elkeen zijn' plaats weer nam,  
		   
		Bleef booze Jan nog in zijn' hoek,  
		Met lei, en grift, en rekenboek.  
		   
		De tijd vloog om; men werkte vlug,  
		Maar Jan bleef lui en even stug.  
		   
		En toen men weer naar huis mocht gaan,  
		Ving onze maat met werk pas aan.  
		   
		De klok sloeg vijf; de som was af;  
		Hij mocht naar huis! Maar och, wat straf!  
		   
		Dat was nu eerst een droevig lot:  
		Hij vond den hond al in den pot.  
		   
		Maar na dien tijd toont luie Jan,  
		Dat hij toch ook wel werken kan!  
		   
		En gaat het werken eens niet graag,  
		Dan zegt terstond de grage maag:  
		   
		‘'K blijf leêg, als gij uw' tijd verslijt!’  
		Dat helpt, en Jan werkt dan met vlijt.  
	 
 
	  
	  
{==195==} {>>pagina-aanduiding<<}
 
		200. Viooltjes.
 
		 
		  Daar zijn in 't bosch viooltjes,  
		  Viooltjes zijn in 't bosch;  
		  Ze groeien onder struiken  
		  En tusschen donzig mos.  
		     
		  Ze ontplooien hunne blaadjes,  
		  Zoo liefelijk van kleur,  
		  En door den heelen omtrek  
		  Verspreiden zjj hun' geur  
		     
		  Daar zijn wel vele bloemen,  
		  Veel' bloemen in den gaard;  
		  Maar zie, voor mij blijft immer  
		  'T viooltjen alles waard.  
		     
		  En daarom, 'k ga er plukken  
		  In gaard of in het bosch,  
		  En 'k zal een kransje vlechten,  
		  Gezeten op het mos.  
		     
		  Eén kransje? Neen, één meer nog;  
		  Voor Va één en voor Moe',  
		  En kom ik die dan brengen,  
		  Dan krijg 'k een kusje toe.  
		     
		  En over veertig jaren,  
		  Geloof dat nu maar vrij,  
		  Dan vlechten mijne kind'ren  
		  Ook zulk een' krans voor mij.  
		
 
	  
	  
{==196==} {>>pagina-aanduiding<<}
 
		201. Arme duifjes!
 
		 
		  Twee duifjes woonden samen,  
		  In 't rustig, eenzaam woud,  
		  En zaten in het nestje  
		  Van takjes opgebouwd.  
		     
		  Zij leefden stil en vredig;  
		  Ze wisten van geen kwaad;  
		  Ze voedden saâm haar' jongen  
		  En zwoegden vroeg en laat.  
		     
		  Maar door de dreven zwierven  
		  Twee booze knapen rond,  
		  En de een keek in de hoogte,  
		  Of hij geen nestje vond.  
		     
		  En de ander keek naar onder,  
		  Of, tusschen kruid en gras,  
		  Te midden van de ruigte,  
		  Geen dier verborgen was.  
		     
		  En de eerste werd al spoedig  
		  Het duiven-nest gewaar,  
		  Zoo kunst'loos opgetrokken  
		  Door 't aardig duivenpaar.  
		     
		  Ras klom hij in de takken  
		  En smeet het nest terneer;  
		  Toen hadden de arme duifjes  
		  Geen kroost of woning meer.  
{==197==} {>>pagina-aanduiding<<}
 
		  De knapen gingen henen;  
		  Maar aan het fel verdriet  
		  Der lieve, stille vogels  
		  Dacht een van beiden niet.  
		     
		  Thans aan den voet der linde,  
		  Waarin het nestje eens zat,  
		  Daar lagen nu de jongen  
		  Verpletterd op het pad.  
		     
		  Toen klaagden beide duiven  
		  Zoo bitter droef te moê,  
		  En 't klonk door 't groene loover:  
		  ‘Roekoe, roekoe, roekoe!’  
		     
		  En zoo er een de klanken  
		  Der duifjes had verstaan,  
		  Dan had hij hooren klagen:  
		  ‘'T is met onz' vreugd gedaan!  
		     
		  ‘Daar liggen onze kind'ren;  
		  Wij minden beiden teêr;  
		  Nu hebben wij geen nestje  
		  En ook geen' kind'ren meer.  
		     
		  ‘Nooit kirren ze ons eens tegen;  
		  Nooit roepen ze ons eens toe!  
		  Wat is ons leven treurig;  
		  Roekoe, roekoe, roekoe!  
		     
		  ‘Wij hebben wel de menschen  
		  Gerust hun' weg doen gaan,  
		  En waarom wordt aan ons dan  
		  Die droefheid aangedaan?  
{==198==} {>>pagina-aanduiding<<}
 
		  ‘Wat deden onze jongen  
		  Zoo hulp'loos nog en teer?  
		  Ze waren pas in 't leven,  
		  Of lagen dood daar neêr!  
		     
		  ‘Och, nu zijn wij van 't klagen  
		  Van 't angstig zuchten moê!  
		  Wij hebben kroost noch woning!  
		  Roekoe, roekoe, roekoe!’  
		
 
	  
	  
	 202. De nieuwe wilde-jager.
 
	  
		Tettretet, ik heb een' horen!  
		'K blaas daarop zoo hard ik kan.  
		'K heb een' boog met zeven pijlen!  
		Nu ben ik een jagersman!  
		   
		Tettretet, ik ga uit jagen  
		Op het veld en in het bosch!  
		'T gaat op hazen en konijnen,  
		Ja, op wild gedierte los!  
		   
		Tettretet, ik schiet op tijgers!  
		Ginder staat een steenen paal,  
		En wat verder op nog zeven!  
		Dat zijn leeuwen altemaal.  
		   
		Tettretet, waar zijn mijn' honden?  
		En waar is mijn jagersknecht?  
		Wacht, die steenen zijn mijn' brakken  
		En die stok is Kees, de knecht.  
{==199==} {>>pagina-aanduiding<<}
 
		Tettretet, die dikke linde,  
		Is een bruine beer. Valt aan!  
		Ik zal met mijn' trouwe honden  
		Alles op de vlucht doen gaan.  
		   
		Tettretet, stil, nog wat anders;  
		'K dacht om heel mijn' boog niet meer.  
		Rrrrt, daar gaat mijn eerste pijl af  
		En drie leeuwen vallen neêr.  
		   
		Tettretet, de beer gaat loopen,  
		En de tijger neemt de vlucht,  
		Hoor, hoe klinkt dat vrees'lijk brullen,  
		Onder 't loopen, door de lucht!  
		   
		Tettretet, ik ben een jager,  
		Altijd vroolijk, frank en vrij,  
		En mijn schot is altijd raak ook:  
		Nimrod was een kind bij mij.  
		   
		Tettretet, maar moest die Nimrod,  
		Zoo als ik naar school toe gaan?  
		Of is hij zijn heele leven  
		Maar op jagen uitgegaan?  
		   
		Tettretet, wat domme kerel  
		Was dan toch die groote man!  
		Neen, ik wil geen jager worden  
		Voor ik heel goed lezen kan!  
	 
 
	  
	  
{==200==} {>>pagina-aanduiding<<}
 
		203. Dom, maar mooi.
 
		 
		  Daar zat zij in haar' kop'ren kooi,  
		  De groote kaketoe.  
		  Zij poetste snavel, borst of kop  
		  En streek haar' kuif eens even op  
		  En at en dronk maar toe.  
		     
		  Het beest was helder als een brand,  
		  Maar, grootsch ook, van belang!  
		  Doch nimmer zong ze een lustig lied;  
		  Zij kon maar fluiten, anders niet,  
		  Dat was haar heel gezang.  
		     
		  De dagen volgden op elkaêr  
		  En ieder leerde wat.  
		  Maar zij bleef altijd zoo ze was,  
		  Ze keek eens rond; ze floot eens pas,  
		  Of streek haar' pluimen glad.  
		     
		  Zoo stierf zij nu voor twintig jaar  
		  In hare kop'ren kooi.  
		  Zij werd begraven, en de meid,  
		  Die dat moest doen, heeft vast gezeid:  
		  ‘Wat was je dom, maar mooi!’  
		
 
	  
	  
	 204. De heer verlaat u niet.
 
	  
		Hoe flonk'ren al de sterren  
		Aan 't reine hemelblauw!  
		Hoe tint'len hare stralen  
		Door 't nev'lig avondgrauw!  
{==201==} {>>pagina-aanduiding<<}
 
		Hoe blikken ze uit den hoogen  
		Vertrouw'lijk op ons neer,  
		Als wachters in het duister,  
		Als boden van den Heer!  
		   
		De bloem, door slaap bevangen,  
		Sluit zacht haar kelkje toe,  
		En 't vogeltje in het loover  
		Rust nu, van 't zingen moê.  
		En 't vriend'lijk stargewemel,  
		Dat rustig op ons staart,  
		Zendt zoo in diepe stilte,  
		Gods zegen neer op aard.  
		   
		Ook, als wij rustig sluim'ren  
		In 't midden van den nacht,  
		Dan houden al die sterren,  
		Voor ons een' trouwe wacht.  
		En in het lichtgewiegel,  
		Dat door de nev'len schiet,  
		Trilt zachtkens: ‘Rust in vrede!  
		De Heer verlaat u niet!’  
	 
 
	  
	  
	 205. Oudejaar.
 
	  
		Een goed vriend gaat straks van ons heen  
		En nimmer keert hij weer!  
		En bracht hij rouw soms en geween,  
		Hij deed dat niet met opzet, neen,  
		Want hij beminde ons teer.  
{==202==} {>>pagina-aanduiding<<}
 
		Hij was een bode van den Heer  
		En deed naar Gods bevel;  
		Hier zond hij vreugd, daar droefheid neer;  
		Hier bracht hij aan, daar nam hij weêr;  
		Maar wat hij deed, was wèl.  
		   
		Hij zond op akker en in gaard  
		Den zachten gloed der zon;  
		Hij drupte regen neêr op aard!  
		En heeft het zaadje trouw bewaard,  
		Opdat het groeien kon.  
		   
		Het zaadje ontkiemde tot een' plant,  
		Bevracht met kostbaar graan!  
		Het vulde aan iedereen de hand,  
		En bracht een' zegen over 't land.  
		Was dat niet wèl gedaan?  
		   
		Den rijke gaf hij overvloed;  
		Den arme spijs en drank!  
		Zoo werd het leven lief en zoet,  
		Zoo was 't ons allen daag'lijks goed.  
		Wij hadden stof tot dank.  
		   
		Gij kent dien goeden, lieven vrind  
		Toch allen wel, nietwaar? -  
		Wel, gij, die ons zoo hebt bemind,  
		Gij vindt een vriend ook in het kind,  
		Gezegend Oudejaar!  
	 
 
	  
	  
{==203==} {>>pagina-aanduiding<<}
 
		206. Visschers-Jantje.
 
		 
		I. Voor het inslapen.
 
		 
		  ‘Moeder, moeder, hoor den wind eens!  
		  Zeg, is vader nog op zee?’ -  
		  ‘Kind, uw vader keert straks weder,  
		  Dan omhelst hij u weer teeder!  
		  Liev'ling, leg u rustig neder!  
		  Sluit uwe oogjes! Slaap in vreê....’  
		     
		  ‘Moeder, moeder, hoor den storm eens!  
		  Zeg, is vader nog niet aan?’ -  
		  ‘Kind, uw vader zal wel komen!  
		  Leer uw ongeduld betoomen!  
		  Slaap gerust en ga maar droomen:  
		  Ik zal straks eens kijken gaan....’  
		     
		  ‘Moeder, moeder, hoor d' orkaan eens!  
		  Ligt zijn' schuit nog niet op 't strand?’ -  
		  ‘Kind, gij moet mij met uw' vragen  
		  Niet zoo onophoud'lijk plagen!  
		  'K zal mij nu naar buiten wagen;  
		  Moog'lijk is hij aangeland.’  
		
 
	  
	  
	 II. Bij het ontwaken.
 
	  
		‘Moeder, moeder, 't weer is helder!  
		Mag ik nu naar vader gaan?’ -  
		‘Kind, waar zoudt ge uw' vader vinden?  
		Hij keert niet tot vrouw en vrinden,  
		Noch tot kind'ren, die hem minden:  
		Vader slaapt in d' oceaan....’  
{==204==} {>>pagina-aanduiding<<}
 
		‘Moeder, moeder, daar ben 'k blij om,  
		Dat valt vader zeker mee!’ -  
		‘Kindlief, vader keert nooit weder;  
		Nooit meer kust hij u zoo teeder!  
		Hij zonk in de diepte neder;  
		Vader vond zijn graf in zee....’  
		   
		‘Moeder, moeder, hoor eens even!  
		Waarom gaat gij in den rouw?’ -  
		‘Kind, ik kan niet vroolijk wezen,  
		Zooals ik dat was voor dezen!  
		Gij en zusje zijt nu weezen,  
		En, ik ben een' weduwvrouw!’  
	 
 
	  
	  
	 III. In moeders armen.
 
	  
		‘Moeder, moeder, hoor eens even!  
		Kom eens aan mijn bedje staan!’ -  
		‘Kind, wat wilt ge mij dan vragen?  
		Zult ge 't leed mij helpen dragen?  
		Och, een kind, zoo jong van dagen,  
		Is nog met geen leed begaan....’  
		   
		‘Moeder, moeder, 'k wil wat zeggen,  
		Dat u vast weêr lachen doet!’ -  
		‘Nu, hier sta ik aan uw' sponde.  
		Heel thans, zoo gij kunt, mijn' wonde!  
		Lach niet, kind, uw lach is zonde!  
		Slechts uw' tranen doen mij goed....’  
{==205==} {>>pagina-aanduiding<<}
 
		Jantje kon niet treurig wezen!  
		Dat deed moeder vrees'lijk pijn! -  
		Maar met lachjes in zijne oogen,  
		Zeî hij, om haar' hals gevlogen:  
		‘Moeder moet haar' tranen drogen,  
		Jantje zal dan vader zijn!’ -  
	 
 
	  
	  
	  
	 207. Weldadigheid.
 
	  
		Weldadigheid,  
		Wat geeft ge een zoet genot  
		Aan iedereen,  
		Die deelt in 's naasten lot!  
		Wie u betracht,  
		Dien schenkt gij vreugd en vreê.  
		En van omhoog  
		Deelt God Zijn' zegen meê.  
		   
		Wiens harte klopt  
		Van innig medelij,  
		Is rijk en groot,  
		Hoe arm of klein hij zij.  
		Want, wie met vreugd  
		Den arme hulpe biedt,  
		Die leent den Heer,  
		Die 't uit Zijn' hemel ziet.  
	 
 
	  
	  
{==206==} {>>pagina-aanduiding<<}
 
		208. Mietje en hare kat.
 
		 
		  De kleine Mie  
		  Had op haar' knie  
		  Een' groote, grauwe kat.  
		  Zij had pleizier  
		  Als 't mollig dier  
		  Zoo lief te spinnen zat.  
		     
		  Ze riep: ‘Hoezee!’  
		  En danste ermeê  
		  De kamer op en neer,  
		  En riep maar luid:  
		  ‘O, kleine guit,  
		  Dat doen we nog eens weer!’  
		     
		  En ongestoord  
		  Ging dat zoo voort;  
		  Ze hadden beiden schik.  
		  Zij gaf haar toen  
		  Een' fermen zoen  
		  En poes gaf haar een' lik.  
		     
		  Maar in dat huis  
		  Woonde ook een' muis, -  
		  Een dikzak, - vrij en blij.  
		  En deze riep  
		  Nu zacht, ‘Piep-piep!  
		  Poes, dans nu eens met mij!’  
		     
		  Maar poesje dacht:  
		  ‘Dat 's onverwacht  
{==207==} {>>pagina-aanduiding<<}
 
		  Een keurig middagmaal!’  
		  En, een-twee-drie,  
		  Van Mietjes knie  
		  Sprong ze aanstonds in de zaal.  
		     
		  Wat ging dat gauw!  
		  ‘Miauw, miauw!’  
		  Ons muisje was niet meer.  
		  Maar Mietje sprak:  
		  ‘O, bullebak,  
		  Ik dans met u nooit weer!’  
		
 
	  
	  
	 209. Lieve lente.
 
	  
		Lieve Lente, wees gegroet  
		Met uw' frissche geuren,  
		Met uw vriend'lijk, blij gelaat  
		En uw' schoone kleuren.  
		   
		Waait er niet een zoele wind  
		Langs d' ontwaakten akker?  
		Kust geen gouden zonnestraal  
		Al de bloempjes wakker?  
		   
		Ruischt er niet een vroolijk lied  
		Uit wel duizend kelen?  
		Ziet men 't kleine blaadje niet  
		Met den lichtstraal spelen?  
		   
		Ziet het oog op veld en wei'  
		Niet een bont gewemel?  
		Stijgt geen vol en klaar geluid  
		Op ten blauwen hemel?  
{==208==} {>>pagina-aanduiding<<}
 
		Alles, alles heeft een' stem;  
		Heel Natuur aâmt vrede.  
		‘Lieve Lente, wees gegroet!’  
		Juich ik vroolijk mede.  
	 
 
	  
	  
	 210. Een paradijs.
 
	  
		De Lente kwam; de Meimaand kwam!  
		'T is leven wat men ziet!  
		De blijdschap spreekt uit bloem en blad  
		En klinkt ook uit ons lied.  
		   
		Hoor, boven in de blauwe lucht,  
		Daar klinkt des leeuw'riks toon!  
		En 't windje, dat langs 't duinvlak strijkt,  
		Dat zingt: ‘Hoe schoon! Hoe schoon!’  
		   
		Ja, alles, alles heeft een' stem,  
		Die iedereen vertelt:  
		‘Gods goedheid ligt in 't groenend bosch  
		En over 't geurig veld.’  
		   
		Zing op, zing op dan, 't schoonste lied,  
		Den goeden God ter eer!  
		Komt, staam'len we allen, vol gevoel:  
		‘Wat zijt Gij groot, o Heer!  
		   
		‘Het bloempje geurt; de vogel zingt  
		'T oud liedje op nieuwe wijs:  
		Het veld is nu één bloementuin,  
		Heel de aarde een Paradijs!’  
	 
 
{==t.o. 208==} {>>pagina-aanduiding<<}
 
	 
		
{== afbeelding 
		  	
		==} {>>afbeelding<<}
    
 
	  
	  
{==209==} {>>pagina-aanduiding<<}
 
		211. Op eene graszode.
 
		 
		  Op een' graszode in de kooi  
		  Zingt een leeuw'rik, even mooi,  
		  Even heerlijk als daar boven,  
		  Waar hij zich, met dart'le vlucht,  
		  Opheft in de blauwe lucht.  
		  Zou het beestje soms gelooven,  
		  Dat zijn' kooi de hemel is,  
		  En de zode een' weide, frisch,  
		  Geurig,  
		  Kleurig,  
		  Zacht en fleurig,  
		  Waarop onze kleine guit  
		  Dartelt tusschen bloem en kruid?  
		  Och, dan is het vroolijk beest  
		  Zeker nooit recht vrij geweest.  
		  Hoor, het klinkt in blij geschal:  
		  ‘Vrijheid, vrijheid bovenal!’  
		  Dat 's een leven,  
		  Boven in de lucht te zweven!  
		  Daar te zien hoe veld en dreven,  
		  Bosch en hei',  
		  Hof en wei',  
		  Vol en zoet,  
		  Baden in den zonnegloed,  
		  Die heel de aarde, vol van pracht,  
		  Lief en zacht,  
		  Tegenlacht.  
		  Arme leeuw'rik in de kooi,  
		  Buiten, buiten is het mooi!  
		  Mocht ge dáár de zon zien blinken,  
		  Mocht ge dáár den dauwdrop drinken,  
{==210==} {>>pagina-aanduiding<<}
 
		  O, hoe zou uw liedje klinken  
		  In de maat,  
		  Vroeg en laat,  
		  Vrij  
		  En blij,  
		  Lief en teer,  
		  God ter eer!  
		  Arme leeuw'rik in de kooi,  
		  Zingt ge uw lied reeds nu zoo mooi,  
		  Hoe zal 't dan wel buiten zijn,  
		  Vogelijn,  
		  Als ge vrij en frank kunt zwieren,  
		  En naar lust kunt tierelieren,  
		  Buiten, buiten, waar de zon  
		  Spiegelt in de frissche bron?  
		  Buiten, waar het bloempje bloeit,  
		  Buiten, waar het plantje groeit,  
		  Waar het koeltjen, onvermoeid,  
		  Met het wuivend koren stoeit,  
		  Waar der bloemen zoete geur  
		  Opstijgt uit de schoonste kleur?  
		  'K weet, dat een gevangenman  
		  Nooit zoo heerlijk zingen kan!  
		  En daarom, o, leeuw'rik-mijn,  
		  'K wil ook, dat gij vrij zult zijn!  
		  'T deurtje is open, vlucht nu, vlucht,  
		  Boven naar de blauwe lucht.  
		  Vlieg nu!  
		  Wieg u,  
		  Kameraad,  
		  Vroeg en laat  
		  Op de vlucht  
		  In de lucht,  
{==211==} {>>pagina-aanduiding<<}
 
		  Op de takjes, tusschen 't gras,  
		  In het loover, bij den plas!  
		  Leeuw'rik, zwier nu,  
		  Tierelier nu,  
		  Maar zorg, dat in geen geval,  
		  'T vogelnet u lokken zal!  
		
 
	  
	  
	 212. Bad in zee!
 
	  
		In zee, in zee, o, daar is 't goed,  
		Daar wordt men kloek en krachtig!  
		In zee, in zee, o, daar is 't mooi!  
		En zijn de golven machtig,  
		Wij rijzen op en plompen neer,  
		En buit'len weer,  
		Door 't stuivend schuim bedolven,  
		In 't midden van de golven!  
		   
		In zee, in zee, o, daar is 't goed  
		Voor ied'ren flinken jongen.  
		In zee, in zee, o, nergens wordt  
		Zoo flink in 't rond gesprongen.  
		Wij beuken 't bruisend, koele nat,  
		Dat om ons spat,  
		En spart'len in de baren,  
		Alsof wij visschen waren.  
		   
		In zee, in zee, komt makkers, komt!  
		'T ontbreekt u aan geen' vuisten,  
		Een zoon van 't Oude Nederland  
		Heeft altijd flinke knuisten!  
{==212==} {>>pagina-aanduiding<<}
 
		De golfslag geeft ons altemaal  
		Een' arm van staal,  
		Om, moest de kans eens keeren,  
		Den vijand áf te weren.  
	 
 
	  
	  
	 213. In den oogst.
 
	  
		‘Boertje, boertje, wat een' drukte,  
		Blijf toch eens een weinig staan,  
		'T schijnt wel, of gij ons wilt zeggen:  
		Gauw, of ik krijg nooit gedaan!’  
		   
		‘Ja, ik weet wel, op de velden  
		Is het thans een drukke tijd,  
		En ik weet ook aardig boertje,  
		Dat ge er 's morgens vroeg al zijt!  
		   
		‘Maar te werken zonder rusten,  
		Ongestoord, hol over bol,  
		Altijd sjouwen, altijd zwoegen,  
		Dat houdt zelfs een paard niet vol.’  
		   
		‘Hoor eens, jongen, als het oogst is  
		Speelt geen mensch hier voor meneer.  
		Om het voedzaam graan te krijgen,  
		Moeten handen in de weer.  
		   
		En al worden wij ook moede,  
		Ieder werkt toch steeds met lust;  
		Want na de oogsttijd komt de winter,  
		En dan is 't een tijd van rust!  
{==213==} {>>pagina-aanduiding<<}
 
		‘Jongen, leer van ons te werken  
		En te rusten op zijn' tijd,  
		Dan zult gij mij dankbaar wezen,  
		Als gij eens een grijsaard zijt!’  
	 
 
	  
	  
	 214. Al te hoog.
 
	  
		Boven, boven in de hoogte  
		Zweeft iets statig, langzaam voort.  
		Zie, nu is het gansch verdwenen  
		Waar het door de wolken boort.  
		Weer een stipje; - 't is weer heen.  
		'T is een luchtbal, naar ik meen!  
		   
		Ja, een luchtbal zal het wezen,  
		Die daar rondzwerft, hoog en droog!  
		Nu eens onder grijze wolken,  
		Dan alweder, o, zoo hoog!  
		Kijk eens, mijn verstand staat stil;  
		Wie nu daarmeê reizen wil!  
		   
		Neen, dan zit ik liever hier maar  
		Op mijn stoeltje of op den grond;  
		'K zou haast denken: 't is daar boven  
		Zeker ook wel ongezond!  
		En, zoo men eens viel, och mijn!  
		Wat een' duik'ling zou dat zijn!  
		   
		Brrr, dat 's iets om van te beven!  
		Neen, ik ga vast nimmer meê!  
		Dan nog liever, nog veel liever  
		Met eene oude schuit op zee.  
		'T liefst van alles, hoor mij wel,  
		Ben ik bij mijn vreedzaam spel!  
	 
 
	  
	  
{==214==} {>>pagina-aanduiding<<}
 
		215. Geen bedelbrood!
 
		 
		  Daar liep een kind op bloote voeten  
		  Door wind en weer,  
		  Met dunne, schier verscheurde kleeren  
		  Maar op en neer.  
		     
		  En als zij iemand aan zag komen  
		  Dan ging zij heen;  
		  Want zij verstond de kunst van bed'len  
		  Nog niet, o neen!  
		     
		  Gelukkig zag een' rijke vrouwe  
		  Haar vriend'lijk aan,  
		  En die heeft toen, ook zonder vragen,  
		  Haar welgedaan.  
		     
		  Toen moest het meisje niet meer bed'len;  
		  Ze werkte graag,  
		  En dikwijls dacht ze: ‘Eene aalmoes vragen,  
		  ‘Dat is een' plaag!  
		     
		  ‘'T verdiende brood smaakt haast zoo lekker,  
		  Als marsepijn;  
		  Maar bedelbrood, vergaârd in luiheid,  
		  Moet bitter zijn!’  
		
 
	  
	  
	 296. Wilt gij zilver?
 
	  
		Wilt gij zilver? Op de boomen  
		Ligt een rijke en schoone vracht,  
		Door Heer Winter, heel in stilte,  
		Dezen nacht hierheen gebracht.  
{==215==} {>>pagina-aanduiding<<}
 
		Zie, hoe 't schittert in de stralen  
		Van het blinkend zonnelicht!  
		Goud de hemel, zilver de aarde:  
		Dat 's een schoon en rijk gezicht!  
		   
		Wilt gij zilver? Komt dan allen!  
		'T ligt op boomen zonder tal!  
		Komt dan buitenshuis! Hier kosten  
		Goud en zilver niemendal!  
		   
		O, wie nu eens rijk wil worden,  
		Blijv' niet bij de kachel staan!  
		'T zilver en het goud, die hier zijn,  
		Doen de harten opengaan.  
		   
		En zij brengen dank en liefde  
		Voor den grooten, goeden God,  
		En ze geven meer dan schatten:  
		Opgeruimdheid en genot!  
		   
		Grijpt het goud dan! Neemt het zilver!  
		Legt het in uw' hartjes neer,  
		En vol blijdschap zult ge juichen:  
		‘Wat ben ik nu rijk, o Heer!’  
	 
 
	  
	  
	 217. Tot u, o God!
 
	  
		Door de twijgen van 't geboomte  
		Heeft de Herfst een kleed gespreid,  
		Rijk aan kleuren, rijk aan vormen,  
		Rijk door lieve eenvoudigheid.  
{==216==} {>>pagina-aanduiding<<}
 
		Door die mengeling van verven  
		In het stil en lieflijk woud,  
		Strikt de zon een kostb'ren keten  
		Van het allerfijnste goud.  
		   
		Zelfs de nevel, droef en somber,  
		Waar hij ook te voorschijn treedt,  
		Strooit een overvloed van paarlen  
		Op het kleurig najaarskleed.  
		   
		Voor- of najaar, zomer, winter,  
		Morgen, middag, avond, nacht,  
		Altijd is Natuur vol schoonheid,  
		Rijk aan verven, vol van pracht.  
		   
		Of de Lente 't veld doet blozen,  
		Of de Zomer 't aardrijk tooit,  
		Of de Herfst met kleuren toovert,  
		Of de Winter zilver strooit,  
		   
		Altijd is de Schepping heerlijk!  
		Altijd biedt zij ons genot!  
		Altijd voert zij 't vrome harte  
		Dankbaar tot U op, o God!  
	 
 
	  
	  
	 218. Kippentaal.
 
	  
		Onze kip heeft negen kuikens,  
		En die maken 't haar wat druk!  
		Telkens hoor ik de oude roepen  
		Aan haar' kleinen: tuk-tuk-tuk!  
{==217==} {>>pagina-aanduiding<<}
 
		Nu eens is het om wat te eten,  
		Dan als zij gevaren ziet;  
		En de kuikens hooren 't aanstonds.  
		En verstaan? Dat weet ik niet.  
		   
		‘Tuk-tuk-tuk’ klinkt in mijne ooren,  
		Altijd eender, dat 's gewis;  
		Maar voor kuikens kan het wezen,  
		Dat er wel verschil in is.  
		   
		Ja, dat moet wel, want aan 't loopen,  
		Zie ik duidelijk en klaar,  
		Of zij komen om wat te eten,  
		Of voor naderend gevaar.  
		   
		Daarom zal 't wel waarheid wezen,  
		En geen sprookje of bloot verhaal,  
		Wat ik onlangs heb gelezen:  
		‘Kippen spreken kippentaal.’  
	 
 
	  
	  
	 219. De weer-profeet.
 
	  
		‘De muggen dansen op en neer;  
		Dat geeft dan morgen vast mooi weer,’  
		Zoo profeteerde een man,  
		En zette daarbij een gezicht,  
		Zooals een man van veel gewicht  
		Alleen maar zetten kan.  
		   
		En, morgen kwam. Wat bracht het meê?  
		Het veld geleek een' bare zee;  
		De regen stroomde neêr.  
		De weer-profeet liet zich niet zien;  
		Hij bleef in huis en gaf misschien  
		De muggen schuld van 't weer.  
	 
 
	  
	  
{==218==} {>>pagina-aanduiding<<}
 
		220. Leêge en volle beurzen.
 
		 
		  Een mensch kijkt voor een' winkelruit  
		  Te-met soms beî zijne oogen uit;  
		  Want wat daar zoo al is te zien,  
		  Vertel ik in geen woord of tien.  
		  Het kijken kost ons niemendal;  
		  Maar 't wordt een minder goed geval,  
		  Als, door dat voor een' ruit te staan,  
		  De centen aan het dansen gaan;  
		  Zij springen dan met veel gemak,  
		  En eer men 't weet, ons uit den zak  
		  Den winkel in, en wat een kruis,  
		  Wij brengen dan vaak wat naar huis,  
		  Wat geen van ons nu op dit pas  
		  Juist nuttig of wel noodig was.  
		  Gaan kijken, nu, dat is niet kwaad,  
		  Maar altijd koopen, kameraad,  
		  Gaf leêge beurzen, (wist ge dat?)  
		  Juist, als men volle noodig had.  
		
 
	  
	  
	 221. Niet als de vogels.
 
	  
		Daar buiten aan den keukenmuur  
		Hing ik een mandje neer,  
		De musschen zagen 't pas, of zie,  
		Ze waren in de weer.  
		   
		Ze droegen pluis en strootjes aan;  
		Het mandje werd haar nest.  
		En vroolijk piepten ze op den rand:  
		‘Zoo'n huisje lijkt ons best!’  
{==219==} {>>pagina-aanduiding<<}
 
		Het musschen-vrouwtje legde toen  
		Heel vlug een eitje of wat,  
		En daarna zag ik, dat zij stil  
		Een' poos op de eitjes zat.  
		   
		Maar na een dag of wat hoorde ik  
		In 't nestje een luid gepiep,  
		'T was 't jonge goedje, dat er zat  
		En luid om eten riep.  
		   
		De musschen-man en musschen-vrouw  
		Zijn dad'lijk uitgegaan,  
		En brachten voor hun hong'rig kroost  
		Het lekkerst voedsel aan.  
		   
		Drie dagen later keken ze al  
		Flink over 't nestje heen;  
		Ze hadden nooit het maagje vol,  
		En nooit genoeg naar 't scheen.  
		   
		Onze oudjes hadden 't vrees'lijk druk.  
		Maar op een' zek'ren keer,  
		Bracht geen' der oudjes aan het kroost  
		Zulk lekker voedsel meer.  
		   
		De musschen-moeder gaf hun les  
		In 't vliegen, en weldra  
		Vloog heel de kleine bende nu  
		Het musschen-vrouwtje na.  
		   
		En waar wat goeds te bikken viel,  
		Streek onze bende neêr;  
		De musschen-moeder pikte, en 't kroost  
		Volgde ook dat voorbeeld weer.  
{==220==} {>>pagina-aanduiding<<}
 
		En zoo was binnen korten tijd  
		Het musschenkroost volleerd;  
		Ze vlogen van hunne Ouders weg  
		En zijn nooit weergekeerd.  
		   
		En de Ouden waren niets bedroefd  
		En hebben niet getreurd.  
		Ze vlogen rond en piepten luid,  
		Als ware er niets gebeurd.  
		   
		Als wij eens deden, als het kroost  
		Van 't musschenpaar! Ja, ziet,  
		'T zou leelijk staan; maar menschen doen  
		Ook als de vogels niet.  
	 
 
	  
	  
	 222. Als marsepijn.
 
	  
		Wij vonden buiten bloemen;  
		Ze groeiden langs het pad;  
		Ze groeiden in de weide;  
		Ze groeiden op de heide;  
		Wij plukten al die bloemen  
		En hebben nu een' schat.  
		   
		Wij maken nu wat ruikers  
		En brengen die naar stad;  
		Wij gaan ze daar verkoopen,  
		En krijgen, zoo we hopen,  
		Voor al die mooie ruikers  
		Al licht een' cent of wat.  
{==221==} {>>pagina-aanduiding<<}
 
		Dan koopen wij een broodje!  
		Wat zal dat lekker zijn!  
		En als wij 't moeder geven,  
		Dan lacht zij zeker even  
		En zegt: ‘Dat kleine broodje  
		Smaakt mij als marsepijn!’  
	 
 
	  
	  
	 223. Eene simpele vraag.
 
	  
		Vuiler dier dan 't varken  
		Ken ik niet, dat 's waar!  
		'T wroet maar in de modder,  
		Vuil is 't hier en daar,  
		   
		'T zal zich nooit eens wasschen;  
		'T wentelt maar in 't nat!  
		T' neemt alleen, als 't heet is,  
		Maar een modderbad.  
		   
		Vriend'lijk is het nimmer;  
		'T knort en bromt, meer niet!  
		'T is een vuilpoets en een  
		Allemans-verdriet.  
		   
		'T is zoo, lieve kind'ren,  
		Vuil en naar is 't zwijn!  
		Maar, hadt gij geene Ouders,  
		Wat zoudt gij dan zijn?  
	 
 
	  
	  
{==222==} {>>pagina-aanduiding<<}
 
		224. Tijd verslijt.
 
		 
		  Wat een knol staat voor die slede!  
		  Wat een kop en wat een staart!  
		  'T is maar enkel vel en beenen!  
		  Traag en ak'lig stapt het henen!  
		  Hoor eens, zulk een sleeperspaard  
		  Is al bitter weinig waard!  
		     
		  Nu, ik vind het ook niet prachtig,  
		  Ook niet aardig, dat is waar.  
		  Maar zijn we ook eens oud van jaren,  
		  Wij zijn dan niet, die wij waren  
		  In ons vroolijk kinderjaar;  
		  Tijd verslijt, geloof dat maar!  
		
 
	  
	  
	 225. Op een bovenhuis.
 
	  
		‘Al onder 't frissche lommerdak  
		Bij bloemen keurig fijn,  
		Die geuren en die kleuren, och,  
		Wie daar niet graag zou zijn?  
		   
		‘'T is daar wel tienmaal beter, ja!  
		En ik roep luidkeels dit:  
		'T is wel een groote domoor vast,  
		Die toch in huis maar zit!’  
		   
		Zoo sprak een rijkmans-buitenkind;  
		Maar hij vergat toch wat;  
		Hij dacht niet aan een bovenhuis  
		En al wie daarin zat.  
{==223==} {>>pagina-aanduiding<<}
 
		Ja, menig stadskind zat ook graag  
		Daar vrij en blij op 't land;  
		Een' vuist te zetten, dat gaat best;  
		Maar toch niet zonder hand.  
		   
		Die hand nu mist op 't bovenhuis  
		In stad zoo menig kind!  
		Is elk nu dom, die binnen zit?  
		Vraag ik u, rijkmans-kind?  
	 
 
	  
	  
	 226. Op het strand.
 
	  
		Op het strand is 't heerlijk spelen.  
		Gij denkt zeker en gewis,  
		Omdat daar, door 't luchtig windje,  
		Alles koel en heerlijk is.  
		   
		Neen, dan zoudt gij u vergissen,  
		Als gij dat voor waar hieldt. Weet,  
		'T is des zomers op het strand soms,  
		Ook als 't waait, nog brandend heet.  
		   
		Maar het is daar prettig spelen,  
		Wijl daar Jan en Alleman  
		Stoeien, dansen, springen, loopen,  
		Ja, zelfs putten graven kan.  
		   
		Bergen maken wij en dalen,  
		Vestingen met gracht en wal,  
		Kerken, torens, huizen, kelders,  
		Schuren, ja, en wat niet al?  
{==224==} {>>pagina-aanduiding<<}
 
		'T strand gelijkt soms na ons spelen  
		Slechts één groote warklomp, maar  
		'T water spoelt er even over  
		En - het is weer kant en klaar.  
		   
		Speel zoo in den tuin eens, vrindje!  
		Ja, als niemand u daar ziet,  
		Maar in 't bijzijn van den tuinman  
		Of uwe Ouders, doet gij 't niet.  
		   
		Maar aan 't strand kan ieder spelen,  
		Wat hem lust, daar is men vrij;  
		Ieder doet er, wat hij 't liefst doet,  
		Al stond daar de Koning bij.  
		   
		Op, naar 't strand om vrij te spelen,  
		Wat men wil! Wie gaat er mee?  
		Menig kindje hoort het, zuchtend:  
		‘Ach, ik woon zoo ver van zee!’  
	 
 
	  
	  
	 227. Een zonnig plaatsje.
 
	  
		In de weide wil ik wezen!  
		Ik wil dart'len tusschen 't gras!  
		Ik wil rollen in de klaver.  
		'K wil mij spieg'len in den plas!  
		O, wie zulk een' weide ziet,  
		Wil eene and're speelplaats niet.  
		   
		Ja, zoo klinkt het in den zomer,  
		Maar des winters zeker niet;  
		Dan is 't sneeuw en ijs en schraalheid,  
		Alles wat het oog daar ziet.  
{==225==} {>>pagina-aanduiding<<}
 
		Dan zoekt ieder kind bedaard,  
		'T warmste plaatsjen aan den haard.  
		   
		Ieder plekje heeft zijn' tijd zoo,  
		Doch het plekje in 't menschenhart,  
		Wordt gezocht bij hitte en koude.  
		Wordt gezocht in vreugde en smart.  
		'K hoop, dat ieder bij u, kind,  
		Daar een zonnig plaatsje vindt.  
	 
 
	  
	  
	 228. Om niet.
 
	  
		Hoort ge daar buiten  
		Het liefelijk fluiten?  
		Hoort ge dat zingen?  
		Ziet ge dat springen,  
		Hipp'lend,  
		Tripp'lend,  
		Nu hier en dan daar?  
		Hoort ge dien wildzang zoo onder mekaêr?  
		Daar zijn de zangers, die geven om niet  
		'T heerlijkste lied.  
		Hebt gij nog ooren?  
		Och, wil dan hooren!  
		Tracht eens den zin van hun lied te verstaan,  
		Licht heft ge dan ook een lied met hen aan.  
		Zingt dan,  
		Springt dan  
		Vrij en blij  
		Zooals zij!  
{==226==} {>>pagina-aanduiding<<}
 
		Laat uw' tonen wijd en zijd  
		Klinken in den lentetijd  
		En geeft zoo uw schoonste lied,  
		God ter eer, den mensch om niet.  
	 
 
	  
	  
	 229. Zaaien en oogsten.
 
	  
		De boer strooit zaad in de aarde  
		En wat hoopt hij ervan?  
		Hij wenscht eens na dat zaaien,  
		Dat hij veel graan mag maaien  
		En vol-op oogsten kan.  
		   
		Zoo strooit men in uw' hartjes,  
		Mijn kind, het zaaizaad neer!  
		Och, mocht het daar ook bloeien,  
		En tot een' oogst daar groeien,  
		God en den mensch ter eer!  
	 
 
	  
	  
	 230. Mijn paard en rijtuig.
 
	  
		Het is niet prettig als men zoo  
		Een rijk man rijden ziet,  
		En onze leêge beurs luid roept:  
		‘Ge wilt, maar kunt dat niet!’  
		Men rijdt dan zoo maar henen  
		Op zijne apostelbeenen.  
		   
		Maar komt een kreupel mensch voorbij,  
		Die heel slecht loopen kan,  
		Dan kijkt gij eerst naar 't rijtuig, en  
		Dan naar dien armen man,  
{==227==} {>>pagina-aanduiding<<}
 
		En zegt: ‘Ik loop vrij henen  
		‘Op twee gezonde beenen!  
		   
		‘Mijn rijtuig brengt mij overal,  
		Zelfs langs het smalste pad,  
		In 't dichtste bosch, op 't hoogste duin,  
		In 't drukste deel der stad.  
		'K dwaal overal vrij henen  
		Op twee gezonde beenen.  
		   
		En wie mij nu beklagen gaat,  
		Dat ik niet rijden kan,  
		In 't prachtig rijtuig, zie, dien wijs  
		Ik dan mijn rijtuig ân,  
		En 'k zeg: ‘Och vriend, ga henen!  
		‘Mijn paard en rijtuig, goede man,  
		Zijn twee gezonde beenen!’  
	 
 
	  
	  
	 231. Eene goede school.
 
	  
		De bijtjes vliegen af en aan,  
		En keeren eind'lijk zwaar belaân  
		Terug naar hare woning  
		En vullen die met honing.  
		   
		Zoo wordt den heelen zomertijd,  
		Gewerkt met kracht, gespaard met vlijt;  
		Ze leven van 't gespaarde  
		Als 't wintert in de gaarde.  
		   
		Gelooft gij wel, dat menig man  
		Van bijen nog wat leeren kan?  
		Och, kind, ga eens by tij-en  
		Naar 't schoolhuis van de bijen.  
	 
 
	  
	  
{==228==} {>>pagina-aanduiding<<}
 
		232. Wij wachten de warmte.
 
		 
		  Hij is er weer! Hij is er weer!  
		  De vriend'lijke ooievaar!  
		  Het is alsof hij klepp'ren wil:  
		  ‘Houd nu maar met dat klagen stil!  
		  Het voorjaar is weer daar!’  
		     
		  Dat is een pret! Dat is een pret!  
		  Maar lieve vogel, zeg,  
		  Als gij het voorjaar mededraagt  
		  Op uwe vleug'len, waarom jaagt  
		  Gij dan de sneeuw niet weg?  
		     
		  Ja, nog van nacht! Ja, nog van nacht!  
		  Lag achter in de vaart  
		  Een korstjen ijs, en 't jonge gras  
		  Zag wit, alsof 't gesuikerd was.  
		  En ieder zocht den haard.  
		     
		  Uw voorjaar is, uw voorjaar is  
		  Nog lang geen zomer, hoor!  
		  Maar dat is zeker, wat het doet,  
		  Of 't sneeuwt of vriest, toch kort en goed,  
		  Slaan wij er ons wel door.  
		     
		  En ooievaar, en ooievaar,  
		  Na al die sneeuw, dat ijs,  
		  Na al die buien stellen wij,  
		  Is maar die koude tijd voorbij,  
		  De warmte meer op prijs.  
		
 
	  
	  
{==229==} {>>pagina-aanduiding<<}
 
		233. Hier zijn wij!
 
		 
		  Ik heb haar gezien,  
		  Prinses Willemien,  
		  En weet ge wel wat ik toen dacht?  
		  Nu wordt ze geprezen, gevleid en geëerd,  
		  En is ze eenmaal groot, is 't licht ommegekeerd,  
		  En wordt ze wellicht wel veracht.  
		     
		  Maar 'k dacht ook meteen:  
		  Zoolang als er één  
		  Prinses Willemien nog bemint,  
		  Zal ik Haar vereeren, en 'k blijf Haar getrouw,  
		  Als ze eenmaal in 't leven, gegroeid tot een' Vrouw,  
		  Maar blijft wat ze nu is, als Kind!  
		     
		  En wordt zij zoo groot,  
		  Er is dan geen nood,  
		  Dat zij ongelukkig zal zijn;  
		  Want wat nu nog jeugd heet, groeit ook met Haar meê,  
		  En dreigen Haar rampen, het klinkt dan: ‘Hoezee!  
		  Hier zijn wij, Prinses Willemijn!’  
		     
		  Wat macht er dan naakt,  
		  Zij wordt dan bewaakt,  
		  Door mannen nog wakker en vroed!  
		  Groei op dan in vrede, Prinses Willemijn,  
		  Hier zijn wij, als kind'ren, wij hopen te zijn  
		  Eens mannen vol trouw en vol moed.  
		
 
	  
	  
{==230==} {>>pagina-aanduiding<<}
 
		234. Verhoogd.
 
		 
		  Dat was er een fortuintje,  
		  Dat ik vandaag vernam,  
		  Toen ik om negen uren  
		  Op school mijn' plaats innam.  
		     
		  ‘Mejongen,’ zeide meester  
		  En keek mij lachend aan,  
		  ‘Ik kan u niet gebruiken  
		  En gij moet hier vandaan!’  
		     
		  Ik zette 't op een huilen;  
		  Want weet gij, wat ik dacht?  
		  ‘Och, och, nu word ik zeker  
		  Naar lager klas gebracht!’  
		     
		  Maar meester zeî weer lachend:  
		  ‘Wat, hebt gij nu geen pret,  
		  Daar gij met tranen alles  
		  Hier onder water zet?’ -  
		     
		  ‘Omdat ik nu verlaagd word  
		  Huil ik,’ zoo sprak ik ras.  
		  Maar meester zeî: ‘Loop jougen!  
		  Gij gaat naar hooger' klas!’  
		     
		  Nu waren al mijn' tranen  
		  Heel spoedig opgedroogd;  
		  En ik riep vroolijk lachend:  
		  ‘Hoezee! ik ben verhoogd!’  
{==231==} {>>pagina-aanduiding<<}
 
		  Nu zit ik dan in de achtste  
		  Dat 's onze hoogste klas,  
		  Maar daar komt dan zoo even  
		  Veel leeren eens vanpas.  
		     
		  Doch dat is niets; ik leer maar,  
		  En wat gij zeggen moogt,  
		  Ik juich van ganscher harte:  
		  ‘Hoezee! Ik ben verhoogd!’  
		
 
	  
	  
	 235. Een groot spook.
 
	  
		Ik ken een spook, een ak'lig spook,  
		Een spook om voor te vreezen,  
		Een spook, waarvoor men overdag  
		Het meest dient bang te wezen.  
		Het sloft traag op zijn' beenen voort;  
		Het spreekt heel langzaam, woord voor woord,  
		'T is moê van 't niets doen en 't verslijt  
		Met droom'rig rondzien al den tijd.  
		Zegt, zoudt gij soms niet weten  
		Hoe 't spooksel wel mag heeten?  
		   
		En zoo gij 't soms niet weten mocht,  
		Wil ik het wel vertellen.  
		Dat spook heet Luiheid, en het komt  
		Den mensch bij dag meest kwellen.  
		Maar zoo het hier komt, spring dan op  
		En geef dat wangedrocht een' schop,  
		Of pak het stevig bij zijn' kraag  
		En geef het eens een flink pak slaag,  
		Dan maakt het lange beenen  
		En 't spooksel is verdwenen.  
	 
 
	  
	  
{==232==} {>>pagina-aanduiding<<}
 
		236. Glijbaantje.
 
		 
		  Wat is het mooi! Wat is het glad!  
		  Wat is 't een heerlijk baantje!  
		  De dag is voor de pret te kort!  
		  Dus glijden wij, als 't avond wordt,  
		  Nog wat bij 't lichte maantje.  
		     
		  En wat een' baan! Hoe lang en breed!  
		  Vier kunnen naast elkander!  
		  Komt, jongens, komt! Wie glijdt er mee?  
		  Van beide kanten telkens twee!  
		  En nooit raakt de een den ander.  
		     
		  Hoe kunnen er toch menschen zijn,  
		  Die nu van koude beven?  
		  O, als het aan ons allen lag,  
		  Dan zou de meester elken dag  
		  Een ‘uurtje vroeger’ geven.  
		     
		  Wel, glijdt maar, jongens, dat het gaat,  
		  Als van een leien dakje!  
		  Maar schoen- en klompenmaker gaan  
		  Aan 't lachen, zien zij 't baantjen aan,  
		  Want, dat brengt geld in 't zakje.  
		
 
	  
	  
	 237. Sinterklaas met regen.
 
	  
		‘Wel, oude man, wel, goede man,  
		Wat zijt ge een rare Sint!  
		Dat brengt ons nu al dagen lang  
		Maar regen, mist of wind. -  
{==233==} {>>pagina-aanduiding<<}
 
		Des avonds uitgaan? Niets ervan.  
		Moe' zegt: ‘Het is te nat!’  
		En Vader bromt: ‘De heele straat  
		“Lijkt wel een modderbad!”  
		Och, Sinterklaas, hoe kunt ge toch  
		Zoo raar en nukkig zijn?  
		Waarom geeft gij geen' droge straat  
		Met vorst of maneschijn?  
		Wel stopt ge alle winkels vol!  
		Ze zijn zoo vol als mut;  
		Het ligt te koop voor oud en jong,  
		Maar 't meest voor 't kleine grut.  
		En zie, dat “grut” houdt gij in huis,  
		Of jaagt het vroeg naar bed!  
		Nu Sinterklaas, dat vind ik naar!  
		Ik dank u voor de pret!’ -  
		Zoo bromde en knorde een kleine man;  
		Maar na een' dag of wat,  
		Riep hij bij schoenen vol: ‘Och, och,  
		Wat lieve man is dat!’  
	 
 
	  
	  
	 238. Dubbel lekker.
 
	  
		Ik heb een' sinaas-appel,  
		Een' appel, groot en fijn!  
		Dat zal een sappig beetje,  
		Een heerlijk hapje zijn!  
		   
		'K zal hem voorzichtig schillen;  
		Want berst het dunne vlies,  
		Dan drupt er heerlijk sap uit,  
		En dat is groot verlies.  
{==234==} {>>pagina-aanduiding<<}
 
		En als hij dan geschild is,  
		Is alles dan voor mij?  
		Neen, ik zal eerlijk deelen.  
		Ik maak ze thuis ook blij.  
		   
		Eén vierdepart voor Vader,  
		Eén vierdepart voor Moe',  
		Eén voor mijn kleine Zusje,  
		En één komt mij dan toe.  
		   
		Een heele alleen smaakt heerlijk;  
		Maar 'k heb het ook niet mis,  
		Dat die gedeelde bommerd,  
		Ook dubbel lekker is.  
	 
 
	  
	  
	 239. Een echte weldoener.
 
	  
		Een knaapje liep te bed'len;  
		Hij vroeg een stukje brood.  
		Hij deed het niet uit luiheid,  
		Maar wel uit grooten nood.  
		   
		Zijn' Moeder was eene arme,  
		Een' zwakke, zieke vrouw,  
		Gekleed sinds een paar maanden  
		In 't zwarte kleed van rouw.  
		   
		Zij was eene arme weduw,  
		En werken kon zij niet,  
		Omdat haar nu al maanden  
		De koorts maar niet verliet.  
{==235==} {>>pagina-aanduiding<<}
 
		En niemand kwam haar helpen.  
		Toen zeí ze: ‘Lieve Piet,  
		‘Gij moet uw brood gaan bed'len,  
		Want Moeder heeft het niet!’  
		   
		Piet liep toen stil de straat op;  
		Maar 't bed'len ging slecht af.  
		Geen mensch, die hem eene aalmoes,  
		Of maar wat te eten gaf.  
		   
		Dat zag een jong matroosje,  
		Die kwam zoo pas uit zee,  
		En zeî: ‘Wel, mag're sprinkhaan,  
		Ge lijdt gebrek voor twee!  
		   
		‘Waarom loopt gij te bed'len?  
		Hebt gij geen' Vader dan,  
		Die ergens in de stad hier  
		Voor u wat werken kan?’  
		   
		‘Ach,’ zuchtte Piet, ‘mijn Vader  
		‘Is al twee maanden dood,  
		En Moeder kan niet werken.  
		Ze is ziek en heeft geen brood!’  
		   
		‘Ei, ei, is 't zoo gelegen!’  
		Sprak ons matroosje toen,  
		‘Dan weet ik wel, mijn jongen,  
		Wat gij nu eens moet doen.  
		   
		‘Ge brengt me naar uw' woning  
		Wie weet of ik daar dan  
		U en uw' zieke Moeder  
		Geene uitkomst brengen kan!’  
{==236==} {>>pagina-aanduiding<<}
 
		Piet bracht hem nu bij Moeder,  
		En toen 't matroosje zag,  
		Wat daar te zien was, trok hij  
		Zijn' geldbeurs voor den dag.  
		   
		‘Hier,’ zeî hij, ‘neem maar alles!  
		'T is niet te veel voor twee!  
		Ik heb dat geld niet noodig;  
		Want ik ga weer naar zee!’  
		   
		En toen hij dat gezegd had,  
		Wierp hij zijn' geldbeurs neer  
		En 't ‘Dank je!’ van ons tweetal  
		Vernam hij al niet meer!  
		   
		Hij liep vlug heen. Piet knielde  
		Toen bij het ziekbed neer,  
		En zeî: ‘Geef Gij dien zeeman  
		Uw' zegen, Lieve Heer!’  
	 
 
	  
	  
	 240. Een goede wensch.
 
	  
		Het blijft maar winter, ied'ren dag,  
		En 't vriest maar altijd door.  
		Wij hebben vol-op brand in huis  
		En eten ook, dus 't is geen kruis  
		Voor ons, maar voor den armen man,  
		Die werken wil en 't nu niet kan,  
		Is 't lang geen pretje, hoor!  
		   
		Daar wordt veel armoê nu geleên,  
		En menig werkman wil,  
{==237==} {>>pagina-aanduiding<<}
 
		Al is de nood ook nog zoo groot,  
		Niet leven van gebedeld brood.  
		Zijn zomer-spaarpot is schoon leêg;  
		Maar nijpt de winter ook terdeeg,  
		Hij zwijgt zijne armoê stil.  
		   
		En toch, houdt lang de winter aan,  
		Dan moet de brave man,  
		Al doet het hem ook groot verdriet,  
		Wel bed'len of hij wil of niet!  
		Dat vind ik jammer, en ik wensch  
		Dus voorjaarsweer, opdat elk mensch  
		Zijn brood verdienen kan.  
	 
 
	  
	  
	 241. Op schaatsen.
 
	  
		Als ik maar schaatsen rijden kan,  
		Dan ben ik er gelukkig ân  
		En heb ik dol-veel pret!  
		Dan ga ik 's avonds loom en moê  
		Tevreden naar mijn huis, en doe,  
		Doorwarm, mijn' kleeren uit  
		En 'k sluit  
		Mijn' luiken en mijn' huisdeur toe  
		En ik ga gauw naar bed.  
		Maar,  
		Waar  
		Is 't ook, dat menig man  
		Niet zoo vol-op genieten kan.  
		Niet ieder heeft als ik  
		Zoo'n schik,  
{==238==} {>>pagina-aanduiding<<}
 
		Zoo'n winterpak,  
		Zoo'n vriend'lijk dak,  
		De wangen bol,  
		En 't buikje vol,  
		En als ik dat niet alles had,  
		Wel, vriend, ik zou zoo meenen, dat  
		Geene ijsbaan mij dan redden zoude  
		Van honger en van groote koude,  
		'K had stellig minder praats en  
		Ook minder pret op schaatsen.  
	 
 
	  
	  
	 242. Het kikkervolk.
 
	  
		‘Professors zijn de kikkers niet!’  
		Nu ja, dat 's gauw gezeid,  
		Maar om professor ook te zijn,  
		Dat is geen' malligheid.  
		   
		Doch menigeen noemt zich heel knap,  
		En geeft zich, glad verkeerd,  
		Zooals dat een professor mag,  
		Den naam van ‘hooggeleerd’.  
		   
		En moet hij spreken, och, dan zegt  
		Soms één onnoozel woord,  
		Dat onze knappe wijsgeer tot  
		Het kikkervolk behoort.  
	 
 
	  
	  
{==239==} {>>pagina-aanduiding<<}
 
		243. Te voet.
 
		 
		  Als ik op mijne stelten sta,  
		  Dan ben ik niet meer kleen;  
		  'K steek boven alles uit, en 'k zie  
		  Ook over alles heen.  
		     
		  Maar stap ik maar één keertje mis,  
		  Dan doe ik ook een' val,  
		  En ik ben tusschen dwergen dan  
		  Zelfs nog het kleinst van al.  
		     
		  Op stelten loopen, nu, dat is  
		  Een' enk'len keer wel goed;  
		  Maar, als ik waarlijk groot mag zijn,  
		  Dan ben ik liefst te voet.  
		
 
	  
	  
	 244. Honden-verstand.
 
	  
		Mijn hondjen is kunstig.  
		Het kan, 'k weet niet wat!  
		Zoo ik het vertelde,  
		Ge zeidet vast, dat  
		Gij niet kondt gelooven,  
		Dat zooveel daar boven  
		In 't hondenhoofd zat.  
		   
		En toch is het waarheid;  
		Maar 'k bloos er om, want  
		Ik weet nog niet veel en  
		'K ben niet bij de hand.  
		En 'k houd toch voor waar, dit:  
		Dat meer in mijn hoofd zit  
		Dan honden-verstand.  
	 
 
	  
	  
{==240==} {>>pagina-aanduiding<<}
 
		245. Op klompen.
 
		 
		  ‘Op klompen, bah, dat is geen' dracht!  
		  'K heb veel te mooie kleeren!  
		  Ze zijn alleen voor boeren goed;  
		  Maar niet voor jongeheeren.  
		  Ik heb gepoetste laarzen aan  
		  Om uit te gaan;  
		  Maar, ziet ge, klompen laat ik staan.’  
		     
		  Zoo sprak eens op een' najaarsdag  
		  Een rijke heeren-jongen,  
		  En met gepoetste laarsjes aan  
		  Kwam hij daar aangesprongen.  
		  Hij woonde buiten, en tevreên  
		  Liep hij alleen  
		  Door plassen en door modder heen.  
		     
		  De boeren-jongens hadden schik  
		  In 't neuswijs rijkmans-zoontje;  
		  Ze dachten: ‘Bij die Deftigheid  
		  Komt boontjen om zijn loontje.’  
		  En wat men nu den and'ren dag  
		  Al hoorde of zag?  
		  Wel, dat hij ziek te bedde lag.  
		     
		  Gelukkig was hij gauw hersteld  
		  En kwam hij spoedig deelen  
		  In echte boeren-jongens pret,  
		  En boeren-jongens spelen.  
		  En vrij kon hij zijn' gang nu gaan,  
		  Want zie, voortaan  
		  Kwam onze maat op klompen aan.  
		
 
	  
	  
{==241==} {>>pagina-aanduiding<<}
 
		246. Rozen op de wang.
 
		 
		  'T is helder weer,  
		  Maar ik heb koû;  
		  Wat of ik nu  
		  Toch spelen zou?  
		  Want altijd bij  
		  De kachel staan,  
		  Dat gaat nu toch  
		  Geheel niet aan.  
		  De sneeuw is weg  
		  En 't ijs is heen;  
		  De wind blaast uit  
		  Het noord alleen.  
		  Droog is de weg;  
		  Droog is de straat!  
		  Wat moet ik doen?  
		  Wist ik maar raad!  
		  Maar stil toch eens,  
		  'K bedenk daar wat:  
		  Als ik nu eens  
		  Geen' hoepel had,  
		  Dan zeide ik licht:  
		  ‘Och, Vader, och,  
		  Geef mij terstond  
		  Een' hoepel toch!’  
		  Maar 'k moet die vraag  
		  Niet doen, wel neen!  
		  Ik ben zoo rijk  
		  En 'k heb er een!  
		  Hier is hij al  
		  En nu op straat!  
{==242==} {>>pagina-aanduiding<<}
 
		  'K ga hoep'len, hoor,  
		  Dat 's uitgepraat.  
		  Doe ik dat flink,  
		  'K heb geen berouw;  
		  Want warmte komt  
		  Dan wel voor kou'.  
		  En doe ik dat  
		  Niet al te lang,  
		  'K heb rozen dan  
		  Ook op de wang.  
		
 
	  
	  
	 247. Te paard.
 
	  
		Mijn buurman is een huurkoetsier,  
		En komt nu de avond aan,  
		Dan is voor al de paarden ook  
		Het daag'lijksch werk gedaan,  
		En mogen ze, als het zomer is,  
		Ook naar de weide gaan.  
		   
		Dan sta ik wel eens bij de deur,  
		En als de knecht mij ziet,  
		Dan zegt hij wel eens, - wat een pret, -  
		‘Zeg, rijdt ge mede, Piet?  
		Of blijft ge nu maar bij den stal  
		En doet ge 't liever niet?’  
		   
		Moe' kent den knecht heel goed, en weet,  
		Dat hij goed op mij past;  
		Ik mag dus meê van haar, en hij  
		Tilt me op het paard al vast,  
		En fluistert lachend aan mijn oor:  
		‘Daar hadt gij op gevlast!’  
{==243==} {>>pagina-aanduiding<<}
 
		Hij springt nu achter mij op 't paard  
		En 't gaat dan: hop-hop-hop!  
		Eerst in een drafjen en op 't lest  
		Zelfs flink in een galop!  
		En als ik dan zoo rijden mag  
		Kan 'k mijn geluk niet op!  
	 
 
	  
	  
	 248. Onder den appelboom.
 
	  
		De boom is vol geladen nu  
		Met appels schoon en groot,  
		Ze zijn door 't zonnelicht gekleurd  
		Aan d' eenen kant hoogrood.  
		   
		Wij staan er bij en kijken saâm  
		Naar boven, maar dat geeft  
		Niet veel, als onze grage mond  
		Niet wat te smullen heeft.  
		   
		Daar komt de boer en roept ons toe:  
		‘Nu, jongens, schudt maar goed!’  
		Gij vat wel, dat de goede man  
		'T niet tweemaal zeggen moet.  
		   
		Wij gaan aan 't schudden en in 't gras  
		Valt menige appel neer.  
		‘Ho,’ roept de boer, ‘dat is genoeg  
		Geschud voor dezen keer!  
		   
		‘Wat afviel, steekt dat in den zak  
		En smult er heerlijk van!  
		Maar, vriendjes, denkt bij 't smullen ook  
		Aan onzen Appelman.  
{==244==} {>>pagina-aanduiding<<}
 
		‘Wie al te veel van de appels eet.  
		Met dien wordt 't slecht gesteld,  
		En is hij ziek ervan, dan komt  
		Onze Appelman om 't geld!’  
		   
		Wij dankten 't boertje voor zijn' raad.  
		En wat toen ieder deê?  
		Wel, elkeen at zijne appels op,  
		Maar, - was er zuinig meê!  
	 
 
	  
	  
	 249. Zomernacht.
 
	  
		Alles sluimert: alles rust,  
		Door de maan in slaap gekust,  
		En het koeltje ruischt alleen  
		Zuchtend door 't gebladert heen.  
		Vrede heerscht in heel natuur  
		In het zomer-nachtlijk uur,  
		En die stilte maakt alom  
		Alles tot een Heiligdom,  
		Tot een' Kerk, waar niemand spreekt,  
		Waar zelfs 't zachtst geluid ontbreekt.  
		Maar hoe stom Natuur ook zij,  
		In dit uur gevoelen wij,  
		Meer nog dan bij zonneschijn,  
		Och, hoe zwak en klein wij zijn!  
		En dat zwijgen heeft een' stem,  
		Die ons lieflijk spreekt van Hem,  
		Die van Zijnen hemel-hoog  
		Neêrziet met een Alziend oog  
{==245==} {>>pagina-aanduiding<<}
 
		In 't Heelal, waarvan gewis  
		De aarde maar een stipjen is.  
		En die stemme spreekt zoo zoet,  
		Dat ons hart wel zeggen moet:  
		‘Heer, hoe zwak en klein zijn wij!  
		God, hoe goed en groot zijt Gij!’  
	 
 
	  
	  
	 250. In het bosch.
 
	  
		Onder 't lommer van de boomen  
		Speel ik, als het zonlicht brandt,  
		Midden op den dag nog vroolijk  
		In een' hoop met helder zand.  
		   
		'K maak daar kerken, huizen, grachten,  
		Vestingen met muur en wal,  
		Die ik met mijn' kameraadjes  
		Aanstonds bombardeeren zal.  
		   
		En is alles dan een bouwval,  
		Dan staat na een uur of wat,  
		Op de plaats der oude vesting  
		Weder eene nieuwe stad.  
		   
		Hoe wij na dat harde sjouwen  
		Er dan uitzien, 't is te raân:  
		Goed om bij een' boer te komen,  
		Niet om naar een bal te gaan.  
		   
		Maar, het is de vraag, zegt Vader,  
		Wat is beter boer of bal?  
		'K wed, dat ieder hierop 't antwoord  
		Heel gemak'lijk geven zal.  
{==246==} {>>pagina-aanduiding<<}
 
		Daarom, jongens, daarom, meisjes,  
		Gaat er zomers vrij op los!  
		Jaagt het stads-wit van uw' wangen!  
		Haalt het boeren-rood in 't bosch!  
	 
 
	  
	  
	 251. Verlaten gestorven.
 
	  
		Eens vlogen op een' morgen  
		Twee vogels 't nestjen uit,  
		Ze gingen zich vermeien  
		In 't frisch bedauwde kruid.  
		   
		Het viertal jongen sliep nog,  
		En 't zorgvol vog'lenpaar  
		Genoot van 't poosje vrijheid  
		Eens vroolijk met elkaêr.  
		   
		Doch onder 't lustig tripp'len  
		Zag geen, dat in het gras,  
		Te midden van de struiken,  
		Een knaap verborgen was.  
		   
		Die had daar in zijn' handen  
		Een jongens jachtgeweer,  
		En hiermeê schoot de wreedaard  
		De beide vogels neer.  
		   
		De bengel zeide lachend:  
		‘Dat was een prachtig schot!’  
		Maar dacht niet aan de jongen  
		En aan hun treurig lot.  
{==247==} {>>pagina-aanduiding<<}
 
		Die beestjes rekten hong'rig  
		De kale halsjes uit;  
		Maar geen der Oudjes keerde  
		Op 't piepen, droef en luid.  
		   
		In 't westen zonk de zonne  
		In 't bed van 't avondrood.....  
		En in het nestje lagen  
		Vier jonge vogels dood.  
		   
		Ze stierven heel verlaten  
		Een dood zoo wreed en fel.....  
		Wist dat de knappe jager,  
		De booze jongen wel?  
	 
 
	  
	  
	 252. Het torenhaantje.
 
	  
		Het haantje van den toren draait,  
		Het keert en zwaait  
		Naar alle kanten heen,  
		Zooals de wind dat naar een' gril  
		Maar hebben wil,  
		En 't weigert nooit, och neen!  
		'T wijst oost of west, 't wijst zuid of noord,  
		Het spreekt geen woord  
		En draait maar voort.  
		Dat ding is zeer inschik'lijk, maar  
		Het is toch waar,  
		Dat ik er voor bedanken zou,  
		Als iemand mij maar dwingen wou  
{==248==} {>>pagina-aanduiding<<}
 
		Zijn' zin te doen.  
		'K zou zeggen: ‘Man,  
		‘Dat is nu iets, dat ik niet kan!  
		Ik heb toch ook een' eigen wil,  
		Dus, houd u stil,  
		En wilt ge nu eens doen met eer,  
		Doe dan mijn' zin ook voor een keer.  
		Als 't al van één kant komen moet,  
		Dan gaat het stellig nimmer goed.’  
		Zoo zou ik spreken onbevreesd,  
		Als Jan Kordaat, en niet als 't beest,  
		Dat boven op den toren staat,  
		En als een kind,  
		Door Meester Wind  
		Zich daag'lijks ringelooren laat.  
		'K zou zeggen, - maar,  
		Dat is ook waar,  
		'K bedenk juist daar  
		'T zou leelijk staan,  
		Als door mij niets werd meer gedaan  
		Dan door een' kop'ren torenhaan.  
	 
 
	  
	  
	 253. Ganzen en.....?
 
	  
		Ganzen zijn toch domme dieren.  
		'T is bij haar dag in dag uit,  
		Koekoek één deun, één geluid,  
		Gi-ga-gak,  
		Kwi-kwa-kwak!  
		'T is maar één en 't zelfde lied,  
		En wat anders hoort men niet!  
{==249==} {>>pagina-aanduiding<<}
 
		Ganzen zijn vast domme dieren;  
		Maar zoo ik eens zoek, ik vind  
		Dan voorzeker menig kind,  
		Dat maar praat  
		Vroeg en laat,  
		En, als allemans-verdriet,  
		Domme dingen doet, meer niet!  
	 
 
	  
	  
	 254. Naar de ommerschans.
 
	  
		‘Een aschman worden wil ik niet  
		En ook geen sjouwerman,  
		Ik weet niet hoe een jongen ooit  
		Zoo iets nog worden kan.  
		   
		Ik wil geen baggerman ook zijn  
		En pluimgraaf evenmin,  
		Die baantjes zijn mij veel te vuil  
		En heel niet naar mijn zin.  
		   
		Ik wil geen werkmanspak aan 't lijf;  
		Ik wil geen' ruwe hand;  
		Als ik wat worden moet, dan is 't  
		Iets in den heeren-stand.’  
		   
		Zoo sprak eens Hans, een burgerknaap,  
		En zette toen een' borst,  
		Alsof hij wel een zoontje was  
		Van een baron of vorst.  
		   
		En Hans groeide op, en Hans werd groot;  
		Hij hield een' schoone hand,  
		Maar die was lui, en in het hoofd  
		Zat voor geen grein verstand.  
{==250==} {>>pagina-aanduiding<<}
 
		Geen werkmans-pak had hij aan 't lijf,  
		Maar wel een schooiers-pij,  
		En menig baggerman ging hem  
		Met fieren blik voorbij.  
		   
		Zoo kwam een jaar, zoo ging een jaar  
		En toen kwam onze Hans,  
		Als bed'laar niet in 't armhuis eens,  
		Hij ging naar de Ommerschans.  
	 
 
	  
	  
	 255. Uitvliegen.
 
	  
		In een lief en aardig nestje  
		Lagen eens vier jongen neer,  
		En de vader en de moeder  
		Vlogen daag'lijks heen en weer,  
		Heerlijk, kost'lijk voedsel brengen  
		Aan de kleinen, zwak en teer.  
		   
		Maar het kleine grut werd grooter;  
		'T kreeg een veeren-pakjen aan,  
		En zij leerden dra op 't kantje  
		Van hun aardig nestje staan,  
		Ja, de moeder liet hen dáárna  
		Langzaam aan het vliegen gaan.  
		   
		Zelf leerde ieder 't kostje zoeken  
		En dat ging al wonderbest.  
		Maar als zij van al dat werken,  
		Al dat zoeken, op het lest  
		Moê geworden waren, keerden  
		Zij terug naar 't oude nest.  
{==251==} {>>pagina-aanduiding<<}
 
		Nu ligt daar het nestje ledig  
		En verlaten, zoo ge ziet.  
		Uitgevlogen is het goedje  
		En licht zingen ze in hun lied.  
		Ver van hier en onder vreemden:  
		‘Blijf bij Moeders pappot niet!’  
	 
 
	  
	  
	 256. Onder het blauwe dak.
 
	  
		Als 't winter is, dan is 't in huis  
		En onder 't pannendak  
		Wel uit te houden, en ik blijf  
		Dan binnen met gemak.  
		   
		Maar komt het voorjaar in het land  
		Met zoeten zonneschijn,  
		Dan is 't niet alles voor een mensch  
		Om nog in huis te zijn.  
		   
		En 's zomers, als geheel natuur  
		Daar prijkt in al haar' pracht,  
		Als alles geurt en kleurt en bloeit,  
		En alles, alles lacht,  
		   
		Dan roept de heele vogelschaar,  
		Die springt van tak op tak:  
		‘Verlaat nu toch het muffe huis,  
		Kom onder 't blauwe dak!’  
	 
 
	  
	  
{==252==} {>>pagina-aanduiding<<}
 
		257. Hoe heet hij?
 
		 
		  Mijn haan is toch een wonderdier,  
		  Een wonderdier is hij;  
		  Komt het op ruzie-maken aan,  
		  Hij is er daad'lijk bij.  
		  Ja, onze baas vecht nu en dan  
		  Zóó lang totdat hij niet meer kan.  
		     
		  Maar hebben zijne kippen nu  
		  Eens ruzie met mekaêr,  
		  Dan jaagt hij onze vechters dra  
		  De een hier en de and're daar.  
		  En als men hem daar zoo ziet staan,  
		  Zou men hem noemen: vrede-haan.  
		     
		  Mijn haan is dus een wonderdier;  
		  Maar wat is dan neef Jan,  
		  Die thuis met eigen broêr en zus  
		  Geen' vrede houden kan?  
		  Bij and'ren is hij lief en zoet.  
		  Zeg op, hoe hij wel heeten moet!  
		
 
	  
	  
	 258. In de maak.
 
	  
		De straat was nat;  
		De straat was glad;  
		Ik liep wat wild daar heen,  
		En och, ik zag  
		Niet wat er lag,  
		'K gleed uit en - brak mijn been.  
{==253==} {>>pagina-aanduiding<<}
 
		Nu lig ik hier  
		Een week of vier,  
		Nog moeten twee er bij,  
		En ik ben dan,  
		Zoo goed als 't kan,  
		Voor 't eerst van liggen vrij.  
		   
		En 't loopen zal  
		In elk geval  
		Nog zeer gebrekkig gaan.  
		Maar, wat geluk,  
		Va' heeft mijn' kruk  
		Al in de maak gedaan.  
		   
		Dat 's goed, niet waar?  
		Doch 'k zeg toch maar,  
		Ja, 'k zeg het weenend vaak:  
		‘Neen, 'k ben niet blij!  
		Was maar voor mij  
		Wat anders in de maak.’  
	 
 
	  
	  
	 259. In het beestenspel.
 
	  
		In 't beestenspel zijn wilde dieren  
		Goed opgesloten in een' kooi,  
		En als ik die eens mag gaan kijken,  
		Dan vind ik ze allen zeker mooi.  
		   
		Maar als ik binnenkom, dan kijk ik  
		Eens even in het rond, of 'k wel  
		Gerust kan zijn, dat ik niet daad'lijk  
		Verscheurd word in dat beestenspel.  
{==254==} {>>pagina-aanduiding<<}
 
		‘O, heb geen' vrees er voor,’ zegt Vader,  
		‘Er is daar binnen geen gevaar!’  
		Nu ga ik ook gerust naar binnen.  
		Wat Vader zegt is altijd waar!  
	 
 
	  
	  
	 260. Meikevertjes.
 
	  
		Mooie diertjes zijn het  
		En wie zegt: ‘Misschien!’  
		Heeft nog nooit zoo'n diertje  
		Van nabij gezien.  
		   
		Echte roovers zijn het,  
		En wie zegt: ‘Misschien!’  
		Heeft nog nooit die roovers  
		Aan het werk gezien.  
		   
		Mooi zijn en toch schaad'lijk,  
		Hoor eens, kleine man,  
		'K hoop maar, dat men van u  
		Dat nooit zeggen kan.  
	 
 
	  
	  
	 261. Lest-best.
 
	  
		‘'T begin is moeilijk,’ zegt men vaak.  
		Ik houd dat ook voor waar,  
		Doch, als de wil maar goed is, komt  
		Het moeilijkst werk ook klaar.  
		En is het eenmaal dan geschied  
		Licht zegt ge dan,  
		Mijn kleine man:  
		‘Het was nu toch zoo moeilijk niet!’  
{==255==} {>>pagina-aanduiding<<}
 
		En gaat men met dat werk maar voort,  
		Wat men dan 't laatste doet,  
		Is beter dan het eerste was,  
		Ja, 't is zelfs meer dan goed.  
		En kijkt men nu zijn werk eens aan,  
		Dan zegt men vast:  
		‘'K heb opgepast,  
		En 't laatste is ook het best gedaan.’  
		   
		Mijn' lieve meid, mijn beste knaap,  
		Gij gaat met blijden zin,  
		Met goeden moed en vasten wil  
		Weldra het leven in!  
		Doet zeer veel goeds; maar wat ge op 't lest  
		Het laatste doet,  
		Het zij zoo goed,  
		Dat ieder zeggen kan: ‘Lest-best!’  
	 
 
	  
	  
	 262. Met de kippetjes.
 
	  
		Met de kippetjes naar bed  
		En dan met haar op te staan,  
		Zou dat moog'lijk jong en oud,  
		Klein en groot niet aardig staan?  
		Zie, ik denk zoo, wie dat doet,  
		Zeggen zal: ‘'T bevalt my goed.’  
		   
		Maar des winters, vóór vier uur  
		Zijn de kippen al op 't roest!  
		Dat is mij wat al te vroeg!  
		Als ik dan gaan slapen moest,  
		Maakte ik, hebt ge 't wel bedacht?  
		Toch wat al te langen nacht!  
{==256==} {>>pagina-aanduiding<<}
 
		Met de kippetjes naar bed  
		En dan met haar op te staan,  
		Nu, dat is voor vogels goed,  
		Doch 't gaat niet voor menschen aan.  
		'T ging des zomers maar alleen,  
		Doch des winters ook? Wel neen!  
	 
 
	  
	  
	 263. Groot bal met muziek.
 
	  
		Des avonds in den zomer  
		Dan dansen, met mooi weer,  
		De muggen, vroolijk brommend,  
		Wat lustig op en neer.  
		   
		Ze dansen vast een' polka,  
		En maken vrij en blij,  
		Zoo door elkander springend,  
		Heel mooi muziek er bij.  
		   
		Ik zie dat dansen gaarne,  
		Want na dat vroolijk bal  
		Hoop ik, dat morgen 't weder  
		Ook zonnig wezen zal.  
	 
 
	  
	  
	 264. Met den bokkenwagen.
 
	  
		Wie rijdt er mee? Wie rijdt er mee?  
		In mijnen bokkenwagen,  
		Die sterk en stevig is gebouwd,  
		En om te rijden goed vertrouwd,  
		En heel wat vracht kan dragen,  
		Is plaats genoeg voor meer dan twee.  
{==257==} {>>pagina-aanduiding<<}
 
		Mijn bok is een gewillig dier,  
		Hij weet ook van geen' nukken!  
		Wie rijdt er mee? Stap in dan maar!  
		Niet bang zijn! Er is geen gevaar  
		Voor vreeslijke ongelukken!  
		Stap in! Stap in! 'K heb plaats voor vier!  
	 
 
	  
	  
	 265. Geen honger meer.
 
	  
		Daar liep een vos  
		Door 't groote bosch,  
		En onze maat  
		Wist van den honger heel geen raad.  
		   
		De slimmerd was  
		Dus op dit pas  
		Belust naar buit,  
		En telkens keek hij daarnaar uit.  
		   
		Maar hoe hij keek,  
		De dag verstreek;  
		Hij zocht, maar vond  
		Geen hapje voor zijn' gragen mond.  
		   
		Toen zei hij: ‘Wacht,  
		‘Ik ga van nacht  
		Naar 't kippenhok  
		Daar zit voor mij wel wat op stok.’  
		   
		Maar onze vos  
		Zag in het bosch  
		Volstrekt niet wat  
		De boer had neêrgelegd op 't pad.  
{==258==} {>>pagina-aanduiding<<}
 
		De boer ging heen;  
		De nacht verscheen;  
		Nu lagen daar  
		Zes groote klemmen bij elkaêr.  
		   
		De dief kwam aan  
		Bij 't licht der maan;  
		En wat verdriet  
		Voor hem, de klemmen zag hij niet.  
		   
		Nu nog één stap!  
		Hu, knap-knip-knap!  
		Het was te laat,  
		Gevangen was de kameraad.  
		   
		Hij schreeuwde moord  
		En brand. Dat hoort  
		Ons boertjen aan.  
		En wat heeft die toen wel gedaan?  
		   
		Bij 't kippenhok,  
		Daar stond een stok  
		Verbazend dik  
		Dien neemt de boer, en slaat, wat schrik,  
		   
		Den vos morsdood.  
		Uit was diens nood.  
		Hij lag daar neer.  
		De dief had nu geen' honger meer.  
	 
 
{==t.o. 258==} {>>pagina-aanduiding<<}
 
	 
		
{== afbeelding 
		  	
		==} {>>afbeelding<<}
    
 
	  
	  
{==259==} {>>pagina-aanduiding<<}
 
		266. Wat de luiaard niet kent.
 
		 
		  Alle dagen werken.  
		  Werken dat men zweet,  
		  Maakt dat men zijn' bot'ram  
		  Steeds met blijdschap eet.  
		     
		  Alle dagen lui'ren,  
		  'T geeft niets dan verdriet,  
		  En het lekkerst maaltje  
		  Smaakt den luiaard niet.  
		     
		  Heel den dag flink werken,  
		  Werken flink en goed,  
		  Maakt zelfs op een' stroozak  
		  Nog de ruste zoet.  
		     
		  Lui zijn heel zijn leven,  
		  Och, dat geeft geen' pret!  
		  'T houdt den mensch 's nachts wakker  
		  Zelfs op 't donzen-bed.  
		     
		  Werken is geen' schande,  
		  Werken baart slechts vreugd!  
		  Werken strekt ten zegen:  
		  Ouderdom en jeugd.  
		     
		  Lui'ren geeft slechts rampen,  
		  Kommer en verdriet!  
		  Ware vreugd van 't leven  
		  Kent de luiaard niet.  
		
 
	  
	  
{==260==} {>>pagina-aanduiding<<}
 
		267. Van zessen klaar.
 
		 
		  De duinen op, de duinen af,  
		  Dat is nog eens een pret!  
		  Wie overdag dat heeft gedaan,  
		  Wil 's avonds graag naar bed.  
		     
		  Het bosch maar in, het bosch maar uit,  
		  Dat 's eerst een prettig spel!  
		  Wie dat gedaan heeft, nu, die lust  
		  De dikste bot'ram wel.  
		     
		  Het pad maar op, het pad maar neer,  
		  Wij spelen vange-man!  
		  Wie hier niet bang voor is, die krijgt  
		  Er roode wangen van.  
		     
		  Het huis is goed; het huis is lief;  
		  Het huis is prettig, maar  
		  Wie bang is voor de buitenlucht  
		  Wordt niet van zessen klaar.  
		
 
	  
	  
	 268. Een moordenaar.
 
	  
		Onze kat  
		Zat  
		Met gemak  
		Uren lang op 't hooge dak.  
		Wat ze er deed, ik wist het niet.  
		'K dacht zoo: ‘'T beest heeft vast verdriet.  
		'T zit gedoken in mekaêr.  
		Zeker, poes is droef en naar.’  
{==261==} {>>pagina-aanduiding<<}
 
		Maar  
		Terwijl zij daar zoo zat,  
		Kwam een aardig muschje, dat  
		Onze poes niet werd gewaar.  
		'T hupte vroolijk hier en daar,  
		En, 't was klaar,  
		Nergens zag het dier gevaar,  
		En ik ook niet; maar, ziedaar,  
		Juist toen 't aardig muschje wat  
		Zich vol pret te plukken zat,  
		Deed de kat  
		Een' sprong, en 't beest  
		Was geweest,  
		En toen poes 't verslonden had,  
		Zat  
		Zij aanstonds weer  
		Daar neer,  
		Droef en naar  
		In mekaêr.  
		Maar, -  
		Geen' medelij met haar.  
		Ik begreep nu dat  
		De kat  
		Daar op 't dak te loeren zat,  
		En slechts trek naar vogels had.  
		'K nam terstond een' grooten steen  
		En smeet dien naar poesje heen.  
		Raak was 't niet;  
		Maar de moordenaar verliet  
		Toch het dak, en kort daarna  
		Kwamen al vier muschjes, ja,  
		En die piepten daad'lijk luid  
		Hare vreugde en blijdschap uit.  
{==262==} {>>pagina-aanduiding<<}
 
		Sedert noem ik onze kat,  
		Die zelfs mij bedrogen had,  
		Gluiperd,  
		Sluiperd,  
		En ik roep, als ik haar zie:  
		‘Maak je weg, van een-twee-drie!  
		'K houd van dieren veel, dat 's waar,  
		Maar,  
		Niet van een' moordenaar!’  
	 
 
	  
	  
	 269. Vledermuis.
 
	  
		De zomerzon ging onder  
		En, onder 't geurig groen,  
		Daar gingen al de vogels  
		Een heerlijk slaapjen doen.  
		   
		Toen vlogen al de vliegjes  
		En al de mugjes uit;  
		Zij dachten: ‘Geen van allen  
		‘Wordt nu des vogels buit!  
		   
		‘Die roovers slapen allen!  
		Nu is het hokje vrij!  
		Nu kunnen we gaan dansen  
		Zoo jolig en zoo blij!’  
		   
		Maar och, pas zijn ze aan 't dansen,  
		Of daar komt, wat een kruis,  
		Al fladd'rend uit haar' schuilhoek,  
		De vlugge vledermuis.  
{==263==} {>>pagina-aanduiding<<}
 
		Al piepend vliegt het kleine,  
		Maar rappe diertje voort,  
		En eer de mugjes 't weten  
		Zijn ze allemaal vermoord.  
		   
		En eer de vliegjes 't denken  
		Wat toch gebeurt vandaag,  
		Daar liggen ze al verslonden  
		In vledermuisjes maag.  
		   
		Ach, hadden zij 't geweten,  
		Dan waren zij nog thuis,  
		En niet verhuisd in 't maagje  
		Der kleine vledermuis.  
	 
 
	  
	  
	 270. De rijkste.
 
	  
		Al had ik al het goud,  
		Dat in de rijkste mijn  
		Verborgen ligt, en 'k had  
		Niet lief, niet heel veel lief,  
		Ik zou toch arm nog zijn.  
		   
		De liefde alleen maakt rijk!  
		Onthoud dat, kindekijn!  
		Heb liet zooveel ge kunt!  
		Wie 't meest hier lief heeft, zal  
		Eens ook de rijkste zijn.  
	 
 
	  
	  
{==264==} {>>pagina-aanduiding<<}
 
		271. Een voorjaarsdoode.
 
		 
		  Een ongeduldige ooievaar  
		  Kwam uit het Zuiderland  
		  Heel vroeg in 't voorjaar, toen 't nog vroor  
		  Naar 't barre Noordzee-strand.  
		  Hij kwam, als uit een Paradijs,  
		  Hier in het land van sneeuw en ijs.  
		     
		  Hij zocht en vond heel gauw zijn nest:  
		  Maar toen hij daarin zat  
		  Te bibb'ren bij den konden wind  
		  En weldra honger had,  
		  Zocht hij in dezen hoogen nood  
		  Zijn' troost alweer maar bij de sloot.  
		     
		  Maar ach, de sloot lag dik in 't ijs,  
		  En de arme ooievaar  
		  Kwam met een' leêge maag terug  
		  En klaagde droevig daar:  
		  ‘Och, ware ik toch uit sneeuw en ijs  
		  Weer in 't verlaten Paradijs!’  
		     
		  Maar hoe hij daar in 't hooge nest  
		  Zijn' klachten hooren liet,  
		  En hoe hij in zijn' veêren kroop  
		  Het hielp den sukkel niet.  
		  Des nachts kwam door het booze weer,  
		  Helaas, één voorjaars-doode meer.  
		
 
	  
	  
{==265==} {>>pagina-aanduiding<<}
 
		272. Het mannetje in de maan.
 
		 
		  ‘Daar is geen mannetje in de maan,’  
		  Heeft iemand mij gezegd,  
		  Maar Vader heeft het onlangs mij  
		  Heel aardig uitgelegd.  
		     
		  Hij zeî: ‘Sta 's avonds niet uw' rug  
		  ‘Naar 't licht der volle maan,  
		  Dan ziet ge op aard de schaduw van  
		  Dien man vlak voor u staan!’  
		     
		  Ik deed het ook. En heb ik toen  
		  Die schaduw ook zien staan?  
		  Wel ja, dat spreekt; want ik was zelf  
		  Dat mannetje in de maan.  
		
 
	  
	  
	 273. In den mast.
 
	  
		Al op de zoute baren  
		Daar wil ik wel gaan varen,  
		En als een flinke varensgast,  
		Klim ik in 't topje van den mast,  
		En zie ik zand,  
		of strand,  
		of land,  
		Dan roep ik luid:  
		‘Land, land, vooruit!’  
		Zoo wil ik vele jaren  
		De groote zee bevaren:  
		Maar ziet ge, liefst toch niet altoos  
		Mijn leven lang zoo ais matroos.  
{==266==} {>>pagina-aanduiding<<}
 
		Ik wil beginnen in den mast;  
		Maar wordt door mij goed opgepast,  
		Dan kom ik stellig ook vooruit,  
		En ben ik eenmaal man,  
		Welnu, ik zit ook dan  
		Als kapitein in de kajuit.  
		‘Vooruit! Vooruit!’  
	 
 
	  
	  
	 274. Hout sprokkelen.
 
	  
		Een' goudmijn heeft mijn Vader niet  
		En Moeder even min,  
		En wat een rijk mensch zoo al heeft,  
		Dat komt ons huis niet in.  
		   
		Maar hongerlijden deed ik nooit,  
		En nog geen daagje kwam,  
		Zelfs midden in den winter niet,  
		Of 'k had mijn' boterham.  
		   
		En eens slechts ging de kachel uit  
		Toen 't buiten stevig vroor;  
		Moe' had geen geld meer, en ik dacht;  
		‘Dat kan er niet mee door!’  
		   
		Ik sloeg terstond een manteltje om  
		En liep toen naar het woud;  
		Ik kwam weldra terug, maar met  
		Een voorschoot vol dor hout.  
		   
		Moe' legde vlug de kachel aan,  
		En na een tel of wat,  
		Werd ieder warm van 't dorre hout,  
		Dat ik gesprokkeld had.  
	 
 
	  
	  
{==267==} {>>pagina-aanduiding<<}
 
		275. Van onzen pauw.
 
		 
		  Onze pauw heeft mooie veêren,  
		  En hij toont zoo nu en dan,  
		  Midden onder de and're vogels,  
		  Dat hij er meê pronken kan.  
		     
		  Soms is 't wel of hij wil zeggen:  
		  ‘Wat ge zoekt en wat ge ziet,  
		  Grooter vogels dan ik, zijn er,  
		  Maar een mooier vindt ge niet!’  
		     
		  Onze pauw mag dat wel zeggen;  
		  Maar wat geeft ons al die tooi?  
		  Pauwenvleesch is niet om te eten;  
		  Zijn geschreeuw is ook niet mooi.  
		     
		  En zijne eiers? Niemand lust ze.  
		  Dus, als men het wel beziet,  
		  Kan men van den pauw wel zeggen:  
		  Mooi-zijn is nog alles niet.  
		
 
	  
	  
	 276. Wat zingt die vogel?
 
	  
		Wat zingt die vogel?  
		'K versta hem niet!  
		Er zijn geen' woorden  
		In heel zijn lied!  
		   
		Maar als ik bidde,  
		Zoo woord voor woord,  
		En als die vogel  
		Mij dan ook hoort,  
{==268==} {>>pagina-aanduiding<<}
 
		Dan zegt hij wellicht  
		Ook heel gezwind  
		Met vogelwoorden:  
		‘Wat zegt dat kind?’  
		   
		Doch wat ik spreke  
		Kan God verstaan,  
		En uit Zijn' hemel  
		Hoort Hij mij aan.  
		   
		En wat die vogel  
		Nu zegt in 't lied,  
		God kan 't begrijpen.  
		Een mensch kan 't niet.  
		   
		Wat nu die vogel  
		Ook zingen moog',  
		Het wordt begrepen  
		Door God omhoog!  
		   
		Mijn bede wordt ook  
		Door Hem verstaan,  
		Dus kunnen beiden  
		Wel samengaan.  
	 
 
	  
	  
	 277. In den bloementuin.
 
	  
		Bloemen hier en bloemen daar,  
		Bloemen overal!  
		Doch het onaanzienlijkst kruid  
		Riekt het meest van al.  
{==269==} {>>pagina-aanduiding<<}
 
		'T is de lieve reseda.  
		Wat zij mist aan kleur,  
		Wint ze meer dan dubbel uit  
		Door haar' eêlen geur.  
		   
		Menig mensch, niet mooi en schoon,  
		Volgt haar voorbeeld na,  
		En is onder menschen dan  
		Ook een reseda.  
		   
		Spant een' roos ook ver de kroon,  
		Door haar' zachte kleur,  
		Door haar' rijken bloemenschat,  
		Door haar' fijnen geur,  
		   
		Enkel rozen maakt den tuin  
		Nog niet schoon, o neen!  
		Daarom plant men ander kruid  
		Door de rozen heen.  
		   
		En te zamen maken zij  
		Onzen bloemengaard  
		Tot een plekje, wonderschoon,  
		'T schoonst voor mij op aard.  
		   
		Mocht in 's menschen levensgaard  
		Ieder, kind'ren-mijn,  
		Zoo geen' roze, dan toch vast  
		'T reseda-tje zijn.  
	 
 
	  
	  
{==270==} {>>pagina-aanduiding<<}
 
		278. Spelevaren.
 
		 
		  Als het zoele zomerwindje  
		  Langs het held're water strijkt,  
		  Als het lieve volle maantje  
		  In dien blanken spiegel kijkt,  
		  Als de muggen gonzend dansen  
		  Boven het gepluimde riet,  
		  Is het heerlijk spelevaren,  
		  Spelevaren in den vliet.  
		     
		  Zachtjes glijdt het bootje verder;  
		  Maar de roeier rept zich niet,  
		  Lieflijk klinkt door de avondstilte  
		  Dan ons spelevaarders-lied.  
		  En, zijn we eind'lijk moê van 't varen,  
		  Dan verlaten wij het boord,  
		  En te bed zet onder 't droomen  
		  Ieder 't spelevaren voort.  
		
 
	  
	  
	 279. Tollen.
 
	  
		Of 't winter of wel zomer is,  
		Dat kan ons weinig schelen  
		Bij onze jongensspelen;  
		Maar is 't een spel om stil te staan,  
		Nu, 'k zie dan graag den winter gaan.  
		   
		Elk jongens-spel heeft zoo zijn' tijd,  
		En voor de knappe bollen  
		Is 't 's zomers tijd van tollen.  
		Dat is een spel om stil te staan  
		En wordt met warm weer 't best gedaan.  
{==271==} {>>pagina-aanduiding<<}
 
		Och, was de zomer maar in 't land,  
		Ik zou dan laten kijken  
		Hoe 'k met een' prijs ging strijken,  
		Zoo men, het ware een kost'lijk ding,  
		Een' tollen-wedstrijd houden ging.  
		   
		Maar nu het nog geen zomer is,  
		En warm slechts enk'le keeren,  
		Zal ik het beter leeren.  
		Ik oefen mij nu heel alleen,  
		Dan ben ik stellig nummer één.  
	 
 
	  
	  
	 280. Onder het klimop-dak.
 
	  
		In 't klimop wonen muschjes,  
		Die hebben het daar best.  
		Zij bouwen daar in 't voorjaar  
		Haar klein en kunst'loos nest.  
		   
		Ze voeden daar heur' jongen,  
		En wonen er heel 't jaar,  
		Bij zomer en bij winter,  
		Gezellig met elkaêr.  
		   
		En is er soms eens ruzie,  
		Dan duurt ze toch maar kort;  
		Want hij, die baas van 't troepje is,  
		Zorgt dat het vrede wordt.  
		   
		Des avonds heffen allen,  
		Eer zij ter ruste gaan,  
		Al snaterend en piepend  
		Een musschendeuntjen aan.  
{==272==} {>>pagina-aanduiding<<}
 
		Ik denk zoo dat ze zingen  
		In hare vogeltaal:  
		‘Ik wensch u wel te rusten!  
		Goênacht, hoor! allemaal!  
		   
		‘Neemt, menschen, in uw' huizen  
		Gerust maar uw' gemak!  
		Wij slapen even heerlijk  
		Hier onder 't klimop-dak!’  
	 
 
	  
	  
	 281. Op één been.
 
	  
		Op één been staat daar de ooievaar  
		Op 't randje van zijn nest,  
		Hij kijkt maar doodbedaard in 't rond  
		En klappert al zijn best.  
		Hij vreest niet, dat hij vallen zal:  
		Van duiz'len weet hij niemendal.  
		   
		Op één been staat hij bij de sloot,  
		Of midden in het riet,  
		En wat er wankel', wat er val',  
		Hij valt of wankelt niet.  
		Straks zal hij nog, daar kunt ge op aan,  
		Op één been aan het visschen gaan.  
		   
		Op één been valt hij zelfs in slaap.  
		En droomt hij op een' keer  
		Soms van een' dolle danspartij,  
		Hij tuimelt toch niet neer.  
		Hij staat daar vast, en slaapt alleen  
		Den heelen nacht maar op één been.  
{==273==} {>>pagina-aanduiding<<}
 
		Op één been staan, dat kan ik ook;  
		Maar toch niet lang, o neen!  
		En als ik slaap, of droom, of visch  
		Doe 'k dat niet op één been.  
		Ik doe dat alles anders, maar  
		Ik ben dan ook geen ooievaar.  
	 
 
	  
	  
	 282. Pompenwijn.
 
	  
		Ik houd niet veel van regen;  
		Hij jaagt ons van het spel;  
		Maar zie, 't verlepte bloempje  
		Houdt van den regen wel.  
		   
		Ik houd niet van den regen;  
		Hij maakt de straat zoo nat;  
		Maar alle vogels zingen:  
		‘Och, och, hoe frisch is dat!’  
		   
		Ik houd niet van den regen;  
		Hij brengt mij maar verdriet.  
		De tuinman zegt: ‘Hoe heerlijk!  
		Het groeit nu dat men 't ziet!’  
		   
		Ik houd niet van den regen;  
		Hij jaagt mij uit den hof;  
		Maar Moeder roept nu blijde:  
		‘Komaan, dat 's goed voor 't stof!’  
		   
		Ik houd niet van den regen;  
		Dat 's zeker en gewis;  
		Maar iedereen spreekt anders,  
		Dus 'k heb het zeker mis.  
{==274==} {>>pagina-aanduiding<<}
 
		En - 'k wil mijzelv' ook vragen  
		Hoe ik zoo dom kan zijn.  
		Wie gaf mij zonder regen  
		Mijn glaasje pompenwijn?  
	 
 
	  
	  
	 283. Op den dorschvloer.
 
	  
		De vlegels vallen dreunend neer  
		Op volle koren-aren,  
		En op den dorschvloer liggen straks  
		De groote, zware korrels.  
		   
		En komen nu in later tijd  
		Ook slagen op ons neder,  
		Denk dan aan 't graan; de vlegelslag  
		Gaf groote, zware korrels.  
		   
		Doen ons de slagen dikwijls pijn,  
		Gelooven wij maar immer:  
		De goede God zal ons toch ook  
		Wel rijke korrels geven!  
	 
 
	  
	  
	 284. In den bijenkorf.
 
	  
		Dat is bouwen zonder einde!  
		Dat is gâren, nooit genoeg!  
		Dat is werken, dat is zwoegen,  
		'S avonds laat en 's morgens vroeg!  
		Nijv're bij,  
		Zeg toch mij,  
		Waartoe dient toch dat gezwoeg,  
		Hebt gij nimmer dan genoeg?  
{==275==} {>>pagina-aanduiding<<}
 
		Zoo sprak een onnoozel knaapje;  
		Maar de bijtjes werkten voort  
		Zonder morren, zonder klagen,  
		Zonder 't spreken van een woord..  
		Knaapje-lief,  
		Hartedief,  
		Nimmer heeft een' bij gehoord  
		Naar een enkel menschenwoord.  
		   
		Maar zoo gij wellicht wilt weten  
		Waarom onze bij zoo spaart,  
		Waarom zij met hard te werken  
		Zulk een' grooten voorraad gaart,  
		Luister dan,  
		Kleine man,  
		Voor den winter wordt bewaard,  
		Voor een' slechten tijd gegaard.  
		   
		Doe als zij, mijn lieve jongen!  
		Wees niet lust'loos, traag of mat!  
		Werken, zwoegen, gâren, sparen,  
		Jonge jaren kunnen dat!  
		Werk met lust!  
		Eens komt rust.  
		Spaar ook voor uw' winter wat.  
		Als gij wilt, dan kunt gij dat!  
	 
 
	  
	  
	 285. De regenboog.
 
	  
		Een schoone boog van kleuren  
		Vertoont zich aan ons oog  
		Daar in de lucht omhoog,  
		En nergens vond men nog den man,  
		Die zulk een' kleurboog maken kan.  
{==276==} {>>pagina-aanduiding<<}
 
		Wie maakte dan die kleuren?  
		Zou dat de zonneschijn  
		Wellicht ook kunnen zijn?  
		Die is het, die dat werk volbracht.  
		Maar wie geeft aan de zon die macht?  
		   
		De zonne kan zoo schild'ren;  
		Maar nog oneindig meer  
		Kan onze Lieve Heer!  
		Hij schiep die groote, schoone zon,  
		Die zulke kleuren maken kon!  
		   
		Hoe machtig moet Hij wezen,  
		Die goede God en Heer!  
		Ik buig mij voor Hem neer  
		En 'k loof Hem dan, daar ik toch weet,  
		Dat Hij mijn ‘Lieve Vader’ heet.  
	 
 
	  
	  
	 286. De zwaluw.
 
	  
		Ik ken een' kleinen vogel,  
		Een vogel vlug en rad.  
		Nu vliegt hij in de hoogte  
		En dan weer langs het pad.  
		   
		Zelfs onder 't pijlsnel vliegen  
		Sjilpt hij zijn deuntje nog,  
		En zien zijn' gitzwarte oogjes  
		Het kleinste insectje toch.  
		   
		Wat zou ik 't beestjen aaien,  
		Als 't zich eens vangen liet;  
		Maar 't is, alsof het fluistert:  
		‘Neen, kind, 'k vertrouw u niet!’  
{==277==} {>>pagina-aanduiding<<}
 
		Wel, blijf maar vliegen, liev'ling,  
		En hoor eens even nu,  
		Al zijt ge bang voor 't aaien  
		Ik houd toch veel van u.  
	 
 
	  
	  
	 287. Schapewolkjes.
 
	  
		Ze zeggen dat daar aan den hemel  
		Een' heele kudde schaapjes staat;  
		'T zijn rare schaapjes dan, dat 's zeker,  
		En zonder eenen herder gaat  
		De heele kudde aan 't dwalen.  
		Wie zal ze thuis gaan halen?  
		   
		Daar boven, boven in den hemel  
		Daar woont een Herder trouw en goed,  
		Die wijst den weg aan al die schaapjes,  
		Zoodat niet één verdwalen moet.  
		Hij heeft geen mensch van noode;  
		De wind is zijne bode.  
		   
		Die wind voert zachtkens al die schaapjes  
		Langs 't helder blauw des hemels heen;  
		Hij maakt van heel die kudde een' wolke.  
		En waar de zon te brandend scheen,  
		Daar wordt die wolk een zegen  
		En brengt den malschen regen.  
	 
 
	  
	  
	 288. Noordenwind.
 
	  
		Pak je biezen, heel gezwind,  
		Gure, koude noordenwind!  
{==278==} {>>pagina-aanduiding<<}
 
		Weet gij niet wat kwaad gij doet,  
		Dat het groen verkwijnen moet,  
		Als gij heele dagen raast  
		En langs veld en weide blaast?  
		   
		Hoor eens even, lieve kind,  
		Zoo gij mij niet prettig vindt,  
		Jaag mij dan maar schielijk heen!  
		Maar dat kunt ge niet, o neen!  
		En ik-zelf, och, weet het wel,  
		Doe alleen op Gods bevel.  
		   
		Hij zendt al Zijn' winden heen.  
		Waarom? Dat weet Hij alleen.  
		Zijn bevel volgt steeds, mijn kind,  
		Zuiderkoeltje en noordenwind.  
		Mor dus niet, God weet hoe 't moet.  
		Ied're wind is nut en goed,  
	 
 
	  
	  
	 289. Wel achteraf, maar....
 
	  
		Ons huis staat wel wat achteraf  
		In een vergeten hoekje,  
		En als ik u den weg niet wijs,  
		Wel, beste vriend, dan zoek je,  
		Bij winterdag en avondtijd,  
		Een uur lang eer ge bij ons zijt.  
		   
		Maar zijt gij eind'lijk dan bij ons,  
		Gij zult u niet beklagen;  
		Want liever plekje vondt gij niet  
		In al uw' levensdagen.  
{==279==} {>>pagina-aanduiding<<}
 
		Hoe donker 't buiten ook moog' zijn,  
		De liefde brengt hier zonneschijn.  
		   
		Van liefde spreekt het heele huis,  
		Het tuintje zelfs doet mede,  
		En 't muschje, dat daar rondspringt, piept:  
		‘Hier wonen liefde en vrede.’  
		Gelooft ge 't niet? Wel, kom dan maar,  
		Dan zegt gij zelf: ‘'T is alles waar!’  
	 
 
	  
	  
	 290. Vrouw Sinterklaas.
 
	  
		Ik ken een' lieve, brave vrouw,  
		Die mooi vertellen kan.  
		Ik denk dat zij familie is  
		Van Jan en Alleman;  
		Want groot en kleen,  
		Ja, iedereen  
		Zegt ‘Tante’ als zij op straat  
		Zich even kijken laat.  
		   
		Zij is al oud die Tante Trui.  
		Moe' zegt: ‘Ze is tachtig jaar!’  
		En daarom komt zij buitenshuis  
		Een enkel keertje maar.  
		Zij kijkt maar uit  
		Door hare ruit.  
		En met een' blijden lach  
		Knikt ze ons dan goeden dag.  
		   
		Wij komen vaak bij haar in huis  
		En dan vertelt ze ons wat.  
		Met leêge handen staat ze ook nooit;  
		Nu geeft ze dit, dan dat.  
{==280==} {>>pagina-aanduiding<<}
 
		En hoe ze heet?  
		Of ik dat weet!  
		Ze heet Vrouw Sinterklaas,  
		Geboren Speculaas.  
	 
 
	  
	  
	 291. Mijne kleur.
 
	  
		Als al de bloemen bloeien  
		Bij zomer-zonneschijn,  
		Dan zoek ik naar de kleuren,  
		Die 't allermooiste zijn.  
		   
		Maar 'k heb niet lang te zoeken,  
		Want och, ik zeg u gauw:  
		Van alle kleuren vind ik  
		De mooiste toch het blauw.  
		   
		Waarom? Wel, wil eens hooren.  
		Eens vroeg ik: ‘Lieve Moe',  
		‘Wat is uw' mooiste kleur toch,  
		Och, zeg me dat eens, toe!’  
		   
		Toen keek Moe' naar den hemel  
		En zeide: ‘Kindekijn,  
		Kan ik mijn' kleur vrij kiezen,  
		Welnu, 't zal blauw dan zijn.’  
		   
		Ik liep nu vlug het veld op,  
		En plukte daar eens gauw  
		Een' ruiker korenbloemen  
		Van 't heerlijkst hemelblauw.  
{==281==} {>>pagina-aanduiding<<}
 
		Ik bracht ze op Moeders kamer  
		En riep eens door de deur:  
		‘Moe', kijk eens op de tafel!  
		Daar is uw' liev'lingskleur!’  
		   
		En kiest een uwer moog'lijk  
		Rood, violet of groen,  
		Geel, paars, bruin of oranje,  
		Welnu, ge moogt dat doen.  
		   
		Maar ik blijf bij mijn' keuze.  
		Blauw zal mijn' kleur steeds zijn.  
		Waarom? Vraag dat aan Moeder,  
		Die lieve Moeder-mijn!  
	 
 
	  
	  
	 292. De spoortrein.
 
	  
		Daar komt hij aan  
		Langs de effen baan!  
		Hoor hem eens rollen!  
		Zie hem eens hollen!  
		De vaart  
		Van een paard,  
		Dat een prijs winnen zal,  
		Beduidt niemendal  
		Bij zijn' vlucht.  
		Wel, geducht,  
		Wat  
		Een' snelheid is dat!  
		En zij, die zitten in dien wagen,  
		Ze voelen niet hoe snel het gaat;  
		Dat ziet ge alleen als ge aan de spoorbaan  
		Eens eventjes te kijken staat.  
{==282==} {>>pagina-aanduiding<<}
 
		Dan vliegt hij u en mij  
		Brommend,  
		Grommend,  
		Dom'lend,  
		Rom'lend,  
		Razend,  
		Blazend,  
		Hip,  
		Wip,  
		Als een pijl voorbij.  
		Men ziet hem komen en daad'lijk gaan.  
		Zoo vliegt de spoortrein langs de ijz'ren baan.  
	 
 
	  
	  
	 293. Onze waaksche haan.
 
	  
		Ons haantje kraait des morgens vroeg,  
		Als achter 't bedgordijn  
		Veel menschen nog aan 't slapen, of  
		Nog aan het droomen zijn.  
		   
		Ons haantje kraait, als 't middag is,  
		Zoo hard als hij maar kan.  
		Dan is er drukte in heel de buurt  
		En dan werkt alleman.  
		   
		Ons haantje kraait, als 't avond wordt,  
		En ieder slapen gaat.  
		Dan wordt het stil op veld en weî,  
		Dan wordt het leêg op straat.  
		   
		Ons haantje kraait zelfs in den nacht,  
		Als niemand is op pad.  
		Wel, zegt gij nu niet allemaal:  
		‘Wat waaksche haan is dat!’  
	 
 
	  
	  
{==283==} {>>pagina-aanduiding<<}
 
		294. Nufje dundoek.
 
		 
		  ‘Wel, molenaar, wat zijt gij wit!  
		  Hoe komt dat toch zoo, man?  
		  Als gij dat zelf niet keurig vindt,  
		  Ik zeg u: wasch u dan!  
		     
		  ‘Wel, smid, wel, smid, wat ziet gij zwart!  
		  Gij lijkt veel op een' moor!  
		  Ware ik uw' vrouw, zoo'n man in huis,  
		  Wel, ik bedankte ervoor!  
		     
		  ‘En zie dien olieslager aan,  
		  Hij glimt geheel van vet!  
		  Zoo blinkend langs de straat te gaan,  
		  Dat staat toch niet heel net!  
		     
		  ‘Mijn wang is schoon; mijn' hand is blank  
		  En helder mijn gewaad.  
		  Dat past in huis, dat past in school,  
		  En dat past ook op straat.’  
		     
		  Zoo sprak ons nufje Dundoek eens;  
		  Maar wat was het geval?  
		  Zij wist van pronk en opschik maar,  
		  En werkte niemendal  
		
 
	  
	  
	 295. Op de heide.
 
	  
		Op de heide dwalen schaapjes,  
		En zij eten 't schrale gras  
		Met een' graagte alsof het smaak'lijk,  
		Ja, alsof het heerlijk was.  
{==284==} {>>pagina-aanduiding<<}
 
		Op de heide bloeit een bloempje;  
		'T is de kleurige erica.  
		'T is eenvoudig, maar vol leven,  
		En het bloeit maar voor en na.  
		   
		Op de heide dwaalt een herder  
		En die zingt op blijden toon:  
		‘Lieve Heer, geheel Uw' schepping,  
		Ja, ook Uwe heide is schoon!’  
	 
 
	  
	  
	 296. Nest en bed.
 
	  
		Wat zit daar in de boomen  
		Al onder 't groene blad?  
		Och, och, wat aardig nestje,  
		Wat keurig nestje is dat!  
		   
		Wat kijkt daar over 't nestje,  
		Den rand van 't nestje heen?  
		Het is een vogelkopjen,  
		Een kopjen teer en kleen.  
		   
		Blijf zitten, lieve vogel!  
		Wees maar niet schuw en bang!  
		En laat mij straks eens hooren  
		Uw lief en schoon gezang.  
		   
		U storen, neen, mijn vogel,  
		Ik heb daarin geen pret!  
		Gij kunt uw nestje houden,  
		Want ik houd graag mijn bed.  
	 
 
	  
	  
{==285==} {>>pagina-aanduiding<<}
 
		297. Om niet.
 
		 
		  Poes loopt langs het nokje,  
		  Het nokje van 't dak,  
		  Met heel veel gemak;  
		  Zij loopt langs een latje,  
		  Een latje zeer smal,  
		  En vreest niemendal.  
		  Zij springt van een' hoogte,  
		  Een' hoogte heel groot,  
		  En is nog niet dood;  
		  Maar loopt dan ras henen,  
		  Ras henen en ziet  
		  Die kunstige sprongen  
		  Geeft ze ouden en jongen  
		  Te kijken om niet.  
		
 
	  
	  
	 298. De bloemen-koningin.
 
	  
		Daar staan veel mooie bloemen,  
		Veel bloemen in mijn' gaard;  
		Ze kleuren en ze geuren,  
		Ze bloeien naar heur' aard.  
		   
		Maar toch, van alle bloemen,  
		Geef ik den rozelaar  
		Den prijs van heel den lusthof,  
		En d' eersten prijs liefst maar.  
		   
		Al in mijn' kleine gaarde,  
		Daar staan veel bloemen in;  
		Maar ik benoem mijn roosje  
		Tot bloemen-koningin.  
	 
 
	  
	  
{==286==} {>>pagina-aanduiding<<}
 
		299. God zorgt altijd.
 
		 
		  De lente is lief: de lente is schoon,  
		  Als 't eerste groen, vol pracht,  
		  Ons vroolijk tegenlacht,  
		  Als 't vogellied van alle kant  
		  Klinkt op verheugden toon,  
		  Ja, dan is 't buiten schoon.  
		     
		  De zomer is een jaargetij,  
		  Een jaargetij vol geur,  
		  Vol zonneschijn en kleur;  
		  Dan leeft, wat eenmaal leven kreeg,  
		  In rijkdom en in kracht,  
		  En heel de schepping lacht.  
		     
		  De herfsttijd is een schoon seizoen;  
		  Dan wordt in goud gevat  
		  Een loover-kleurenschat;  
		  Dan zwellen kelder, huis en schuur  
		  Van vruchten, vol van pracht,  
		  Die ons de zomer bracht.  
		     
		  De winter lijkt een boos getij;  
		  Maar met zijn sneeuw en ijs  
		  Wordt hij een paradijs.  
		  En Sinterklaas met Kerstmis brengt  
		  Een' reine en schoone vreugd,  
		  Die jong en oud verheugt.  
		     
		  Zoo gaat het jaar; zoo vliegt de tijd;  
		  Maar wat er komt of gaat,  
		  Er is meer goed dan kwaad.  
{==287==} {>>pagina-aanduiding<<}
 
		  Och, danken wij dan God daarvoor,  
		  Dat hij elk jaargetij  
		  Zoo zorgt voor u en mij.  
		
 
	  
	  
	 300. Mijn laatste lied.
 
	  
		Mijn laatste lied, wat zal dat zijn?  
		Wel, 't is een wensch van 't hart,  
		Dat gij, mijn kind, mijn vriend wilt zijn  
		In vreugd zoowel als smart.  
		   
		Gaan wij zoo samen 't levenspad,  
		In eenvoud en in deugd,  
		Dan wordt veel, wat ons droevig scheen,  
		Een' milde bron van vreugd.  
		   
		En wat ons dan in 't leven wacht,  
		Wij buigen vroom ons neer,  
		En zeggen met een dankbaar hart:  
		‘Wij danken U, o Heer!’  
	 
 
	  
	  
   
