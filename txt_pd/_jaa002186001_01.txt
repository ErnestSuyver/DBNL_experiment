


Jaarboek van de Maatschappij der Nederlandse Letterkunde, 1860 
		  logo_mnl__01 
		  GEBRUIKT EXEMPLAAR 
		  exemplaar universiteitsbibliotheek Leiden, signatuur: Tiele Bio 28 2600 
		    
		  ALGEMENE OPMERKINGEN 
		  Dit bestand biedt, behoudens een aantal hierna te noemen ingrepen, een diplomatische weergave van het Jaarboek van de Maatschappij der Nederlandse Letterkunde met de handelingen van de jaarlijkse vergadering, gehouden op ‘den 21 Junij 1860, in het gebouw der Maatschappij “tot Nut van 't Algemeen”’ te Leiden. 
		    
		  REDACTIONELE INGREPEN  
		  p. 5: de kop ‘[Toespraak van de voorzitter, L.J.F. Janssen]’ is toegevoegd.
		  p. 435: bij eindnoot 7 ontbreekt een nootteken in de lopende tekst; deze is door ons op p. 413 geplaatst.
		    
		  De drukfeilen die genoemd worden op pagina 470, zijn in de lopende tekst gecorrigeerd. Die op p. 174 en p. 450 zijn als noten opgenomen. De op dit Jaarboek betrekking hebbende ‘Drukfeilen’ uit Jaarboek 1861, p. 209 zijn aldaar doorgevoerd. Hieronder volgt de tekst uit het Jaarboek 1861:
		  Blz. 22 en 23. Na het overlijden van den Hoogleeraar Kist, als medeopzigter over de uitgave van de Werken der Maatschappij, zag de Secretaris zich dit jaar als zoodanig door den Heer van Iterson en, tijdens de dreigende maar gelukkig ten goede gekeerde krankheid van dezen Bestuurder, door het lid Kuenen volijverig bijgestaan. 
		  Hij kan er nu (oct. 1861) bijvoegen dat hij in dit laatstverloopen maatschappelijk jaar aan beide laatstgenoemden bij afwisseling denzelfden dank verschuldigd was.
		  Blz. 85, tusschen reg. 9 en 10, is uit het Register der Levensberigten van 1848 tot 1860 in het licht gezonden de letter O. weggevallen. Men lassche hier dus in:
		  Oltmans (Al.) door Is. Warnsinck. 1853. 104.
		  Oordt JWZn. (J.F. van) door L.G. Pareau. 1853. bl. 15.
		  Orden (G. van) door P.O. van der Chijs. 1854. 25.
		  Outeren (G.P. van) door D. Tieboel Siegenbeek. 1856. 60.
		  Blz. 423 reg. 4-11 leze men:
		  Bij gelegenheid der installatie bij den Hoogen Raad van Mr. Huguenin als opvolger van Mr. U.A. Evertsz zeide de Procureur-Generaal Mr. van Maanen:
		  ‘Nederland heeft in Evertsz een zijner beste burgers, de magistratuur een lid verloren, wiens zeldzame scherpzinnigheid, grondige geleerdheid en veelzijdige kennis hem even zoo bij uitnemendheid voor zijnen post geschikt maakten, als zijn edel hart en beminnelijke inborst hem de achting en toegenegenheid van alle braven verworven hebben.’
		    
		  Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1, p. II en deel 2, p. II) zijn niet opgenomen in de lopende tekst.
		    
		  [pagina ongenummerd (p. 468)]
		  Inhoud.
		  Handelingen 1859-60.
		  Toespraak, ter opening, door den Voorzitter.	Blz. 5.
Verdere handelingen.	Blz. 21.
Register op de Levensberigten, sinds 1848.	Blz. 79.

		    
		  Levensberigten.
		  1. Ds. J.P. Sprenger van Eyk, door Mr. G. Mees, Azn.	Blz. 3.
Lijst zijner kleine opstellen in den Fakkel.	Blz. 26.
2. J.C. Baron Baud, door Mr. P. Mijer	Blz. 29.
Aanteekeningen	Blz. 108.
3. J.A. Susanna, door Mr. S.C. Snellen van Vollenhoven	Blz. 119.
4. Mr. C.J. van Assen, door Jhr. Mr. J. de Bosch Kemper	Blz. 135.
Chronologische lijst zijner geschriften	Blz. 191.
5. Jhr. J.G.W. Merkes van Gendt, door L. Mulder	Blz. 197.
6. T. Pan, door Dr. C.A. Abbing	Blz. 208.
7. Mr. S de Wind, door K.R. Pekelharing	Blz. 242.
Opgave zijner gedrukte schriften	Blz. 263.
8. U.G. Schilthuis, Jzn., door Mr. O. van Rees	Blz. 266.
9. E.W. van Dam van Isselt, door Mr. J.H. Burlage	Blz. 272.
10. Mr. Is. da Costa, door Mr. H.J. Koenen	Blz. 305.
Aanteekeningen	Blz. 352.
en daaronder, lijst zijner prozaïsche en poëtische schriften	Blz. 362.

		    
		  [p. 469]
		  11. Dr. A.H. Pareau, door Dr. E.B. Swalue	Blz. 369.
12. Mr. C.L. Schuller tot Peursum, door Mr. J.I.D. Nepveu	Blz. 380.
13. Mr. U.A. Evertsz, door Mr. J. Dirks	Blz. 410.
Aanteekeningen	Blz. 435.
14. Mr. R.W. Tadama, door Dr. H.J. Matthes, J.Czn.	Blz. 441.
15. Q.M.R. Ver Huell, door K.J.R. van Harderwijk	Blz. 453.

		  De levensberigten der afgestorvene leden R. Posthumus, C. van Marle en N.C. Kist worden, om redenen, later ingewacht en zullen in de volgende Handelingen plaats vinden.
		    
		  [pagina ongenummerd (p. 470)]
		  Drukfeilen.
		  Levensberigten 1860.
		  Bl. 24. r. 13.	belangrijke s. lees: groote s.
Bl. 136. r. 7.	Jongstra lees: Jongsma.
Bl. 139. r. 18.	Ruhnkenius lees: Valckenaer.
Bl. 174. r. 1, 2.	die der Nederl. Letterk. Van Assen werd reeds in 1814 onder hare leden opgenomen.
Bl. 192. r. 12.	1822. aankondiging van den Prometheus lees: 1820.
Bl. 284. r. 8	van onder. Dupectiaux lees: Ducpetiaux.
Bl. 316. r. 13.	leerlingen lees: medeleerlingen.
Bl. 318. r. 19.	Pcpe lees: Pope.
Bl. 319. r. 28.	Mâçon lees: Mâcon.
Bl. 325. r. 26.	het aanhalingsteeken moet staan regel 22, na: uitspreekt.
Bl. 339. r. 27.	Het lust mij niet, dit on. onderwerp hier dieper intetreden, lees: Het l.m.n. hier dieper in dit on. onderwerp te treden.
Bl. 345. r. 10.	dichterwoord, lees: dichterwoord.
Bl. 350. r. 5.	Edimburg lees: Edinburgh.
Bl. 352. r. 33.	Schiksalsidie lees: Schicksalsidee.
Ibid. r. 35.	dessem lees: dessen.
Bl. 355. r. 41.	De citatie der Études behoort terstond achter Villemain.
Bl. 356. r. 28, 29.	Het ontwerp der Voorlezingen over de Taal is niet van 1835 of 1850, maar van 1831.
Bl. 358. r. 5.	eene lees: een.
Bl. 359. r. 22.	bouwstoffen daarvan lees: die bouwstoffen.
Bl. 394. r. 15.	hebben moet wegvallen.
Bl. 450. r. 23.	De laatstelijk uitgegeven Bijdragen voor Vaderl. Gesch. en Oudheidk. van Mr. Is. An. Nijhoff (II. Dl. 2e st.), na het ter perse leggen van het leven van Mr. Tadama in het licht verschenen, bevatten van zijne hand nog een Verslag van het Archief van de Havezate den Dam onder Gorssel, eene der laatste vruchten van zijne wetenschappelijke navorschingen, gelijk de vorige getuigende van zijn' zeldzamen ijver, geoefenden blik en grondige studie.

		    
		 
		   
			 2004 dbnl 
			   
		   
		  _jaa002186001_01
		   
		 
		  Handelingen der jaarlijksche algemeene vergadering van de Maatschappij der Nederlandsche Letterkunde te Leiden, gehouden aldaar den 21 Junij 1860, in het gebouw der Maatschappij ‘tot Nut van 't Algemeen’. Z.p. z.j. [1860] 
 


DBNL-TEI 1



2004-10-05

MG

colofon toegevoegd
		

2004-12-07

MG

conversie van het bestand naar teixlite




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Handelingen der jaarlijksche algemeene vergadering van de Maatschappij der Nederlandsche Letterkunde te Leiden, gehouden aldaar den 21 Junij 1860, in het gebouw der Maatschappij ‘tot Nut van 't Algemeen’. Z.p. z.j. [1860]
 
Zie: https://www.dbnl.org/tekst/_jaa002186001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

 



{==1==} {>>pagina-aanduiding<<}

Handelingen der jaarlijksche algemeene vergadering van de Maatschappij der Nederlandsche Letterkunde te Leiden,

gehouden den 21 Junij 1860, in het gebouw der Maatschappij tot Nut van 't Algemeen te Leiden.


{==3==} {>>pagina-aanduiding<<}

Tegenwoordig de leden des Bestuurs: Dr. L.J.F. Janssen, Voorzitter, Prof. Dr. R. Fruin, Prof. Dr. A. Kuenen, Prof. Dr. J.H. Scholten, Bestuurders; Mr. J.T. Bodel Nijenhuis, Secretaris; B.W. Wttewaall, Penningmeester.
 
Uit de gewone Leden: Mr. L.C. Luzac; W.H. Suringar; Jhr. Mr. D.T. Gevers van Endegeest; Dr. J.T. Bergman; Prof. Dr. P.O. van der Chijs; Mr. J. van Lennep; Mr. D. Tieboel Siegenbeek; Mr. L.P.C. van den Bergh; Dr. P.H. Tydeman; Dr. C. Leemans; Dr. J. Tichler; W. Eekhoff; Jhr. Mr. J. de Bosch Kemper; Mr. H.J. Koenen; Mr. L.A.J.W. Baron Sloet tot Oldhuis; Prof. Dr. F.J. Domela Nieuwenhuis; J.J.F. Noordziek; Prof. Dr. M. de Vries; C. Krabbe; Mr. H. Obreen; Jhr. W.I.C. Rammelman Elsevier; P. Leendertz Wzn.; Dr. R.C. Bakhuizen van den Brink; Ds. J.G. de Waldkirch Ziepprecht; S.J. van den Bergh; Mr. D.H. Levyssohn Norman; Dr. L.A. te Winkel; W.J. van Zeggelen; Prof. Mr. S. Vissering; M.M. von Baumhauer; W.L. de Sturler; J.A. Beijerinck; Dr. R.C.H. Römer; Mr. J.E. Goudsmit; Mr. J. Heemskerk Azn.; J.F.G.

{==4==} {>>pagina-aanduiding<<}

Meyer; Fr. Muller; Dr. E. Piaget; A. Elink Sterk Jr.; Ds. J.E. Inckel; J.L. Cornet; Mr. C.H.B. Boot; Prof. Dr. J.J. Prins; Dr. W.A. Hirschig; Dr. E.M. Beima; Ds. J.H. Maronier; J. van Oosterwijk Bruin; Dr. J.J.F. Wap; Ds. C. Sepp; Mr. S.C. Snellen van Vollenhoven; Mr. J.L.G. Gregory; Prof. Dr. J.G. Hulleman; Mr. L.E. Lenting; Mr. Abr. de Vries; J. van Heukelom Jz.; T. van Westrheene Wzn.; Mr. H.A.A. van Berckel; Dr. J.C. Drabbe; Prof. Mr. R.T.H.P.L.A. van Boneval Faure; Dr. E. Laurillard; Jhr. Mr. J.G.H. van Tets van Goudriaan; D. Buddingh; E. van der Maaten; Dr. W.G. Pluygers; Jhr. J.P. Six van Hillegom.



{==5==} {>>pagina-aanduiding<<}




[Toespraak van de voorzitter, L.J.F. Janssen]

De Voorzitter, Dr. L.J.F. Janssen, opent de Vergadering met de volgende toespraak:
 
Mijne Heeren!
 
Niet zonder gemengde aandoening open ik als voorzitter deze jaarlijksche vergadering, de 94ste der Maatschappij der Nederlandsche Letterkunde. Het afgeloopen jaar toch was bijzonder rijk voor ons aan verblijdende en aan bedroevende lotgevallen. De wet legt mij als voorzitter de taak op bij de opening dezer vergadering u daaraan te herinneren, en ik voldoe er gaarne aan en met gevoel van dankbaarheid en blijdschap. Van blijdschap, omdat ik zoo velen uwer hier zie nog in het genot van gezondheid en levenskracht, door uwe aanwezigheid belangstelling bewijzende in den staat eener Maatschappij, die er roem op draagt de uitstekendste letterkundigen onzes lands onder hare leden te tellen. Met dankbaarheid, omdat het een

{==6==} {>>pagina-aanduiding<<}

bijzonder voorregt door mij geacht wordt nog eens, thans voor de derde maal mijns levens, van deze plaats u den welkomstgroet te brengen. Dit had ik mij niet meer voorgesteld toen ik voorleden jaar, in den vreemde en op grooten afstand van hier, slechts in den geest in uw midden kon zijn, en u uit de verte mijn heilgroet zond, maar toen uit welsprekender mond dan de mijne u overgebragt. Ontvang mijn dank, geachte de Vries, voor de taak, die gij, mijne plaats vervullende, toen hebt op u genomen, in 't belang eener Maatschappij, die u, ik weet het, niet minder dierbaar is dan mij; heb dank voor de welwillende woorden waarmede gij toen aan deze plaats mijner hebt gedacht; heb dank voor de welsprekende rede, waarmede gij de vergadering verpligt, de Maatschappij, die u reeds veel verschuldigd is, geëerd hebt, en waaruit op nieuw kon blijken dat hier uwe plaats is, het domein waarop gij heerscht, en waarbij alleen dit door mij betreurd werd, dat de wet niet gedoogde u deze plaats bij voortduring aan te bieden.
Zijt dan allen hartelijk welkom aan deze plaats, waar werken minder onze leus is dan verpozen, dan wetenschappelijk uitrusten, dan aan de hand der vriendschap elkander opfrisschen en verkwikken, waar ‘de oude veten zijn vergeten’ (zij het dan ook slechts voor één dag) en waar 't gezellig verkeer niet te lang door redevoering of verslagen mag worden afgebroken. Maar zulk een heden ongemengd te genieten, gedoogt niet de gedachte aan hen, die wij in het afgeloopen jaar van onze zijde zagen weggenomen,

{==7==} {>>pagina-aanduiding<<}

en van wie wij een jaar geleden nog menigeen hier ter plaats de vriendenhand gereikt hebben. Hun getal is groot, en daarbij welke dooden! Velen die wij niet alleen hooggeschat of lief gehad hebben, maar waarop geheel het vaderland met edelen trots zich verheffen kon, en die onze Maatschappij bijzonder tot steun en sieraad waren. De lijst onzer dooden is groot, uitgebreider dan immer gedurende het 94-jarig bestaan onzer Maatschappij; zij bevat 22 namen, waarvan 4 uit den vreemde, en 18 uit ons vaderland.
De buitenlandsche geleerden, die wij te betreuren hebben zijn: in Duitschland, de taalkenner Wilhelm Grimm en de regtskenner Gaupp; in Engeland, de staatkundige geschiedschrijver Macaulay; in België, de dichter Prudens van Duyse.
De vaderlandsche zijn: in de eerste plaats staatsmannen en regtsgeleerden, maar die zich ook op 't gebied der geschiedvorsching, geschiedschrijving en letteren verdienstelijk gemaakt hebben; van Assen, Baud, de Wind, Evertsz, van Dam van Isselt, Schilthuis, van Marle, Schüller tot Peursum, Tadama, en de op 't bescheiden gebied der administratie werkzame Susanna.
Voorts krijgslieden, maar die zich eveneens door taal of geschiedvorsching, of op ander gebied van wetenschap en kunst hebben onderscheiden: een jeugdige Pan, Merkes van Gendt, Ver Huell. Godgeleerden, maar die op historisch, vooral kerkhistorisch, gebied uitgemunt of met vrucht gewerkt hebben: Kist, Posthumus, Pareau (A.H.), Sprenger van Eyk. Ein-
{==8==} {>>pagina-aanduiding<<}
delijk een ambteloos burger, een letterkundige, maar éénig in de volste beteekenis des woords, Is. da Costa.
Zoo ik mij wagen dorst aan eene karakteristiek, hoe beknopt ook, van deze ontslapenen, om hunne verdiensten te huldigen, ik zou zonder ze te miskennen veel uitvoeriger behooren te spreken, dan deze plaats en gelegenheid gedogen. Ook is aan dien pligt reeds gedeeltelijk en door meer bevoegden voldaan, en wat er nog aan ontbreken mogt, zal u eerlang in de Handelingen onzer Maatschappij worden aangeboden. Hun beeld naar het leven in schrift te doen teekenen en bewaren, is het eenige maar, naar wij meenen, waardigste gedenkteeken dat onze Maatschappij voor hunne nagedachtenis oprigten mag. Na u dat levensbeeld te hebben vertegenwoordigd, zult gij de grootheid onzer verliezen volkomener kunnen beseffen.
Zegt iemand welligt, dat van die afgestorvenen drie vierden reeds den leeftijd van ruim 60 jaren bereikt hadden, en zij dus wel de meeste vruchten voor de wetenschap zullen hebben afgeworpen, dan antwoorden wij, dat de meesten nog met onverzwakte geestkracht, tot aan hun dood toe, werkzaam zijn geweest aan de uitbreiding der wetenschap. Ik heb slechts de namen te noemen van een Kist, da Costa, van Assen. En zien wij op de overigen, zij zijn ons ontvallen in de volle, mannelijke kracht des levens, een Schüller, Pan en Tadama; van deze hadden wij zeker nog een ruimen oogst van wetenschappelijke vruchten mogen hopen.
De ambten die zij bekleed hebben in de maat-
{==9==} {>>pagina-aanduiding<<}
schappij blijven niet onvervuld; hunne standplaatsen zijn of worden weldra door jeugdiger opvolgers ingenomen, maar dit vergoedt niet het verlies van intellectuële en zedelijke kracht, niet het verlies ook van roem, niet alleen voor eene maatschappij als de onze, maar voor geheel het vaderland. Een enkel voorbeeld tot opheldering. Wanneer de vreemdeling ons vraagt of Nederland nog lierzangers bezit, grootsch, verheven, door den adem Gods bezield, profetisch, het gemoed ontlastend in zangen die verrukken en verkwikken, gelijk de bergstroom die, neêrgestort op de velden, nieuwe levenskracht wekt, dan beven wel de lippen van edelen trots om het eerst den naam van da Costa uit te spreken - maar da Costa is de onze niet meer.
De dood van dichters, al kunnen zij zich niet van verre met een da Costa meten, is steeds een eigenaardig verlies voor eene natie. Zij zijn het, die in sombere dagen, in tijden van druk en nood, krachtig op den volksgeest werken, moed en geestdrift wekken en die liefde doen ontbranden die elke andere omvat en in zich sluit, de liefde tot het vaderland. En zouden wij dan, na een da Costa, vergeten mogen wat onze van Marle en van Dam van Isselt gewrocht hebben? Van Marle, die door zijn onvergelijkelijk hekeldicht, het laatste overschot van achting dat hier te lande nog aan den franschen dwingeland mogt toegedragen worden, weggeeselde, - van Dam van Isselt, die niet slechts in diezelfde dagen, maar nog eens, 15 jaren later, bij België's

{==10==} {>>pagina-aanduiding<<}

afval, als een tweede Körner, het zwaard met de lier parend, als zanger tot heldenmoed aanspoorde en als krijgsman met zijne vrijscharen heldendaden verrigt heeft. Heeft ons vaderland in die dagen zich het voorgeslacht waardig getoond, zelfs in het oog van den vreemde, heeft het laauweren geplukt, die niet ligt zullen verwelken, die houding, die eer, is het voor een goed deel aan onze zangers des tijds verschuldigd.
Gaarne zou ik nu reeds den blik afwenden van de schaduwzijde onzer lotgevallen, wanneer niet pligt gebood nog te herinneren dat wij in een onzer dooden een zeldzaam verlies geleden hebben. Nog nimmer was ons een medebestuurder ontvallen; dit lot heeft den kleinen kring uwer bestuurders getroffen. Wij verloren den man, die vijf jaren zitting had in het bestuur, drie jaren voorzitter was der Maatschappij, telkens mijn naaste voorganger aan deze plaats, en wien zeker ook dit jaar de taak van voorzitter zou opgedragen zijn, zoo hij niet dringend verzocht had voor dit maal van die onderscheiding verschoond te blijven - Nicolaas Christiaan Kist. Gedurende een bijna 40-jarig lidmaatschap werd hij zelden op de vergaderingen gemist, en het tal zijner verhandelingen, bijdragen en adviezen, waarmede hij de bijeenkomsten belangrijk maakte en onze werken versierde, is te groot om ook maar aan te stippen. Herinneren moeten wij evenwel, dat door zijne medewerking de beide wetenschappelijke Commissiën der Maatschappij, die gedurende een 10tal jaren zoo vrucht-
{==11==} {>>pagina-aanduiding<<}
baar voor haren bloei hebben gewerkt, in 't leven geroepen zijn, en dat men aan zijn voorstel te danken heeft de nuttige inrigting, om de levensberigten der afgestorvenen toetevertrouwen aan zulke leden, die geacht kunnen worden daartoe meest in staat en bevoegd te zijn; eene instelling, waaraan niet slechts deze Maatschappij, maar geheel de letterkundige geschiedenis onzes lands reeds gewigtige bijdragen te danken heeft, die een grondslag kunnen uitmaken voor een kritisch-biographisch woordenboek van nederlandsche geleerden, op de behoefte waarvan een geacht lid van eene der Commissiën, onze oud-voorzitter de Wal, onlangs de opmerkzaamheid gevestigd heeft. Aan die door Kist in 't leven geroepen instelling zal men het dan ook te danken hebben, dat zijn eigen levensberigt, meer omvattend dan tot dusver geschied is, door een zijner geleerde vrienden eerlang ter uwer kennis zal komen. U, mijne medebestuurders, blijft het zeker, even als mij, eene aangename gedachte, dat wij den ontslapene nog weinig dagen voor zijn dood in onze bijeenkomst volijverig werkzaam zagen aan de belangen der Maatschappij, en wel in eene stemming van opgeruimdheid en welwillendheid als zelden door ons was opgemerkt. Het blijft u zeker onvergetelijk, hoe hij, na den afloop onzer werkzaamheden, van geen scheiden scheen te weten, en toen hij ontwaardde dat enkelen onzer, tot ander werk geroepen, heengingen, half ontevreden zeide: ‘als dan allen heengaan, zal ik wel niet blijven kunnen.’ Hoe weinig dachten wij toen, dat de langstblijvende

{==12==} {>>pagina-aanduiding<<}

het eerst en voor altoos uit den kleinen kring, dien hij zoo noode verliet, zou weggenomen worden. Maar wij wenden niet zonder troost ons weemoedig oog van deze verliezen af, overtuigd, dat die ontslapenen niet te vergeefs gewerkt en ook bijgedragen hebben tot de vorming van velen, uit wier rij straks door u keuzen zullen gedaan worden, om hier hunne ledige plaatsen eenigzins waardig aan te vullen.
Wat wij behouden hebben, wat wij aanwinnen en uitrigten mogten, wat ons bemoedigen kan voor de toekomst, wensch ik u in het andere deel mijner toespraak te schetsen.
De kern en kracht onzer Maatschappij is onbetwistbaar hare boekerij; - niet om hare uitgebreidheid (ofschoon zij meer dan 20000 deelen telt), ook niet om hare kostbaarheid (ofschoon zij naar eene matige waardering voor ƒ 12000 verzekerd is), maar om de keur harer werken op dat wetenschappelijk gebied, waarop zich de Maatschappij bij uitsluiting beweegt. Reeds voor eenige jaren heeft een der bevoegdste kenners in het buitenland, ons medelid Hoffmann von Fallersleben, dit openlijk erkend, toen hij onze boekerij eenig noemde. En hoeveel is zij in de sedert verloopen jaren niet in keur van werken toegenomen! Op haar derhalve, als den duurzaamsten waarborg van het bestaan en de werkzaamheid der Maatschappij, bleef ook in 't afgeloopen jaar de aandacht van bestuur en leden bijzonder gevestigd.
De zeldzaam groote boekveilingen, dit jaar gehouden, gaven aanleiding tot buitengewone aankoopen

{==13==} {>>pagina-aanduiding<<}

en tot buitengemeene geschenken tevens. Aan boekwerken en handschriften werd er voor een bedrag van niet minder dan ƒ 1100 aangekocht; eene som, die aanzienlijk mag heeten voor eene kleine Maatschappij als de onze, die enkel uit bijdragen van hare leden het leven voedt, zonder ondersteuning der regering, zonder vorstelijke begunstiging; aanzienlijk, wanneer men bedenkt, dat aan 's Rijks eerste hoogeschool, jaarlijks tot aankoopen van boekwerken weinig meer dan het dubbel dezer som beschikbaar pleegt te zijn.
Velen waren bovendien de boekgeschenken van leden. Het verslag van onzen geachten bibliothecaris zal u daarover onderrigten, maar op mij rust de pligt, hulde te doen aan twee onzer leden die op buitengewone wijze de boekerij bedacht hebben.
De heer van Voorst (J.J.) te Amsterdam, stelde ƒ 150 beschikbaar, ten einde daarvoor aan te koopen uit zijn publiek te veilen boekenschat; en de heer Koenen (H.J.) te Amsterdam, begiftigde ons met ƒ 45, mede tot aankoop op gemelde veiling, terwijl hij er later nog een belangrijk boekwerk bijvoegde dat onze bibliotheek nog niet bezat.
Zulke blijken van belangstelling in eene Maatschappij die aan onze moedertaal en 's lands historie gewijd is, mogen wel openlijk aan de natie bekend gemaakt worden. Zij mogen den tijdgenoot en nog den nazaat opwekken om die voorbeelden te volgen, om de hulpmiddelen te vermeerderen, waardoor gehechtheid aan vaderland en volk wordt bevorderd, omdat die hulpmiddelen, de edelste kleinodiën der natie (hare taal

{==14==} {>>pagina-aanduiding<<}

en geschiedenis) tegen verwaarloozing en miskenning helpen behoeden en zoo de nationaliteit zelve waarborgen.
Hand aan hand met die aanwinsten ging de onbekrompen wijze waarop het gebruik werd opengesteld. Wenschte een buitenlandsch lid, de hoogleeraar David te Leuven, voor zijne uitgaaf van Ruysbroek, onze onuitgegevene hss. daarin op te nemen, het werd hem niet slechts vergund, maar er werden nog andere, hem onbekend geblevene, hss. van denzelfden schrijver bijgevoegd, die eerst onlangs door ons aangekocht waren.
Ook door aanbiedingen van hss., tot wetenschappelijk gebruik, werd door de leden belangstelling bewezen en de werkzaamheid der Maatschappij geprikkeld.
De hoogleeraar Ettmuller te Zurich, schonk een afschrift van een fragment van den m.n.l. roman, Destructie van Jeruzalem, door hem in een oud klooster gevonden, en gaf hoop, later ten gebruike te kunnen zenden een ander nog belangrijker door hem ontdekt m.n.l. hs. van ascetischen aard. Het eerste zal bij eene eventuële uitgave van alle bekende fragmenten van denzelfden roman, eene geschikte plaats erlangen.
Onze ontslapen de Wind was nog op zijn sterfbed aan de Maatschappij indachtig. Hij bood haar ter uitgaaf aan, de door hem gevonden fragmenten van den m.n.l. roman Malagijs, die eerlang in de werken onzer Maatschappij verschijnen zullen.
De heer Hermans te 's Bosch, stelde ter beschikking

{==15==} {>>pagina-aanduiding<<}

van de Maatschappij de m.n.l. fragmenten van gedichten, die op schutbladen in eene kloosterboekerij van Megen gevonden waren. Zij kwamen nog ter goeder ure, omdat bij onderzoek aan ons medelid de Vries gebleken was, dat er niet onbelangrijke fragmenten tusschen waren van Maerlant's Spiegel-historiael. Gij kunt u zelven, bij het inzien der reeds verschenen afleveringen van Maerlant, overtuigen van het gebruik dat ons geacht medelid daarvan terstond gemaakt heeft. En hier mag ik mij niet weêrhouden openlijk in naam onzer Maatschappij onzen geachten de Vries dank te betuigen voor de zorg, de moeite en den ijver, waarmede hij de uitgave van dat omvattend werk blijft behartigen en zoo veel mogelijk bespoedigt. Reeds zijn er 7 afleveringen verschenen, de 8ste is bijna gereed, zoodat het werk reeds ter helft voltooid geacht kan worden. Hij geniete, met zijn jeugdigen medearbeider, duurzamen voorspoed ter volbrenging eener taak, die onze Maatschappij, ja geheel de nederlandsche letterkunde, tot eer zal strekken.
De heer Pluijgers herinnerde de aanwezigheid ter leidsche akademie-bibliotheek van oorspronkelijke glossen van Lipsius, met de vraag: of die ter uitgave, door de Maatschappij, geschikt zouden zijn? Het bleek aan onze taal-commissie, dat de bestaande uitgave dier glossen onvollediger was dan het hs. op de akad. bibliotheek, en er werd onverwijld besloten tot de uitgave van een stuk, dat nog belangrijke overblijfselen der oudste duitsche taal aan het licht zal brengen.
Maar ik zou te uitvoerig worden door eene opsom-
{==16==} {>>pagina-aanduiding<<}
ming van alle aanbiedingen van wetenschappelijken aard, die wij van leden ondervonden, en die de werkzaamheid der Maatschappij verhoogd of uitgebreid hebben.
Niet weinig droegen daartoe ook onze Commissiën bij, gelijk u later uit hunne verslagen zal kunnen blijken. Slechts eene bijzonderheid meen ik te moeten aanstippen, omdat zij oorzaak werd van eenen nieuwen en belangrijken arbeid der Maatschappij. Van de historische Commissie ging het voorstel uit om, van wege de Maatschappij, te vervaardigen een methodisch register van alle verhandelingen en belangrijke opstellen op de vaderlandsche geschiedenis betrekkelijk, die in acta literaria en periodieke geschriften van ons land verspreid, verstrooid en daardoor niet naar behooren bekend en gebruikt zijn. Eenparig werd dit voorstel aangenomen, en aanvankelijk tot bespoediging van het werk eene somme gelds afgezonderd. Van dezen arbeid zal de voltooijing wel te eer gewaarborgd zijn, omdat de ontwerper, onze geachte medebestuurder Fruin, zijne medewerking heeft toegezegd. Een andere arbeid, door het bestuur zelf uitgelokt en reeds begonnen, is het vervaardigen van een nieuw toevoegsel tot den catalogus, en, wat het gebruik van den bestaanden catalogus zal verbeteren, de bewerking van een algemeenen bladwijzer op catalogus en toevoegsels; een bladwijzer, die alphabetisch ook de titels zal aanwijzen der verschillende werken van één en denzelfden schrijver. Thans wordt op die werken enkel door getallen der bladzijden van

{==17==} {>>pagina-aanduiding<<}

den catalogus verwezen, waardoor soms met zoeken veel tijd verloren gaat.
De aangename taak, u over de bijzondere werkzaamheden der maandelijksche bijeenkomsten te onderhouden, blijve geheel aan onzen geachten Secretaris overgelaten. Mij zij slechts de opmerking vergund, dat ook op die bijeenkomsten zich een verblijdend teeken van vooruitgang vertoonde (immers vroeger zoo duidelijk nog niet door ons waargenomen), een teeken, waaruit schijnt te blijken, dat de bewustheid van 't doel der Maatschappij, als een letterkundig-historisch, steeds vaster wortelt en algemeener in 't oog gehouden wordt. Het is dit: dat alle leden die als sprekers zijn opgetreden, onderwerpen behandeld hebben die de naauwste betrekking hadden op die takken van wetenschap, wier aankweeking en uitbreiding de Maatschappij beoogt.
Hoe geheel anders was het in den tijd toen men op die vergaderingen over de ongelijkslagtigste onderwerpen hoorde spreken, en b.v. een geologisch vertoog over de vuurspuwende bergen den avond der Maatschappij der Nederlandsche Letterkunde vulde.
Gaarne zou ik u thans nog bij enkele ontwerpen bepalen dit jaar bij het Bestuur overwogen, tot verbetering en zelfs betere plaatsing onzer verzamelingen, maar pligt gebiedt hierover niet uit te wijden eer het overwogene tot rijpheid is gekomen. Maar ik mag vertrouwen, dat op het naderend eeuwfeest onzer Maatschappij, over zes jaren, u ten dien opzigte blijde tijdingen zullen gebragt worden. Dat gij allen dien

{==18==} {>>pagina-aanduiding<<}

plegtigen dag beleven, dat jubilaeum onzer Maatschappij vieren moogt, is mijn opregte en hartelijke wensch. En met dien wensch zou ik besluiten, zoo niet nog te gewagen was van een enkel blijk van onderscheiding, der Maatschappij in het afgeloopen jaar ten deel gevallen. Uit velen echter slechts twee. Het ééne is, dat de Minister van Binnenlandsche Zaken zich tot onze Maatschappij gewend heeft met verzoek om voorlichting, aangaande de letterkundige verdiensten van een buitenlandsch geleerde, die een zijner werken aan onzen geëerbiedigden Koning had aangeboden. Die noodiging toch was ons een vereerend bewijs van achting en vertrouwen, en mag door onze Maatschappij te meer op prijs gesteld worden, omdat zij in geene andere betrekking staat tot de regering, dan dat onze Koning haar Beschermheer is, en omdat die aanvraag, als oorspronkelijk van onzen Beschermheer uitgegaan, ons tot onderpand strekt, dat Z.M. der Maatschappij indachtig blijft.
Het andere blijk van onderscheiding is van jeugdiger dagteekening en jeugdiger afkomst. Het werd ons dezer dagen gegeven door de akademische jongelingschap. Bij een gerezen bezwaar over de plaats waar wij heden aan een vriendschappelijken disch zouden aanzitten, kwam eene der Commissiën uit de akademische jeugd ons met welwillendheid te gemoet, en stond op de loyaalste wijze, zonder eenige vergoeding, de sierlijke tent op de Ruïne af, opgeslagen voor akademische feestviering, en die sedert haar bestaan slechts vrolijken heeft geherbergd, - waarin de

{==19==} {>>pagina-aanduiding<<}

echo's der feestvreugde nog naauwelijks verstomd, de bloemen der feestvierenden nog niet verwelkt zijn. Ik noem die vergunning eene onderscheiding, omdat zij aan onze Maatschappij bij uitzondering geschonken is, en omdat te Leiden een bewijs van hoogachting uitgaande van het Studentencorps, met regt op prijs wordt gesteld door hen wien het te beurt valt. Het vereert de jeugdige beoefenaars der wetenschap, die alzoo een nieuw bewijs gaven hunner hoogachting voor de wetenschap, en welwillendheid betoonden jegens eene instelling, die, naast de hoogeschool, grondige beoefening der nederlandsche taal en geschiedenis tracht te bevorderen. Wij zeggen daarom, en gij stemt daarmede zeker van harte in: Leve de studerende jongelingschap aan Leiden's hoogeschool!
En dit, M.H., brengt mij onwillekeurig tot eene laatste opmerking, de herinnering eener akademische gebeurtenis, die het belang geldt der wetenschappelijke vakken door onze Maatschappij voorgestaan, en die ons, als leden dier Maatschappij, nieuwe stof van blijdschap behoort te geven, omdat zij een schooner verschiet ook voor onze Maatschappij schijnt te openen. Ik behoef naauwelijks te zeggen wat ik bedoel: het is de scheiding, of veeleer de verdubbeling, van den akademischen leerstoel in de vakken van vaderlandsche letteren en historie. Voortaan zal dan onze de Vries zich bij uitsluiting aan onze taal en letterkunde, onze Fruin zich enkel aan de vaderlandsche geschiedenis kunnen wijden. Zij zullen daardoor niet

{==20==} {>>pagina-aanduiding<<}

alleen der akademische jeugd nog beter wegwijzers worden dan zij waren, maar bovendien meer vrijen tijd behouden tot opbouwing der hun toevertrouwde wetenschappen zelve. Maar die meerdere tijd zal ook onze Maatschappij te bate komen, en beide leden nieuwe gelegenheid schenken om de belangen onzer Maatschappij voor te staan en ter harte te nemen, zoodat ik geloof als tolk van u aller gevoelen te spreken, wanneer ik dit een blij verschiet voor onze Maatschappij verklaar. Moge daartoe hun leven lang gespaard, hun arbeid voorspoedig en gezegend zijn, en van eene uitkomst achtervolgd worden, die voor de vaderlandsche taal, letterkunde en geschiedenis de schoonste en rijkste vruchten oplevert.



{==21==} {>>pagina-aanduiding<<}




I.

De Secretaris der Maatschappij doet vervolgens Verslag der Handelingen sedert de laatstgehouden Jaarlijksche Vergadering. Het luidt als volgt:
 
M. HH. geëerde Medeleden!
 
Terwijl Gij die gewoon zijt onze jaarlijksche vergaderingen bij te wonen, telken jare, of althans meestal jaarlijks, eenen anderen begroet die als Voorzitter uwe vergaderingen leidt; terwijl ieder hunner U op zijne wijze onderhoudt over het belang der nederlandsche Letteren of hare uitzigten voor de toekomst, of wel over den gang van die bijzondere wetenschappen, die ons boven andere genootschappen ter harte gaan; terwijl uit die aangename afwisseling eene schoone overeenstemming geboren wordt, ziet gij daarentegen als uwen geheimschrijver altijd denzelfden persoon optreden, die heden reeds voor de 22e maal U de korte schets hoopt te leveren, waaruit zijn verslag, volgens het 1e punt van den Beschrijvingsbrief bestaan moet. De nieuwheid van den vorm ontbreekt er aan; de steller heeft dus in dit jaar alweder aanspraak op uwe toegevendheid.
 
Met opzigt tot onze Vergaderingen, zoo de Maandelijksche, als de Bestuurs-Vergaderingen, deze zijn van october 1859 tot mei jl. geregeld gehouden; elk

{==22==} {>>pagina-aanduiding<<}

dier Collegiën kwam achtmalen bijeen. De maandelijksche bijeenkomsten werden door een gemiddeld aantal van 18 leden bijgewoond; een personeel dat wel wat hooger zijn mogt; doch pligt gaat voor genoegen en de ambtsbedieningen trekken in onzen zoo werkzamen tijd vaak af van de letterkundige bijeenkomsten.
Wat het Bestuur betreft; de vacature daarin door het uittreden van den Hgl. de Vries veroorzaakt, was, door uwe eigene keus, met den Hgl. Kuenen aangevuld. In de vergadering van october werd uit de gezamenlijke Bestuurders Janssen, van Iterson, Kist, Fruin en Kuenen, tot Voorzitter Dr. Janssen bij voortduring ook dit jaar gekozen. Nu vleide het Bestuur zich, voor uwe veelvuldige belangen, M.H., zonder groote moeite te kunnen waken. Doch, wie zijn wij, menschen van éénen dag! De oudste onzer in levensjaren, wel is waar, doch die desniettemin nog zoo krachtvol scheen, de Hoogleeraar Kist werd ons na eene ongesteldheid van zeer weinige dagen op d. 21en dec. ontrukt . Wat hij in andere betrekkingen was, hebben anderen elders reeds als om strijd gemeld. Bij ons was hij twee malen, en wel van 1847-49 en van 1856-59 Bestuurder, en bekleedde in 1848, 1849 en 1858 het Voorzitterschap. De tegenwoordige Voorzitter bragt in de naastvolgende maandelijksche vergadering van Januarij, niet minder dan zoo even, hulde toe aan zijne veelvuldige verdiensten jegens de Maatschappij, die hij zoo vaak op de vruchten zijner kennis, zoo in hare vergaderingen als in hare Werken vergast

{==23==} {>>pagina-aanduiding<<}

had. Nog nimmer was een fungerend Bestuurder ons door den dood ontnomen. Tijdelijk moest in zijne openstaande plaats voorzien worden. Hij had trouwens zitting tot d.j. 1861. De vergadering van januarij koos daarop tijdelijk Prof. Scholten. Uwe vergadering moet definitivelijk hierin voorzien. - De Bestuurder die op zijne eigene beurt dit jaar moet aftreden is Dr. Janssen. Gij zijt geroepen hem zoo straks uit een aangeboden dubbeltal te doen vervangen.
De door U in het vorig jaar gekozen leden der Maatschappij, hebben op één na allen de benoeming aangenomen; zelfs die in onze koloniën zich bevinden hebben voor het meerendeel reeds hun lidmaatschap aanvaard.
Het aantal onzer leden is dit jaar door de geheerscht hebbende ziekten op aanmerkelijke wijze verminderd. De Voorzitter heeft reeds van deze treffende verliezen gewaagd. De candidaten-lijst, geschikt om hunne ledige plaatsen weder aan te vullen, ligt voor U. Volgens een voorstel, in de Resumtie-vergadering des vorigen jaars geopperd, en later in een besluit veranderd, begreep men dienstig te zijn achter de voordragt der Candidaten ook den naam des Voorstellers te doen drukken.
In den loop van dit jaar zijn door de zorg van de U bekende uitgevers de zesde en zevende aflevering van Maerlants Spiegel tot stand gekomen en zal de achtste welhaast gereed zijn; de onderneming is dus meer dan ten halve voltooid. Daarenboven hebt gij het bundeltje der Handelingen en der Levensberigten ont-
{==24==} {>>pagina-aanduiding<<}
vangen. De laatstgenoemde bijdragen, de hulde aan onze ontslapenen, zijn stukken die bestendig onzen opregtsten dank aan de geëerde Schrijvers daarvan billijk vorderen. Mogt er echter eene spoediger inzending der necrologiën plaats grijpen, wij zouden telken jare schielijker met het boekdeeltje gereed zijn.
Enkele geschenken voor de Werken kwamen ons toe: ons thans overleden medelid de Wind gedacht onzer in zijne laatste ziekte, daar hij twee fragmenten uit den ridderromen Malagys in 't m.n.l., ons deed geworden: stukken in boekenbanden van het Middelburgsch Stads-Archief aangetroffen, en door hem langen tijd bewaard, in de hoop of er terzelfder plaatse nog meer mogten gevonden worden. Nu bood hij, negen jaren na de vondst, ze ons voor onze Werken aan. Nadat de Commissie voor Taalkunde ze had onderzocht, werd de uitgave in het eerstvolgend stuk der Werken goedgekeurd en vastgesteld.
Ook werd door het lid Noordziek ons dezen winter een uitvoerig hds. opstel in het fransch toegezonden, loopende over het groot nadeel voor de aanspraken van Nederland op de eer van de uitvinding van de boekdrukkunst ontstaan door de omstandigheid dat een exemplaar van de Biblia pauperum, vroeger toebehoord hebbende aan Petrus Scriverius, gekocht door Czar Peter den Groote en naar St. Petersburg opgezonden, verward is met een afdruk van den Spiegel onser behoudenisse (nederl. uitgave); welke verwarring, nimmer opgemerkt, door hem in het licht gesteld en de zaak alzoo op het juiste standpunt

{==25==} {>>pagina-aanduiding<<}

teruggebragt is. Het opstel kon niet nalaten de belangstelling van het Bestuur te wekken, doch de uitvoerigheid des opstels schrikte ons af. De schrijver heeft, op het daartoe tot hem gerigt verzoek, ons toegezegd het in meer verkorten vorm en in de taal in onze Werken steeds gebezigd, voor deze laatste te willen gereed maken.
Belangrijk is het thans in vollen gang zijnde systema van ruiling met de in- en buitenlandsche Bibliotheken en Genootschappen. Gelijk buiten onze Maatschappij eene afzonderlijke Commissie op ruimer schaal deze zaak in de residentie behartigt, zoo doen wij het in beperkter kring. Wij zenden gewoonlijk aan een 50 à 60-tal Genootschappen onze Handelingen en enkele deelen onzer Werken toe, en ontvangen van hen daarentegen hunne jaarlijks verschijnende geschriften. Het aantal dier Genootschappen en Bibliotheken vermeerdert nog telkens. Doch ik zou vreezen door de vermelding dezer geschenken op het grondgebied van mijnen ambtgenoot, onzen ijverigen Bibliothecaris te komen, en meen mij dus zorgvuldig hiervan te moeten onthouden.
Wilt gij liever iets hooren van het behandelde in onze maandelijksche vergaderingen? Het best doorloop ik daartoe die bijeenkomsten met U naar de rij af. In october hield de Voorzitter Janssen de vergadering bezig met mededeelingen van onderscheiden aart, wier bouwstoffen meest alle op zijne buitenlandsche reis van den ll. voorzomer in Duitschland, Hongarijen en Zwitserland verzameld waren, als: over

{==26==} {>>pagina-aanduiding<<}

boeken en hdss., uit een taalkundig oogpunt of om hunne oudheid merkwaardig. In de vergadering van november gaf hij eenige mededeelingen uit zijn reisjournaal door Saksen en Bohemen. In dezelfde bijeenkomst deelde het lid Elsevier, onze stedelijke Archivaris, iets mede over de geschiedenis der Leidsche Fransche Courant van hare oprigting af omstreeks den jare 1677 door Jean Alexandre de la Fond tot aan hare verandering in nouvelles extraordinaires de divers endroits door Etienne Luzac. De oud-Bestuurder de Wal sprak in die Vergadering ook over een en ander werk, met het oog op de oplettendheid die vreemdelingen schenken of schonken aan de nederlandsche letterkunde, geschiedenis en plaatsbeschrijving. In december werd, behalve een nog ongedrukt levensberigt van een overleden lid bij monde van den Secretaris, door den Bestuurder Fruin voorgedragen het grootste deel van eene destijds nog niet verschenen beoordeeling, door hem gemaakt van Lothrop Motley's werk over de opkomst der Nederl. republiek, in 't bijzonder over de door den Amerikaanschen schrijver voorbijgeziene dieper liggende oorzaken van den opstand, - oorzaken reeds bestaande vóór het vertrek van Philips (1559). In de eerste vergadering dezes jaars (januarij) hield ons de Bibliothecaris te Winkel bezig met de spelling der woorden heir, hair, air, meir, doir, oir, aan de algemeene taalregels getoetst. Waarop de schrijver van dit jaarverslag hem verving door te spreken over den nederlandschen reiziger Joan Nieuhoff (1618-1672), meer bijzonder als dichter en teekenaar,

{==27==} {>>pagina-aanduiding<<}

toegelicht zoo door een onuitgegeven gedicht van zijne hand, als door kaarten, teekeningen en portretten. De Heer te Winkel sprak andermaal in de volgende vergadering van februarij, en wel ten betooge ‘dat de Grammatica den naam van wetenschap in de strenge beteekenis van het woord niet verdienen zal, zoolang zij het volgende grondbeginsel niet heeft toegepast: ‘een woord heeft onmiddelijk slechts betrekking tot eene voorstelling van den geest, en alleen middelijk tot het voorgestelde buiten ons.’ Een voorstel van Dr. Fruin (dienzelfden avond) liep over de vervaardiging van een register in den smaak van het Duitsche van den Heer Koner te Berlijn, te vervaardigen uit de Nederlandsche tijdschriften en genootschapsverhandelingen; waaromtrent wij verwijzen tot het straks medetedeelen jaarrapport van een onzer Commissiën. In de maand maart kwam het lid Koenen zijne rede voordragen over A.R. Vinet, als Christen Wijsgeer en Letterkundige, en bepaalde ons bij 's mans invloed op tijdgenoot en nakomelingschap. De vergadering van april deed ons uit de mond van den oud-Bestuurder de Wal zijne voordragt hooren over de regtskundige beteekenis van sommige woorden in de costumen, keuren en plakkaten uit het tijdperk van de republiek der Vereenigde Nederlanden, door meer dan tachtig voorbeelden opgehelderd. De bijeenkomst der maand mei was uitsluitend aan het voorbereidende voor uwe tegenwoordige bijeenkomst gewijd.
Van de rapporten door die vergaderingen aan uwe

{==28==} {>>pagina-aanduiding<<}

beide Commissiën toevertrouwd, zal in de jaarrapporten der Commissiën zelve vermelding geschieden.
Prijsverhandelingen hebben we dit jaar weder niet mogen erlangen. De tijden schijnen er niet gunstig voor. Twee nieuwe prijsvragen worden in den voor U liggenden brief van beschrijving tot U gebragt.
In de vorige jaarsvergadering zijn eenige aanmerkingen geopperd over den titel of den naam onzer Vereeniging: (Maatschappij der of van N.L.) Deze zaak, der Taalcommissie aanbevolen, heeft in de vergadering van maart een gemotiveerd rapport uitgelokt, dat bij 't Bestuur goedgekeurd en overgenomen, U straks ter overweging zal voorgelegd worden.
Bewijzen van hoogachting of onderscheiding zijn uwer Maatschappij in dit jaar van ettelijke Genootschappen of Vereenigingen toegekomen. In december ontvingen wij de kennisgevende missive van het landhuishoudkundig Congres, in deze maand junij te Amersfoort te houden; in februarij eene noodiging om bij de voordragt van een deel van Vondels Lucifer in de Leidsche Rederijkkamer, die zijnen naam draagt, op den 17 februarij tegenwoordig te zijn; in april eene missive van het Congrès archéologique de la France, tegen den 16 augustus e.k. te Duinkerken. Ook eene voor het Nederl. Taalcongres te 's Hertogenbosch, tegen de maand september aanstaande. Beide laatste noodigingen zijn nog in de toekomst, en wij verwijzen er diegene onzer medeleden heen, die gaarne Congressen bijwonen en gretig wenschen hunne vruchten te smaken.

{==29==} {>>pagina-aanduiding<<}

Het jaarlijksch aanzoek over den toestand onzer inrigting kwam van wege den Leidschen Gemeenteraad, gelijk in vroegere jaren, ook nu (in febr.) tot ons. Ook rigtte de Commissaris van Z.M. onzen Koninkl. Beschermheer, voor de provincie Zuid-Holland, bij missive van 20 december jl. eene aanschrijving tot ons, om nopens onze Maatschappij, hare instelling, den tijd daarvan, haar doel, het aantal zoo van de leden des Bestuurs als van die der geheele Maatschappij onderrigt te worden. Wij hebben niet geaarzeld aan het tweede zoowel als aan het eerste aanzoek naar ons vermogen te voldoen.
Het Ministerie van Binnenlandsche Zaken had de welwillendheid om, gelijk in vroegere jaren, zoo ook nu bij herhaling aan onze Bibliotheek enkele boekwerken te schenken, waarvan het jaarlijksche rapport van den Bibliothecaris ook thans de dankbare bewijzen bevat. Ook werden we in de maand januarij van dit jaar door een bewijs van vertrouwen van wege Z.M., onzen Koninklijken Beschermheer vereerd, dat wij op prijs stellen, te weten: om ons oordeel te vernemen over de letterkundige waarde van een aan Z.M. door een buitenlandsch geleerde aangeboden boekwerk. Wij hebben ons gehaast in dezen aan dit Koninklijk verlangen naar ons vermogen te beantwoorden.
En het is hiermede dat wij heden dit ons rapport besluiten.
 
1 junij 1860.
J.T. Bodel Nijenhuis, Secretaris.




{==30==} {>>pagina-aanduiding<<}




II.

Daarna kwam van wege den Bibliothecaris, den Heer te Winkel ter tafel het:


Verslag van den staat der Boek- en Zegelverzameling over 1859-1860.

Mijne Heeren, Geachte Medeleden!
 
Het is heden voor de achtste maal, dat ik de eer heb in uw midden op te treden om U verslag te geven van hetgeen in het afgeloopen jaar is voorgevallen in de kostbare verzamelingen, waarvan de eene althans sedert lang het sieraad en de roem onzer Vereeniging is. Zeven malen heb ik U mogen opmerkzaam maken op aanzienlijke vermeerdering van de schatten onzer Boekerij; thans, nu ik voor den laatsten keer als Bibliothecaris tot U spreek, strekt het mij tot een groot genoegen te kunnen berichten, dat de aanwinsten, in het jaar 1859-60 verkregen, die der zeven vorige, en waarschijnlijk die van al de vroegere jaren van het bestaan der Maatschappij hebben overtroffen. Bij het opnemen der algemeene rekening over 1858-59 bleek het, dat zij met een aanmerkelijk batig saldo sloot, waarop naar aanleiding van een voorstel van Prof. de Vries het besluit genomen werd om een groot gedeelte dier gelden te besteden tot het aankoo-
{==31==} {>>pagina-aanduiding<<}
pen van boeken uit de auctie van den heer van Voorst te Amsterdam en uit andere boekveilingen, die men verwachtte. Dientengevolge werd aan de Bibliotheeks-commissie een bijna onbeperkt crediet geopend. De Commissie heeft - gelijk zij hoopt - van het haar geschonken vertrouwen een bescheiden en gepast gebruik gemaakt en nagenoeg ƒ 800 besteed aan werken, die hetzij op zich zelve, hetzij als aanvullingen van nagenoeg complete vakken, voor onze bibliotheek van groote waarde mogen gerekend worden. Gij zult wel niet eischen noch zelfs verwachten, dat ik uwe aandacht vermoeijen zal met de opnoeming der titels van al de gekochte boeken, doch gij zult mij toestaan, dat ik het voornaamste opgeef.
Ik zal beginnen met de handschriften en incunabelen, welke de Maatschappij, in vergelijking met vroegere jaren, niet dan voor hooge prijzen heeft kunnen magtig worden.
In de eerste plaats noem ik eene m.n.l. vertaling van het geheele, en eene andere van het grootste gedeelte van het Oude Testament, met invoegselen uit de Historia Scholastica; twee m.n.l. vertalingen van de Brieven der Apostelen, eene omschrijving van het Hooglied; eene jongere vertaling der Psalmen; vier Passionalen, te weten drie zoogenoemde zomerstukken en één winterstuk; een hs. bevattende het Leven ende passiën ons Heren; vier hss. met legenden van heiligen; twee Martyrologia; een bundel vertoogen van Ruusbroec; een bundel vertalingen van Kerkvaders; vervolgens 25 brieven van A. Buchelius; eene Ge-
{==32==} {>>pagina-aanduiding<<}
schiedenis der Republiek van Kluit en nog eenige mss. van minder belang.
Van oudere of zeldzame drukken meen ik te moeten vermelden: Dat boec van onser liever Vrouwen miraculen, Delft 1477; eene vertaling van het Speculum Historiale, gedrukt te Grave in 1515; het zoogenoemde Vaderboec, de druk in 1490 te Zwol verschenen, en de Historie van Palmerijn van Olyven, Arnhem 1613.
Ter aanvulling van onze verzameling der geschriften van Rederijkers en dichtgenootschappen zijn gekocht de Mengelingen van het genootschap onder de spreuk: Oefening kweekt kunsten, 12 deelen, en nog vijf verschillende stukken van Rederijkers.
Onze reeds zoo aanzienlijke, ook buiten 's lands bekende verzameling van tooneelstukken heeft eene aanmerkelijke vermeerdering ondergaan. In den vorigen herfst werd in eene auctie bij de Heeren Gebr. van der Hoek alhier eene collectie van ongeveer 800 tooneelspelen te koop aangeboden. Ofschoon de Commissie voor de Bibliotheek wist, dat deze reeds in het bezit was van het grootste gedeelte dier stukken, zoo meende zij echter eene zoo zeldzaam voorkomende gelegenheid tot het aanvullen onzer verzameling niet ongebruikt te mogen laten voorbijgaan. Met goedvinden van het Bestuur kocht zij derhalve de genoemde collectie, tot een betrekkelijk geringen prijs, en bij nader onderzoek bleek, dat zich daarin ongeveer een aantal van 200 spelen bevond, die de Maatschappij òf nog in het geheel niet bezat òf in andere uitgaven.

{==33==} {>>pagina-aanduiding<<}

Voorts heeft de Commissie in de auctie van Voorst nog 68 tooneelstukken aangekocht.
Van andere werken, bepaaldelijk tot den kring der Nederlandsche letteren behoorende, vermeld ik de gedichten van Roemer Visscher, Pater Poirters, Gijsbert Japix, de Werken van Fokke Simonsz, 11 dln. en het tijdschrift de Menschenvriend, 10 dln.
Op het gebied van taalkunde zijn aangekocht 20 grammaticale werken, 13 lexica of glossariën, waaronder Ihre's Glossarium Suigothicum, Hoffmann's Wörterbuch der deutschen Sprache, 50 Liefer., de Dictionnaire de l'Académie française; Buttana, Dictionnaire français-italien et italien-français, 2 vols. Voorts zijn gekocht 21 werken met Middelhoogd., 4 met Oudromaansche, 2 met Angelsaksische, 1 met Oudboheemsche texten. Als eene groote aanwinst moet beschouwd worden Snorra Sturlusyn, Heimskringla, 6 dln. in folio.
Niet minder talrijk en belangrijk is de aanwinst van de geschiedkundige afdeeling onzer Bibliotheek. Het getal der aangekochte historische werken klimt hooger dan 180, waarvan ik wederom alleen de voornaamste zal opnoemen. De vervolgdeelen op Wagenaar's Vaderlandsche Historie, 43 dln.; het Woordenboek van Halma en Brouerius van Nidek, 2 dln. in fol.; Bor, Oorsprong, begin en vervolgh der Nederlandsche oorlogen; G. van Hasselt, Stukken voor de Vaderlandsche Historie, 4 dln.; O. von Corvin Wiersbitsky, De tachtigjarige oorlog der Nederlanders tegen de Spaansche overheersching,

{==34==} {>>pagina-aanduiding<<}

6 dln.; S. Baluzius, Capitularia regum Francorum; Acta ofte handelingen des Nationalen Synodi gehouden tot Dordrecht; L.P. van de Spiegel, Brieven en negotiatien, en Onuitgegeven stukken, te zamen 5 dln; Racer's geschriften betrekkelijk Overijssel, 9 dln; R. Vrijaarts (Elie Luzac's) Openhartige brieven, 2 dln; de Leidsche Couranten van 1783 tot 1844, 62 dln in fol.; De Post van den Nederrijn met Bijlagen, te zamen 17 dln; Slichtenhorst, Gelderse Geschiedenissen; van Rijn's Oudheden van Kennemerland, Amstelland, Noordholland en Westvriesland, van Zeeland, en van het bisdom Deventer, te zamen 6 dln; van der Monde, Beschrijving van Utrecht; Amsteldam en zijne geschiedenissen, 6 dln; Barante, Histoire des Ducs de Bourgogne de la maison de Valois, 21 dln; J. de Guyse, Histoire de Hainaut, 18 dln; J. Lefèvre, Annales de Hainaut, 4 dln; E. Quinet, Oeuvres de Marnix, 3 vols; C.M. van der Kemp, Maurits van Nassau, 4 dln; G. Brandt, Leven van de Ruyter; Campana, La vita del Don Filippo II d'Austria. 2 dln.
Ook door ruil met de Stadsbibliotheek van Amsterdam en met de Academische bibliotheek te Gend is de Maatschappij in het bezit gekomen van eenige voor haar belangrijke werken.
Tot de rubriek der geschenken overgaande begin ik met hetgeen ons van wege buitenlandsche Academiën en andere vereenigingen van geleerden of letterkundigen aard is geworden.

{==35==} {>>pagina-aanduiding<<}

Uit Belgie ontvingen wij van de Académie royale des Sciences, des Lettres et des Beaux-arts het IV, V, VI en VIII deel harer Bulletins en de Annuaires over 1859 en 60; van de Académie d'Archéologie, Tome XV, livr. 4, XVI et XVII, livr. 1, harer Annales; van de Société archéologique de Namur, Annales T. VI, 1 et 2; van het Institut archéologique Liégeois, Bulletin III, livr. 3 et 4; van de Société scientifique et littéraire du Limbourg Bulletin IV, fascicule 2me; van de Société d'émulation de Liége haar Annuaire en hare prijsuitschrijving voor 1860.
Uit Frankrijk ontving de Bibliotheek van de Société de l'histoire du Protestantisme français haar Bulletin, 1859 et 1860, No. 1-3; van de Société de la morale Chrétienne haar Journal IX, 3, 4 et 6, X, 1, 2, 3; van het Comité Flamand de France hare Annales, Tome I-III en haar Bulletins No. 1-15; van de Société Dunkerquoise pour l'encouragement des sciences, des lettres et des arts het zesde deel harer Mémoires, als mede het programma van het archeologisch congres, dat in Augustus van dit jaar te Duinkerken zal gehouden worden; van de Société archéologique de Touraine, Mémoires, X, 1, 2, 3; van de Société des antiquaires de la Morinie haar Bulletin historique, Année VIII, livr. 30-32; en van de Société des Antiquaires de Picardie haar Bulletin Année 1859 No. 1, 3, 4.
Talrijk, als naar gewoonte waren de geschenken

{==36==} {>>pagina-aanduiding<<}

uit Duitschland; van de K.K. Academie der Wissenschaften ontvingen wij de Sitzungsberichte, B. XXIX, 1 u. 2, B. XXX, 1; van de K.K. geogr. Gesellschaft Jahrg. III, H. 1; van het Historische Verein für Krain, Jahrg. XIII zijner Mittheilungen; van de K.K. Mährisch-Schlesische Gesellschaft zur Beförderung des Ackerbaues, der Natur- und Landeskunde hare Mittheilungen für 1859; van het Historische Verein für Steiermark Mittheilungen, Hefte VIII en IX, en zijn 10de en 11de Jahresbericht; benevens een werk getiteld: Die Steiermärkischen Schützen-Bataillonen und ihre Leistungen in 1848 und 1849; van het Museum Francisco-Carolinum te Linz het XIX Jahresbericht; van het Historische Verein für Niedersachsen zijn Zeitschrift, Jahrg. 1856 en 57, zijn Programma und Statut en Urkundenbuch Heft IV; van het Verein für Unterfranken und Aschaffenburg B. XV. H. 1; van het Historische Verein in Mittelfranken het Sieben und zwanzigste Jahresbericht; van de Geschichts- und Alterthumsforschenden Gesellschaft des Osterlandes Mittheilungen B.V.H. 1; van het Verein zur Erforschung der Rheinischen Geschichte zu Mainz Zeitschrift B. II, Heft 1 u. 2; van het Verein für Nassauische Alterthumskunde und Geschichtsforschung B. VI. H. 1 und 2; van de Vereine zu Kassel, Wiesbaden und Darmstadt hunne Periodische Blätter, No. 9-11; van het Verein für Hamburgische Geschichte het 2de Heft zijner Chroniken; van het

{==37==} {>>pagina-aanduiding<<}

Verein für Geschichte und Alterthumsforschung zu Frankfurt a.M. Mittheilungen, No. 3; van het Historische Verein für Oberbayern zijn Archiv, Band XVIII, XIX, 1, XX, 1, XXI, 1. en het Zwanzigste Jahresbericht; van het Germanische Nationalmuseum te Nürnberg het fünfte Jahresbericht en den Anzeiger für Kunde der deutschen Vorzeit; van de Gesellschaft für Pommersche Geschichte und Alterthumskunde Baltische Studien Jahrg. VII, H. 2; van het Verein für Oberpfalz und Regensburg Verhandlungen, B. XVIII; van de Gesellschaft für nützliche Forschungen zu Trier haar Jahresbericht von 1858; uit Wurtemberg C. Binder, Würtembergische Münzund Medaillenkunde, Stuttgart 1846; uit Munchen den Catalogus der Handschriften op de Kon. Bibl. aldaar aanwezig; uit Zevenbergen van het Verein für Siebenbürgische Landeskunde, Archiv, B. III, 3, B. IV, 1. en de Programma's van twee Gymnasien te Hermannstadt.
Uit Rusland werd ons door de Gelehrte Esthnische Gesellschaft te Dorpat gezonden Verhandlungen, B. IV, Heft 3 und 4; uit Zwitserland van het Historische Verein der fünf Orte, Lucern, Uri, Schwyz, Unterwalden und Zug Der Geschichtsfreund, B. XV, en van de Antiquarische Gesellschaft in Zürich Mittheilungen, B. XII, H. 5; Uit Zweden ontvingen wij van Swenska Fornskrift Sällskap 10 boekdeelen, deels vervolgen van vroeger ontvangen werken; Uit Denemarken van de Konge-
{==38==} {>>pagina-aanduiding<<}
lige Nordiske Oldskrift Selskab te Kopenhagen twee geschriften; eindelijk uit Noord Amerika van de Smithsonian Institution te Washington de Lijst der door haar uitgegeven werken, hare Annual reports over 1854-58. en eene opgave van de vreemde letterkundige inrichtingen, waarmede zij zich in betrekking heeft gesteld.
De buitenlandsche geleerden en letterkundigen, deels leden der Maatschappij, die door het schenken van hunne geschriften hunne belangstelling hebben doen blijken, zijn de Heeren:
U. Capitaine, die 3 door hem in het vorige jaar uitgegeven boekwerken schonk; R. Chalon (2), A. Clavareau (1), Bar. C. Dirckinck Holmfeld (1), Dr. E. von Groote (1), Dr. A. von Keller (1), Dr. A. Kühn (2), J. le Maistre d'Anstaing (1), Mátray Gábor (Gabriel Mátray) (3), E.F. Mooyer (2), Ch. Paeile (1), Ch. Pieters (1), A. Pinchart (1), C. Rahlenbeck (1), K.F. Stallaert (1), J.E. Wocel (5); Prof. C.P. Serrure zond aflev. 1 en 2 van het derde deel van zijn Vaderlandsch Museum; de Heer A. Henne de 10 dln. zijner Histoire de Charles-quint en Belgique; Prof. David, aan wien de in onze bibliotheek berustende hdss. van Ruusbroec ter uitgave verstrekt zijn, schonk drie stukken van Ruusbroec's bouc van den gheesteliken tabernacule, de twee eerste deelen van Maerlant's Rijmbijbel, waarvan de uitgave eveneens door Z.H.G. bewerkt wordt en het eerste deel van Maerlants Naturen Bloeme, bewerkt door Prof. Bormans. Voorts

{==39==} {>>pagina-aanduiding<<}

zond de Redactie van de Eendragt het nummer van 17 Julij 1859, waarin het Programma onzer Maatschappij voorkomt.
Van de Vaderlandsche Zustergenootschappen en andere Collegiën zijn wederom de gewone jaarlijksche geschenken ontvangen. De K. Akademie van Wetenschappen zond het eerste deel harer Verhandelingen, haar Jaarboek voor 1859 en de Verslagen en Mededeelingen harer beide Afdeelingen; het Prov. Utrechtsch Genootschap de Naamlijst harer Leden, het Verslag van het verhandelde in de Alg. Verg. van 1859, de Aanteekeningen van het verhandelde in de Sectie-vergaderingen, het door haar uitgegeven Chronologisch register op het vervolg van het Groot-Charterboek van van Mieris, en den Catalogus der Tentoonstelling in 1857 van harentwege gehouden; het Prov. Gen. van K. en W. in N.-Brabant den Catalogus van zijne muntverzameling; het Friesch Gen. van Geschied-, Oudheid- en Taalkennis het Een-en-dertigste Verslag zijner Handelingen en het Leven van M. Bar. van Coehoorn, uitgegeven door Jhr. J.W. van Sypesteijn; Het Zeeuwsch Gen. der Wetenschappen zijn Archief IV; de Holl. Maatsch. van fraaije Kunsten en Wetenschappen haar Verslag van 1859; het Historisch Genootschap te Utrecht de in den loop van het jaar van zijnentwege uitgegeven Werken en Berigten; de Maatschappij van Landbouw het Programma van het XVde Landhuishoudkundig Congres; het Genootschap ter be-
{==40==} {>>pagina-aanduiding<<}
vordering der Genees- en Heelkunde te Amsterdam zijn Programma en Verslag; de Commissie voor de Internationale ruiling haar Rapport over 1858; de Curatoren der Nederl. Hoogescholen en Athenaea de Annales Academici van 1855-56, en 1856-57; Van Gouvernementswege ontvingen wij het Eerste vervolg van den Catalogus der Bibliotheek van het Ministeríe van Marine, den Catalogus der Surinaamsche koloniale Bibliotheek en het XIVde deel der Publications de la Société pour la recherche et la conservation des monuments historiques dans le Grand-Duché de Luxembourg; van wege Burgemeester en Wethouders van Leiden hun Verslag aan den Gemeenteraad over 1859; eindelijk van de Nationale Vereeniging in Nederl. Indië het Verslag harer werkzaamheden, voorgelezen in de Algem. Vergadering van 1859.
Ook dit jaar hebben jeugdige en oudere geleerden en letterkundigen in ons Vaderland, wien de eer van het lidmaatschap onzer Maatschappij nog niet is te beurt gevallen, hunne belangstelling getoond door het schenken van de vruchten hunner pen of van werken uit hunne eigene boekerij. De Heeren Mr. C.A. Chais van Buren, Mr. J.B. Baron de Girard de Mielet van Coehoorn, Mr. P. Lijndraijer, Mr. H.P.G. Quack en Mr. S.F.J. Rau van Gameren, schonken hunne Academische Proefschriften, in den loop van dit jaar verdedigd; Dr. S. Keyzer zijn Précis de jurisprudence musulmane selon le rite Châfeite par Abou Chodjâ,

{==41==} {>>pagina-aanduiding<<}

texte ar., av. annott.; de Heer H. Sluyters zijn Handboek der tijdrekenkunde, Ds. K.R. Pekelharing zijne Levensschets van Mr. S. de Wind, Mr. J.G. Gleichman een stukje getiteld: De eerste natíonale vergadering, representerende het volk van Nederland, Ds. B.W. Scholten een zeldzaam werkje, getiteld Edict ende ordonnantie van Kaerle op de pollicie ende expeditie van justitie van Utrecht, Amstelredam 1550; Jhr. D.F. Reuchlin, te Tiel, eene verhand. over zijn' voorvader, den hervormer Johann Reuchlin door Dr. Lamey; de Heer E.H.J. du Puy de Montbrun in HS. De Kerkvoogdij van het Vorstelijke Freulensticht Elten; de Heer L. een dichtstukje, getiteld: De tooverij van den dag. Een raad vooral aan de Arnhemsche geestenbezweerders; de Heer D. Geschiedenis van opvoeding en onderwijs met betrekking tot het bijbellezen en godsdienstig onderwijs op de scholen, 2 stukken; de Heer C.V.v. H - g. zijne Recensie van het Hebreeuwsch Woordenboek door J. Waterman; de Heer J.F. Boogaard, zijne bekroonde Verhand. over de wenschelijke verbeteringen in het Noord-Brabantsch polderregt; en nog even voor de Jaarl. Vergadering, schonk het lid P.H. Tijdeman, een ex. van den Kiliaen, door wijlen zijn vader Mr. M. Tijdeman jaren lang gebruikt en met zeer velen MSS. aanteekeningen voorzien. Hij vleide zich dat dit voor de uitgave van het Groot Woordenboek eenigzins van nut mogt zijn. Eindelijk, toonden zoo de

{==42==} {>>pagina-aanduiding<<}

Heer van Bolhuis van Seeburgh, student in de rechten aan de Hoogeschool alhier, zijne bijzondere belangstelling in onze Maatschappij door het schenken van 36, voor onze Bibliotheek meest zeer belangrijke, deels zeldzame geschriften, als de Heer C.A. Emeis, beambte aan de Academische Bibliotheek alhier, door het schenken van 73, vroeger verdedigde geschiedkundige Dissertaties.
Wederom hebben vele leden ons een exemplaar of een overdruk gezonden, van werken of stukken, in den loop van dit jaar of vroeger door hen opgesteld, onder hun toezigt uitgegeven, of in tijdschriften geplaatst. Hunne namen zijn in alphabetische orde de volgende: Dr. W. Bisschop schonk (1), Mr. J.T. Bodel Nijenhuis (1), Prof. J. de Bosch Kemper (1), Prof. W.G. Brill (2), de Heer D. Buddingh (7), Mr. W.W. Buma (6), Ds. Chantepie de la Saussaye (1), Mr. J. Dirks (5), Prof. J.I. Doedes (1), de Heer F.A. Ebbinge Wubben (1), Mr. A. Elink Sterk (1), Mr. A.W. Engelen (1), Dr. C.A. Engelbregt (1), Mr. U.A. Evertsz (1), de Heer H. Frylink (5), Prof. J.A. Fruin (1), Prof. R. Fruin (3), Jhr. Mr. W.T. Gevers Deynoot (1), Ds. J. de Ruever Groneman (1), Mr. W.J.C. van Hasselt (1), Dr. C.R. Hermans (1), Prof. J. van der Hoeven (5), W.J. Hofdijk (1), Mr. H.J. Koenen (3), Mr. J.L. de Bruyn Kops (1), G. Kuiper Hz. (1), Prof. A. Kuenen (2), Dr. E. Laurillard (1), de Heer J.H. van Lennep (1),

{==43==} {>>pagina-aanduiding<<}

de Heer P.A. Leupe (2), Jhr. C.A. Rethaan Macaré (1), Mr. G.A. de Meester (1), Mr. A.A.J. Meylink (10), Mr. P. Myer (1), Prof. H.C. Millies (1), de Heer J.F.G. Meyer (1), de Heer F. Muller (4), Mr. I.A. Nyhoff (1), de Heer P. Nyhoff (1), de Heer J. Nolet de Brauwere van Steeland (1), Ds. H.M.C. van Oosterzee (3), Mr. J. Pan (1), Prof. J.J. Prins (2), Ds. C. Sepp (1), Dr. G.D.J. Schotel (2), Mr. A.A. Sifflé (5), Mr. J.H. de Stoppelaar (1), de Heer W.H. Suringar (4), Dr. E.B. Swalue (3), de Heer J.A. Alberdingk Thijm (1), Mr. L.J.A. Tollens (1), Mr. H.W. Tijdeman (1), Prof. J. van Vloten (1), Prof. G.W. Vreede (1), Prof. M. de Vries (1), Mr. J. de Vries (1), Prof. J. de Wal (1), Dr. R. Westerhoff (3), Dr. L.A. te Winkel 5 stukken. - De Heer K.J.R. van Harderwijk schonk de in dit jaar verschenen Afleveringen van zijn Biographisch Woordenboek; Mr. J.H. van Lennep ging voort met ons de Navorscher te doen geworden; Dr. J.C. Drabbe schonk wederom de Leidsche Couranten van 1859, benevens 7 andere boeken; de Heeren Dr. de Breuk en Pavord Smits het door hen uitgegeven Maandschrift van Ds. Chantepie de la Saussaye, getiteld: Bijbelstudiën; de Heer Kruseman het 2de en 3de deel der Dichtwerken van vrouwe K.W. Bilderdijk en Mr. Is. da Costa, van zijn ziekbed De mensch en de dichter Bilderdijk; de Heer E.G. Lagemans het 3de en 4de deel van het Recueil des traités et conventions

{==44==} {>>pagina-aanduiding<<}

conclus par le Royaume des Pays-Bas avec les puissances étrangères; Ds. G. Vissering, den herdruk zijner vertaling van het Nieuwe Testament; de Heer J. Kneppelhout gaf door het schenken van het eerste deel van de nieuwe uitgave zijner werken de hoop, dat de Maatschappij ook de volgende zal ontvangen; Prof. de Vries, als naar gewoonte De Dietsche Warande van 1859; Mr. H.J. Koenen Fr. Junii Etymologicum Anglicanum, in de auctie van den Heer van Voorst voor de som van ƒ 45.00 gekocht, benevens nog een min of meer zeldzaam werk; Mr. J.T. Bodel Nijenhuis het 3de en 4de deel van de 2e Série der Archives ou correspondance inédite de la maison d'Orange-Nassau, die door Mr. G. Groen van Prinsterer worden uitgegeven, benevens nog 15 andere boekwerken; Dr. J.T. Bergman zonderde (2), Prof. J. van der Hoeven (1), de Heer H. Frijlink (17), Dr. L.J.F. Janssen (1), Ds. H.M.C. van Oosterzee (11), Prof. H.W. Tijdeman (1) en Prof. J. de Wal (12) werken ten behoeve onzer verzameling uit hunne eigene bibliotheken af. Het zij mij vergund den edelmoedigen gevers uit naam der Maatschappij voor de ontvangen geschenken dank toe te brengen en onze beide Verzamelingen in hunne gunst aan te bevelen.
Uit het medegedeelde zal men moeten besluiten, dat de vermeerdering, die onze boekenschat dit jaar ondergaan heeft, inderdaad aanzienlijk mag heeten. Indien men niet mederekent de vele vervolgdeelen van in- en uitlandsche tijdschriften en van werken, waarop

{==45==} {>>pagina-aanduiding<<}

is ingeteekend, dan bedraagt de aanwinst van dit jaar omstreeks 750 nummers.
Aangaande onze Zegelverzameling heb ik niets te berichten: zij heeft in den loop van dit jaar geene verandering ondergaan en is ook ongebruikt gebleven.
En hiermede ben ik aan het einde van mijn Verslag gekomen; het zij mij echter vergund er nog iets aan toe te voegen. Waarschijnlijk is het den meesten uwer bekend, dat mij een veeljarige arbeid wacht, die mij niet toelaat mijne zorgen langer dan nog eenige weinige maanden aan uwe boekerij te besteden. Het is heden derhalve de laatste maal, dat ik als uw Bibliothecaris in uwe Algemeene Vergadering optreed. Acht jaren heb ik de eer gehad door U met het bestuur over uwe kostbare bezitting belast te zijn: die tijd was voor mij rijk aan ondervinding en rijk aan blijken van welwillendheid van de zijde van het Bestuur, van de Raden der Bibliotheek en van vele anderen onder U. Ontvangt gij allen, MHH., mijnen oprechten dank voor het in mij gestelde vertrouwen en voor die bewijzen van uwe toegenegenheid. Inzonderheid zij U mijn dank toegebragt, Mr. J.T. Bodel Nijenhuis. Is de Maatschappij U ten duurste verpligt voor de veelvuldige en gewigtige diensten, die Gij haar zoo vele jaren lang hebt bewezen, ik in het bijzonder heb uwen onvermoeiden ijver en groote dienstvaardigheid te roemen. Steeds hebt Gij mij met raad en daad bijgestaan, vooral ook wanneer ongesteldheid mij verhinderde mijne ambtsbezigheden te verrichten. Moge het bewustzijn, dat Gij uwen tijd

{==46==} {>>pagina-aanduiding<<}

en uwe zorgen hebt besteed voor den bloei eener Vereeniging waarop het Vaderland trotsch is, dat uw naam altijd met eer in hare gedenkschriften zal prijken, en dat Gij geenen ondankbare aan U hebt verpligt, eene geringe belooning wezen voor uwe voorbeeldige belangeloosheid.
 
Leiden, Mei 1860.
De Bibliothecaris L.A. te Winkel.








III.

De Verslagen der beide Commissiën over 1859-1860, zijn van den volgenden inhoud:


Verslag van de verrigtingen der Commissie voor Taal- en Letterkunde, over het jaar 1859-1860.

De Commissie voor Taal- en Letterkunde bestond dit jaar uit de Heeren van Iterson, te Winkel, Oudemans, Laurillard en de Vries. Als Voorzitter werd gekozen Prof. de Vries, terwijl het Secretariaat van Prof. Kuenen op Dr. Laurillard werd overgedragen. Prof. Kuenen, aftredend Lid, verklaarde zich op dringend verzoek der Commissie bereid, hare vergaderingen bij te wonen en aan hare werkzaamheden deel te nemen.
Nog altijd bleef de Commissie bedacht op de zaak

{==47==} {>>pagina-aanduiding<<}

der Nederlandsche dialecten (Zie Handd. van 1859, bl. 50 en 51) en besloot, van het Bestuur der Maatschappij magtiging te verzoeken om de te dezer zake gestelde vragen (opgenomen in de Handel. van 1857, bl. 72 en v.) afzonderlijk te doen drukken, en de noodige exemplaren daarvan te verspreiden, hopende, dat langs dezen weg haar meer bouwstoffen voor den beoogden arbeid zullen toegevoerd worden. Met dankzegging intusschen vermeldt de Commissie, dat haar door den Heer Baron van Heeckeren werd toegezonden het Johannes-Euangelie in het Zutphensche dialect, en dat van wege de Heeren van 't Sant en van Zutphen eenige proeven van het volksdialect te Gorinchem in hare handen gesteld werden. Beide stukken zijn belangrijke bijdragen voor de dialectenverzameling.
Door Dr. Hermans te 's Hertogenbosch werden eenige fragmenten ingezonden, die bij onderzoek bleken te behooren tot den Leken-spiegel en den Spiegel Historiael. De laatste zijn vooral daarom van belang, dat ze een gedeelte (groot vijftig verzen) van de verloren tweede partie bevatten. De Heer de Vries heeft van deze stukken afschrift en collatie genomen ten behoeve der uitgave van den Spiegel Historiael, die thans van wege de Maatschappij bewerkt wordt.
Eene verhandeling van den Heer Noordziek over een exemplaar van den Spiegel onser behoudenisse werd door de Commissie geacht minder op het gebied van hare werkzaamheden te liggen dan wel op den

{==48==} {>>pagina-aanduiding<<}

weg der Commissie voor Geschied- en Oudheidkunde. Met zeer veel belangstelling evenwel heeft onze Commissie van die verhandeling kennis genomen, en houdt zich overtuigd dat zij eene gewigtige bijdrage is tot de kennis der oudste voortbrengselen van de Nederlandsche Boekdrukkunst.
Nog werd aan de Commissie ter beoordeeling voorgelegd de door Mr. J. van Lennep op de vorige jaarvergadering geopperde vraag, of de naam der Maatschappij kan blijven zoo als die heden is: Maatschappij der Nederlandsche Letterkunde, dan of het juister en beter is: Maatschappij van Nederlandsche Letterkunde te schrijven. De Commissie heeft hierover een advies uitgebragt, strekkende om den tegenwoordig gebruikelijken naam Maatschappij der Nederlandsche Letterkunde te behouden, dewijl er naar haar oordeel geen afdoende redenen zijn, om der in van te veranderen 1.
Ten aanzien van eenige door Mr. de Wind nagelaten fragmenten van den Maleghijs heeft de Commissie geadviseerd, die fragmenten te laten drukken in een eerstvolgenden bundel, door de Maatschappij uit te geven.
't Spel van den hooghen Wijnt en den zoeten Reijn, door Cornelis Everaert (1528), ingezonden door Prof. Tijdeman, werd geoordeeld, voor ons niet van dat belang te zijn, om den druk er van aan te raden.

{==49==} {>>pagina-aanduiding<<}

Nog is in handen der Commissie gesteld eene uitnoodiging door Z.E. den Minister van Binnenlandsche zaken tot de Maatschappij gerigt, om haar oordeel te doen hooren over de letterkundige en historische waarde van een, aan Z.M. den Koning door een buitenlandsch Geleerde aangeboden boekwerk. De Commissie kon niet anders dan een gunstig oordeel uitspreken, en adviseerde, om ter kennisse van den Minister te brengen, dat de Maatschappij den ook wegens andere geschriften loffelijk bekenden Geleerde, op grond vooral van dit werk vroeger tot haar medelid heeft benoemd.
Eindelijk kwam door Dr. Pluygers in handen der Commissie een handschrift van de Academische Bibliotheek alhier, bevattende een oorspronkelijk afschrift der Glossae Lipsianae, dat bij vergelijking bleek meer te behelzen dan hetgeen daarvan in de werken van Lipsius in druk is uitgegeven. De Commissie het hooge belang der Glossae Lipsianae erkennende, heeft gemeend aan de Maatschappij de openbaarmaking van dat handschrift te moeten aanbevelen, en voegde er bij, dat de Heeren de Vries en te Winkel op zich nemen wilden, het voor den druk te bewerken 1.
Ziedaar in hoofdzaken de verrigtingen der Commissie genoemd. Was het niet zoo bijzonder veel, wat

{==50==} {>>pagina-aanduiding<<}

zij deed, toch hoopt zij niet te vergeefs bestaan te hebben, maar althans iets te hebben gezaaid of gekweekt wat voor de Nederlandsche Letterkunde eenige vrucht dragen kan.
 
Namens de Commissie voornoemd,
 
Leiden, Mei 1860.
E. Laurillard, Secretaris.


Bijlage I. (Zie hiervoor, blz. 48).

De Commissie voor Taal- en Letterkunde heeft in hare Vergadering van 27 Januarij gesproken over de door Mr. J. van Lennep op de Jaarvergadering geopperde vraag, of de naam: Maatschappij der Nederlandsche Letterkunde behoort behouden te worden, dan wel, of men in plaats daarvan stellen moet: Maatschappij van Nederlandsche Letterkunde. De leden der Commissie waren het daarover niet geheel en al eens. De voorstanders van der beriepen er zich op, dat de Maatschappij niets van 't geen tot de Nederlandsche Letterkunde behoort, van hare werkzaamheid uitsluit, en dat bovendien de Stichters der Maatschappij niet alleen zullen bedoeld hebben eene vereeniging, die zich aan de Nederlandsche Letterkunde toewijdt, maar ook, die middenpunt en orgaan is der Nederlandsche Letterkundigen. Die de voorkeur gaf aan het woordje van vond den titel Maatschappij der Nederlandsche Letterkunde aanmatigend, en wees op

{==51==} {>>pagina-aanduiding<<}

de namen: Maatschappij van Toonkunst, van Landbouw, enz. Hiertegen werd aangevoerd, dat die vergelijking niet in allen deele opgaat, en dat bij laatstvermelde namen ook de nadere bepaling ontbreekt, die het bijvoegelijk naamwoord Nederlandsche geeft, in den naam: Maatschappij der Nederlandsche Letterkunde. Eindelijk werd ook nog hierop gewezen, dat de Maatschappij haar octrooi had ontvangen onder den titel van Maatschappij der Nederlandsche Letterkunde. En aangezien in 't algemeen uit de discussiën gebleken was, dat er in allen gevalle geen dringende en afdoende redenen zijn, om den oorspronkelijken en thans gebruikelijken naam der Maatschappij te veranderen, zoo werd besloten het Bestuur te adviseren, zich te blijven houden aan den titel: Maatschappij der Nederlandsche Letterkunde.
 
Namens de Commissie voor Taal- en Letterkunde,
 
30 Januarij 1860.
E. Laurillard, Secretaris 1.
 
Aan het Bestuur van de Maatschappij der Nederlandsche Letterkunde te Leiden.


{==52==} {>>pagina-aanduiding<<}


Jaarlijksch rapport van de Commissie voor Geschied- en Oudheidkunde voor het jaar 1859-1860.

Uwe Commissie, Mijne Heeren, heeft in den loop van het maatschappelijke jaar weder van 13 Oct. tot 19 April, niet minder dan 7 Vergaderingen gehouden.
De leden verloren door wettelijke aftreding den Heer Rammelman Elsevier, in wiens plaats uit een dubbeltal aan de maandelijksche vergadering van October voorgedragen, bestaande uit de HH. Fruin en van Iterson, eerstgenoemde gekozen werd. De Heer Elsevier echter, door zijne betrekking aan het stedelijk archief zoo ruim in de gelegenheid om over plaatselijke zaken en belangen in te lichten, werd verzocht onze vergaderingen te blijven bijwonen. Hij was ons hierin te wille en verscheen meermalen in onze bijeenkomsten. Deze zijn meestal door de gezamelijke leden bijgewoond.
De Commissie bestond nu bij den aanvang van den doorloopen tijdkring naar orde van benoeming uit de HH. van der Chijs, Kist, de Wal, Bodel Nijenhuis, Fruin; uit welke in de maand November bij voortduring de Voorzitter en de Secretaris des vorigen jaars verzocht werden in dezelfde betrekking ook dit jaar te willen werkzaam zijn, waarin zij bewilligden.

{==53==} {>>pagina-aanduiding<<}

Nu meenden wij, voltallig zijnde, op velerlei arbeid der medeleden te mogen rekenen. Doch, wij kortzigtigen! Een der krachtigsten onzer, ofschoon de oudste in levensjaren, de Heer Kist, werd in December j.l. (den 21en) gelijk aan zoo vele andere betrekkingen, zoo ook aan ons onverwachts ontrukt en in 66 jarigen leeftijd afgesneden. Hij was in Oct. en Dec. nog als van ouds werkzaam onder ons geweest. Nog nimmer was een lid der Commissie gedurende zijne functie aan de Maatschappij en aan ons ontvallen. Wij hebben geoordeeld dus verre nog geen nieuwe voordragt tot vervanging te moeten doen, maar de zaak te moeten aanhouden.
 
Weinig werd ons van het Bestuur ter beoordeeling toegezonden. Slechts eenmaal werd het oordeel der Commissie gevraagd, en wel over het drukken van een opstel in het fransch ontworpen, van het lid J.J.F. Noordziek te 's Gravenhage. Het eindbesluit te dezen opzigte gevallen is reeds in deze Handd., hiervoor blz. 24 en v. vermeld, waarheen de Commissie dus verwijst.
Behalve onderscheidene werkzaamheden van afzonderlijken aart door ieder der Leden, is een gemeenschappelijke arbeid in de drie laatste vergaderingen een voorwerp onzer beraadslagingen geweest. Een onzer medeleden, van nabij bekend geworden met het belang van het register dat Dr. Koner te Berlijn (1856) van de alom verspreide Geschied-, Oudheidkundige en andere opstellen in de duitsche Genootschaps-
{==54==} {>>pagina-aanduiding<<}
werken en Tijdschriften heeft tot stand gebragt, wenschte iets dergelijks uit de acta van onze Nederlandsche Genootschappen en uit de letterkundige diaria te doen ontwerpen. Het doel was om eene wetenschappelijk rangschikking van de titels dier geschriften tot stand te brengen, door het voor de pers gereed maken van eenen legger, die de raadpleging en het gebruik dier verhandelingen voor geleerden en ongeleerden gemakkelijk zou maken. Eene lijst dier tijdschriften en acta literaria is reeds ontworpen. Tot het vervaardigen van het register dier afzonderlijke opstellen heeft een en ander lid zich niet onbereid verklaard. Als vakken van wetenschap waarover het plan zou loopen, worden bij de Commissie genoemd de Geschiedenis des lands met de daartoe behoorende tijdrekenkunde, aardrijksbeschrijving, wapen- en staatshuishoudkunde, als ook de nederlandsche taalkunde. Als volgorde wordt die van den Catalogus onzer boekerij opgegeven. Om de voorloopige onkosten die de onderneming naar zich slepen zoude heeft het Bestuur de zaak tot de Maandelijksche Vergadering gebragt, die gunstig voor haar bleek gestemd te zijn. Het komt nu vooral op den tijd aan, welken de leden tot het doen dezer keuze zullen willen besteden.
 
Het lid van der Chijs brengt in October ter tafel het onlangs voltooide zevende deel van zijn Muntwerk. Het bevat de munten der Bisschoppen, van de Heerlijkheid en de Stad Utrecht. Hij treedt daarover in enkele bijzonderheden.

{==55==} {>>pagina-aanduiding<<}

Tot driemalen toe (in de vergadd. van Dec., Jan. en Maart) vroeg dit lid inlichtingen over onderscheidene Gedenkpenningen van Nederl. Geschiedenis of Nederl. Geleerden, als namelijk:
In de verg. van 8 Dec. toonde hij drie merkwaardige, nog niet opgehelderde penningen van het kabinet der Leidsche Hoogeschool:
1o. een looden penningplaat met het borstbeeld van zekeren Cornelis à Weldam .·. 53, een met doctorale bonnet gedekten, bejaarden man der 16e eeuw, misschien in zijn 53e jaar, misschien in het 53e jaar der eeuw (de XVIe namelijk) afgebeeld; waarschijnlijk een Nederlander. (Oorspronkelijk uit de verzameling van den Hr. Hellingwerff te Alkmaar). Later vernam men dat Weldam de naam is van een aanzienlijk Zeeuwsch geslacht.
2o. Een grooten zilveren penning met afbeeldingen uit de vestingbouwkunde, te weten aan beide zijden voorzien met figuren van dien aard. Het om- en opschrift der twee zijden geeft over den persoon of de zaak, waarop gedoeld wordt, geen licht. De vervaardiging schijnt aan de Commissie toe uit het midden der 18e eeuw. De Inscriptiën zijn in 't Latijn. Hij is geschonken uit de nalatenschap van Prof. S.J. Brugmans, door Prof. A. Rutgers. De Hr. Brugmans was in zijne jeugd door zijn vader tot genieofficier naar Rusland bestemd geweest. De Spreker deelde ook eenige inlichtingen mede door hem over dit stuk bij den Hoogleeraar Verdam ingewonnen. Deze zou hem ‘van vroeger dagteekening achten: van

{==56==} {>>pagina-aanduiding<<}

den tijd van Coehoorn en van de nieuwe wijze van gesloten vierhoekige en vijfhoekige vestingwerken met bastions, in der tijd door dezen ontworpen en ingevoerd, en toen als eene époque in de versterkingskunde aangemerkt. Maar het kan ook betrekking hebben tot iets dergelijks uit de verrigtingen van Vauban.’ ‘Die figuren - zegt dezelfde - zijn voorstellingen van de manier, gegeven en gevolgd door den Comes Pagani (Comte de Pagan), Fransch krijgsbouwkundige, overleden, ni fallor, 1655, na wien men daar van niet aanmerkelijk is afgeweken. Er moet een Nederlandsch Ingenieur zijn geweest, vóór Coehoorn, aan wien men, zoo ik mij niet bedrieg, een verbeterd iets in den vestingbouw van dien tijd verschuldigd is; zijn naam was Samuel Maurolois.’
3o. Een ovalen, zilveren zwaar vergulden penning (waarover zie Leidsche Cour. 7 Dec. 1859 bl. 1), met het borstbeeld en wapen van Prins Maurits, onder den schouder het jaartal 1615, en hangende aan eenen fraai gewerkten zwaren gouden ketting. Dergelijke penningen met ketens werden gegeven voor bijzondere verdiensten in krijgs- of zeezaken. De penning is bij van Loon, II. 87. op 1613 afgebeeld. Hij had behoord aan iemand uit het geslacht der Landschotten, en was in O. Indië aangekocht door den Gouverneur-generaal Pahud, uit de Bataviasche Weeskamer.
In de vergad. van 12 Jan. vroeg dit lid inlichting omtrent eenen gedenkpenning op den moord der de Witten, kortelings uit Java ten geschenke aan het

{==57==} {>>pagina-aanduiding<<}

Akad. Munt- en penning-kabinet gezonden. Zie over denzelven van Loon, Gedenkp., III. 90 no. 3, doch met eene niet bij hem aanwezige keerzijde: zij stelt namelijk in het gegraveerd vierkant (waarin anders een opschrift voorkomt, nu) voor de stad ‘Woerden’, waarheen een gekroond persoon met een span jagthonden heensnelt, en welke plaats door eenen anderen persoon, van twee dergelijke dieren vergezeld, verlaten wordt, die zich ijlings naar eene andere, niet met name aangeduide stad heenbegeven. Is de eerste persoon Prins Willem III? maar dan de kroon? in 1672?
Hetzelfde lid toonde in die vergadering in een no. van het Magazin pittoresque, Paris 1858, 26 année, p. 186 sv., een artikel, waarin aan de Nederlandsche beschouwing van de zaak van Coster regt wordt gedaan, en eene proeve in houtsnede van een voortbrengsel zijner pers geleverd wordt.
In de vergad. van Maart toonde hij eenen zilveren gedenkpenning ter gedachtenis van Jo. Frid. Helvetius, 's Lands doctor, d. 29 Aug. 1709, 80 jaren oud te 's Hage overleden, over wien de Nederlandsche bronnen niets aan de hand geven.
In de verg. van 19 April gaf dit lid inlichting omtrent de uitdrukking gebulte kaarten (einde der 16e, aanvang der 17e eeuw), waarnaar het lid Bodel Nijenhuis in den Navorscher had gevraagd; en onderhield verder nog de vergadering over de oude Nederl. Gedenkpenningen, wier spreuken sedert den afstand van Karel V tot op de pacificatie van Gent de meer en

{==58==} {>>pagina-aanduiding<<}

meer veranderende en uit één lopende gemoedsstemming van den Vorst aan de eene en van de Noordelijke en Zuidelijke deelen van Nederland ter andere zijde aanduidden.
 
Het lid Kist was nog in twee vergaderingen tegenwoordig en werkzaam: want dit was één bij hem. In die van Oct. toonde hij een houten stempel, gevonden op het plein der Ruïne te Leiden, bij 't graven voor de grondvesten van het nieuwe Akademische gebouw: zijnde twee in een gelegde handen, waaruit eene bloem ontspruit; omringd door een ovalen krans; misschien van eene der Leidsche Rederijkkamers, b.v. de Witte Akolije.
In de vergadering van 8 December bragt dit lid ter tafel hetgeen hij in die van October met een woord had vermeld, namelijk eenige onder hem berustende Deensche bladen druks uit het laatst der 16e eeuw (omstreeks 1583). Zij hebben gevormd schutborden van boeken destijds in Denemarken gebonden; zij schenen alle uit dezelfde bron voortgekomen. Zij bleken te zijn van eene en andere Kopenhaagsche pers, en waarschijnlijk grootendeels van werken, gedrukt ten behoeve der stedelijke triviale school te Ripen in het noorden van Sleeswijk; het waren de proefbladen, door den uitgever voor boekomslagen gebezigd. Het bleken te zijn:
1o. Theses (themata genoemd,) voor Prof. Nic. Schavenius in folio gedrukt, aan de eene zijde de eerste proef, aan de andere zijde de 2e of de cor-
{==59==} {>>pagina-aanduiding<<}
rectie. Gedrukt te Kopenhagen, bij Andr. Gutterwitz.
2o. Een stichtelijk werkje, een vade-mecum, van Matth. Schuaritz (Schwartz), opgedragen aan Predbiörn Gyldenstiern en aan diens huisvrouw Jonkvr. Berethe Rosenspoer, met de (in hout?) gesneden wapens van beiden, gedrukt bij denzelfden, kl. 8o.
3o. Een Psalm- of Hymnenboekje, met de Deensche vertaling, door Balthsar Melchiorsz vervaardigd, van latijnsche kerkelijke hymnen der middeneeuwen (veni creator, spiritus, en dergel.). Gedrukt aldaar door Laurens Benedict, in 12o.
4o. Declinationes pronominum en andere schoolleerregels.
5o. Twee bladen uit een Hs. der Institutiones en een fragment uit een Hs. der Pandecten.
(Het lid Bodel Nijenhuis verklaarde later de beide drukkers, L. Benedict en A. Gutterwitz teruggevonden te hebben in Thura Idea Historiae literariae Danorum p. 241).
Door den Hr. Kist werd in deze bijeenkomst nog ter tafel gebragt een 4o. oblongo band met niet minder dan 20 platen, gegraveerd naar de bizarre teekeningen van onzen P. Breugel, de voorstellingen bevattende van onderscheidene deugden en ondeugden, van de jaargetijden, en een paar met Nederlandsche volksvermaken, alle geteekend in 1565 en volgg., gesneden door onderscheidene plaatsnijders; meest in dien zelfden tijd, door zekeren Petrus à Merica of

{==60==} {>>pagina-aanduiding<<}

Mericinus 1 1570, eene door H. Hondius 1644, en eene door W. Hollar 1650. De oudere zijn meest uitgegeven bij H. Cock te Antwerpen.
 
Het lid J. de Wal vroeg in de vergadering van November inlichting omtrent eene vermeende stad Lienwart, bij het meer Peypus in Esthland, vermeld door?
In de vergadering van December gaf dit lid op verzoek eenige inlichting omtrent den persoon van wijlen den Groninger Regtsgeleerde Mr. D.F.J. van Halsema, als zijn geboortejaar (1736) en - plaats (Wirdum), en vroeg op zijne beurt naar verdere inlichtingen over den persoon van Paul du Ry, Fransch ingenieur, réfugié, in dienst der Staten-Generaal te Maastricht, op 't eind der 17e eeuw. Toen, namelijk, Karel, Landgraaf van Hessen, den Prins (later Koning) Willem III in 's Hage bezocht, vroeg hij dien Vorst hem eenen bekwamen bouwmeester aan te wijzen. In 1685 zond hij du Ry naar Cassel. Deze ontwierp het plan tot den aanleg van de Oberneustadt en betrok zelf het eerst volbouwde huis. Talrijke andere woningen werden in een kort tijdsbestek opgetrokken. In 1647 volgden de dorpen Carlsdorf, Mariendorf en Schöneberg. Hij stierf in 1714. Zijn

{==61==} {>>pagina-aanduiding<<}

werk: la quadrature du Cercle berust op de Bibliotheek te Cassel in Hs. Zijn zoon was Charles du Ry, zijn kleinzoon Simon Louis du Ry, beiden insgelijks ervaren bouwkundigen, de laatste door prachtgebouwen te Cassel beroemd.
In de vergadering van 12 Januarij gaf dit lid ter inzage een zeldzaam exemplaar van de Acta Pacificationis Coloniensis, gemeenlijk toegekend aan de pen van den Frieschen Regtsgeleerde Aggaeus Albada, gedrukt te Lugdunum (waarmeê echter Lugdunum Batavorum schijnt bedoeld te worden); een exemplaar verrijkt met de autographa van Ernst Graaf van Mansfeld (aan de Sale) en van den Regtsgeleerde Silberradt; en voorzien van eenige letters op het plat van den zwijnslederen band, die op den Graaf van Mansfeld schijnen te doelen.
Hij sprak, ten anderen, over een boekje geheeten: Viri pietate etc. clarissimi Dialogus de pace, Antwerpen, Henricius, 1579. 144 pp. kl. 8o. Deze dialogus die zeer zeldzaam is, is van Schetzius; en door P. Burman II gedrukt in Anal. Vol. I. p. 115, en vv. doch Burman vermeldt in dezelfde Analecten Vol. I. p. cxix. eene andere oratio, juist van hetzelfde jaar, en geheten oratio exhortatoria ad pacem. Hij vermeldt die als door hem overal, zelfs door zijne vrienden in Brabant, te vergeefs gezocht. De Spreker merkt echter op dat de Amsterd. Hoogleeraar niet genoeg in zijne nabijheid gezocht had. Er berustte trouwens een ex., - misschien wel het eenige - juist in de boekerij die onder Burman's op-
{==62==} {>>pagina-aanduiding<<}
zigt stond, in de boekerij namelijk der stad Amsterdam, en afkomstig uit de Bibliotheek van pastoor Jacobus Buijck. De titel er van geeft de Spreker, na eigene inzage, aldus volledig op: ‘Ad Belgii Ordines exhortatoria ad pacem oratio, qua belli causis et rebus quae inter Ordines et Auriaci Principem actae sunt summatim explicatis, quid pacem impedierit quidque eam promovere debeat ostenditur, Anno 1579 Non. Octobr.’ De vraag naar den mogelijken Schrijver wordt nu geopperd, doch zonder eene bevredigende uitkomst.
3o. Werd door hem overgelegd eene uitvoerige aanteekening over P. du Ry, waarover hij in de vorige bijeenkomst inlichtingen had medegedeeld.
In de vergadering van 9 Februarij leverde de Heer de Wal eene zeer belangrijke bijdrage op het Biograph. Woordenboek der Nederlanden door van der Aa, voortgezet door van Harderwijk, ten bewijze dat vele Nederl. Regtsgeleerden daarin niet volledig of niet kritisch genoeg zijn behandeld. Hij staafde dit met vele voorbeelden uit de eerste letters des Alphabets. Dit gaf hem aanleiding tot uiting van den wensch dat van onze Maatschappij mogt uitgaan een kritisch Woordenboek van Nederl. Biographiën in den smaak van de Biographie universelle.
 
Het lid Bodel Nijenhuis bragt ter tafel onderscheidene onlangs verschenen kostbare of zeldzame werken den boekhandel of boekdrukkers betreffende.
In de vergadering van October gaf hij eene nadere

{==63==} {>>pagina-aanduiding<<}

mededeeling over taalkaarten (zie Handd. 1852, bl. 41 en 1858. bl. 72), daarbij toonende eene dergelijke kaart van Dr. H. Kiepert, betreffende de streken van den Rhijn tot aan Parijs, en vier kaarten betreffende de grenzen zoo van kerk- en schooltaal als van de platte landstaal in het Deensche Hertogdom Sleeswijk; en vroeg naar de uitdrukking gebulte kaarten (later in den ‘Navorscher’ gevraagd).
In de vergadering van November, kwam dit lid terug op de zaak van Thomas Armstrong (zie Handd. des vorigen jaars, bl. 57), in 1684 te Leiden wederregtelijk gearresteerd, in Engeland met den dood gestraft. Hij gaf daarbij inzage van vijf gedrukte zeldzame, in eene aanzienlijke particuliere boekerij hier ter stede berustende, stukken van dien tijd, rakende deze zaak. - In dezelfde bijeenkomst vroeg hij (namens den Heer A.M. Kunik te St. Petersburg) inlichting omtrent de Zweedsche forteres schants ter Nije of Nijschantz, voormaals gelegen ter plaatse waar nu Ruslands hoofdstad zich bevindt; en deelde mede al wat zijne kaarten van Zweden en Rusland sedert het midden der 17e eeuw hierover aan de hand geven.
Hij geeft ook een uitvoerig uittreksel uit een Hs. met vonnissen, gewezen over de gedetineerden in het huis van Arrest te Leiden gedurende der loop der 18e eeuw; waarop de Heer de Wal een kort toevoegsel leverde.
In de bijeenkomst van Januarij deelde de Hr. B.N. nog iets mede uit bij hem ontvangen brieven betrekkelijk den Groninger Regtsgeleerde D.F.J. van Halsema.

{==64==} {>>pagina-aanduiding<<}

In de bijeenkomsten van Maart en April deelde hij eenige bijzonderheden mede, zoo door Prof. de Wal als door hem opgespoord over den persoon van Jo. Frid. Helvetius, uit Möhsen Bildnisse berühmter Aertze (Berlin 1771), uit Jöcher en uit Adelung, Gelehrten Lexicon.
Dezelfde bragt ter tafel een en anderen druk van de Mémoires d'Aubery du Maurier (zie mededeel. Fruin, hier achter), vooral een schijnbaar Franschen, waarschijnlijk echter Nederl. nadruk, zijnde van hetzelfde jaar des eersten druks, 1680. Er werd te dier gelegenheid ook gesproken over den persoon van den Vertaler dezes werks, R. Roukema, een frieschen Geneesheer, in 1704.
Bij gelegenheid der belangrijke verkooping van van Oosten de Bruijn, 23 April te Haarlem, geeft het lid Bodel Nijenhuis mededeeling van eenige onder hem berustende excerpten uit mss. brieven van dezen geleerde aan Prof. P. Wesseling, uit de jaren 1749 en volgg., over de uitgave der Handvesten van Haarlem, blijkens welke men daarbij den geleerden stadgenoot de Bruyn had voorbij gegaan, terwijl Wesseling vreesde, op blootgelegde gronden, dat die uitgave daardoor aan verschillende gebreken zoude mank gaan.
Hij deelde mede dat de Archiven in Friesland al meer en meer toegankelijk zullen worden, daar de stedelijke Archivaris van Leeuwarden de Archiven van Bolsward, van 't Bildt en het privaat Archief van wijlen den Landdrost van Andringa de Kempenaer geheel had geordend en geïnventariseerd.

{==65==} {>>pagina-aanduiding<<}

Hij gaf inzage van een werk van den Uitgever J. Scheible te Stuttgart, getiteld: Fliegende Blätter des 16en und 17en Jahrh. ersten Hälfte, 1850, 8o, met 88 met tekst voorziene spotplaten, waaronder ook enkele over de Nederl. Geschiedenis dier dagen.
Hij bragt tevens ter tafel een kwarto bundel met 100 gravures van H.S. Beham, en 50 van H. Aldegrever, uit de 1e helft der 16e eeuw: over onderwerpen van verschillenden aard. De bladen van Beham schijnen alle in zilver gesneden.
 
Het jongste lid der Commissie, eindelijk, de Heer Fruin, gaf in januarij eene gissing aan de hand ter verbetering eener lezing bij Plinius Hist. Nat., en eene andere bij Tacitus, beide ten opzigte der oude Geschiedenis onzes Lands. De eerste namelijk, betreft den naam Helium, nergens elders voorkomende dan bij Plinius l.c. IV. 29. Hij stelde voor te lezen Vahalim, als wanneer de zin duidelijk wordt en een overigens gansch onbekende naam opgeruimd. De andere betreft den naam Nabalia fluvius, alleen bij Tacitus, Hist. V. 26 voorkomende; welke plaats men aan den Gelderschen IJssel heeft gezocht. De Hr. Fruin wil het woord fluvius, als glos, verworpen hebben en voorts in plaats van Nabalia lezen navalis, dat bij pons gevoegd, eene schipbrug aanduidt, die door den veldoverste in 't midden opgebroken, eene geschikte en veilige plaats tot onderhandeling opleverde.
In de maand maart gewaagde dit lid van eene ms. beschrijving van 't beleg van Leiden door den stads

{==66==} {>>pagina-aanduiding<<}

Secretaris J. van Hout, vroeger gevonden, doch nu weder niet ter hand.
In deze vergadering stelde hij voor, tot een punt van onderzoek te maken: wat er tijdens 't zelfde beleg door de Staten van Holland voor onze stad verrigt is; en maakte voorts nog gewag van Leidsche twistschriften in de zaak van Coolhaas, tusschen de Predikanten en den Magistraat, van 1580-1590.
Voorts hebben wij aan dit ons medelid het voorstel te danken ter vervaardiging van het register op Nederlandsche Tijdschriften en Werken van Genootschappen, dat in den aanvang van ons rapport reeds vermeld is. Hij opperde in de vergadering van Februarij hare mogelijkheid en haar belang, hij zocht de zwarigheden uit den weg te ruimen, hij trachtte te bemoedigen waar de taak zwaarwigtig, ja te zwaar schijnen mogt. Hij leidde die bij het Bestuur (en de maandvergadering) in. Kortom, gelukt de zaak, komt zij tot stand, het is aan hem dat de eer hiervan in de eerste plaats moet toegebragt worden.
 
Het lid Rammelman Elsevier, als buitengewoon toegevoegd lid de vergaderingen der Commissie een en andermaal bijwonende, deelde ons te dier gelegenheid voortdurend uit zijn Archief belangrijke zaken mede.
In de vergadering van October deelde hij bijzonderheden mede over de eerste Fransche nieuwsbladen, die te Leiden gedrukt zijn. In 1677 namelijk ondernam Jean Alexandre de la Fond den druk van Nouvelles extraordinaires de divers endroits

{==67==} {>>pagina-aanduiding<<}

(zijn bloedverwant Nicolaas de la Fond te Amsterdam had reeds tien jaren vroeger iets dergelijks ondernomen). De zoon van den Leidenaar, Antoine de la Fond, zette dit omstreeks 1698 voort. Dit ging bij erfregt over op zijn schoonzoon van de Graaf, voor wien reeds in 1738 Etienne Luzac artikelen schreef. De Fransche Courant van dezen Etienne Luzac is hieruit voortgesproten, dewijl hij omstreeks dezen tijd het blad aan van de Graaf afkocht. (Iets anders over de Leidsche nieuwspapieren gaf de Spreker reeds in den Navorscher, 1855, bl. xli).
Ten zelfden tijde deelde hij iets mede over bepalingen te Leiden in 1578 gemaakt voor het lager onderwijs op de scholen; voorts, bij wie destijds zoo de aanstelling als het examen voor de toelating behoorde, en welke oude leerboekjes er toen werden afgeschaft. Later door den Spreker geplaatst in de Leidsche Courant, van 27 April 1860, bl. 3.
In de bijeenkomst van December deelde hij mede een bundel oude keuren, gewoonten en costumen der stad Leiden, geschreven door Jan van Hout, zonder jaartal, doch met een Voorberigt, waarin hij te kennen geeft, die gecopiëerd te hebben naar een oorspronkelijk stuk van den jare 1482, dat toebehoorde aan zekeren Buijtenweg, aan de overwulfde Voldersgracht, bij de St. Pieters Choorsteeg. (De Heer de Wal opperde te dier zake de gissing, dat het hiermede misschien was als met andere keuren-verzamelingen, die in den aanvang der 16e eeuw voor eenige Nederlandsche steden bijeen gebragt en gerangschikt

{==68==} {>>pagina-aanduiding<<}

waren door Philippus Wielandt, over wien zie Handd. der Maatsch. 1856. bl. 76-82. Bijl. C.
Ter zelfder vergadering sprak hij over de verhooren ondergaan door Arent Dirksz Vos, Pastoor van de Liere bij Delft. Hij onderging die verhooren te Leiden op 10 Januarij 1566 stylo curiae d.i. 1567 stylo novo, over 't geen hij gedaan had tijdens en in de beeldstormerij. De verhooren, die uitvoerig en niet onbelangrijk zijn, liepen over 43 punten (waaronder een: of hij zeker referein gemaakt had). Ten gevolge dier zelfde verhooren is hij, in 1570, op last van Alva tot den brandstapel veroordeeld (Zie Marcus, Sententiën, bl. 385). Het Hs. is eene kopij in Sept. 1613 door den Pensionaris Hogerbeets vervaardigd. Een ander der verhooren is ondergaan door Adriaan Jansz van Berkou, Pastoor van IJsselmonde, en anderen. Zie Marcus, bl. 387.
In de vergadering van Maart sprak de Hr. Elsevier over den persoon van C. Coolhaes, Predikant te Leiden. Uit eene lijst van Leidsche Hervormde Predikanten van 1573 tot 1615 toe, blijkt dat ten vorigen jare door Coolhaes, over de 80 jaren oud, een request om pensioen, van wege zijne hooge jaren en zwakheden, was ingeleverd. Het blijkt hieruit dat hij ouder is geweest dan men doorgaans stelt, daar men hem in 1615 laat sterven, 79 jaren oud. De requestrant erlangde het gevraagde pensioen, ad ƒ 300.
Nog besprak dit lid als toen een viertal punten betreffende het beleg van Leiden.

{==69==} {>>pagina-aanduiding<<}

In de vergadering van April weidde hij uit over eene en andere grafzerk, bij de in die maand aangevangen verandering van 't inwendige der Pieters Kerk te Leiden ontdekt geworden, als, van Adriaen van Poelgeest, Ridder; van Claes Alewijn, schepen der stad in 1559; en Andries Allertsz, kapitein, in 1574 gesneuveld. Al wat er opmerkelijks gevonden wordt doet hij in qualiteit afteekenen.
Hij sprak verder over een Hs. door hem op het Leidsch Archief ontdekt, van het midden der vorige eeuw dagteekenende. Een baron von Sterneck, Sgr. de Spolheim, namelijk, te Offenburg bij Kehl woonachtig, had ontdekt dat zekere zich noemende Frans Paul Beck, een R.C. uit Straatsburg, vroeger in Nederl. dienst, later om wandaden uit zijne geboorteplaats Straatsburg naar de Fransche galeijen gebannen, doch van daar voortvlugtig, en nu, in 1751, zich te Leiden ophoudende, een geschrift over de Vereenigde Nederlanden had opgesteld, vol grove leugenen en aantijgingen, zoo tegen bijzondere personen, als tegen erge misbruiken, die hij beweerde aldaar in zwang te zijn. De Baron von Sterneck doet zulks inbrengen bij de Leidsche Magistraat, die naar den Schrijver, zelfs naar Amsterdam, werwaarts hij de wijk scheen genomen te hebben, een onderzoek instelt. Hij had zich echter ook daar uit de voeten gemaakt. - Baron von Sterneck stond met Prof. (Joach.?) Schwartz te Leiden in betrekking, die Beck behulpzaam was geweest in het vervaardigen van een libel tegen de Regering van Straats-
{==70==} {>>pagina-aanduiding<<}
burg. - De Spreker vermeldde vele punten van Becks beschuldiging, uit het Hs. zelf geput.
 
Namens de Commissie,
 
Leiden, Mei 1860.
De Secretaris, Bodel Nijenhuis.



IV.

De rekening en verantwoording van den Penningmeester, waarin volgens het besluit van 't Bestuur van 27 februarij jl., als nu die van den Bibliothecaris mede opgenomen was, reeds in de voorbereidende vergadering ingevolge de wet door eene commissie nagezien en goedgekeurd zijnde, wordt ter tafel gebragt, ter inzage gelegd en levert de navolgende uitkomsten: Ontvang met inbegrip van 't saldo des vorigen jaars, ƒ 5168.745. Uitgaaf ƒ 4093.29. Batig slot ƒ 1075.455.



V.

De keuze uit de ter tafel zijnde lijsten der binnenlandsche en buitenlandsche Candidaten heeft plaats; en wel volgens het besluit der maandelijksche vergadering, om uit de lijst der inlandsche vijfentwintig te kiezen, en uit die der buitenlandsche vijf te stemmen. De Commissie, door den Voorzitter onder goedkeuring der Vergadering tot opmaking van het proces-verbaal der ingekomene stemlijsten benoemd, bestond uit de HH.:

{==71==} {>>pagina-aanduiding<<}

E.M. Beima, W. Eekhoff, W.I.C. Rammelman Elsevier, W.A. Hirschig, J.F.G. Meijer en P.H. Tijdeman. Daar er door eene vorige jaarlijksche Vergadering goedgevonden was om boven het vroeger bepaald aantal van Candidaten ook diegene onder hun aantal op te nemen, welke even veel stemmen als de laatste der aangenomene verkregen hadden, bragt de Commissie bij monde van laatstgenoemd lid haar rapport uit, waaruit bleek dat 71 stembriefjes de uitkomst hadden opgeleverd dat de betrekkelijke meerderheid verkregen was door de onderstaande 26 inlandsche en 7 zoo koloniale als buitenlandsche Heeren.


Binnenlandsche.

Mr. W.J. Baron d'Ablaing van Giessenburg, Referendaris, te 's Gravenhage.
Mr. F.J.E. van Zinnico Bergmann, Raadsheer in het Prov. Geregtshof van Noord-Brabant, te 's Hertogenbosch.
Dr. J. Bosscha Jz., Schoolopziener enz., te Leiden.
Mr. W.W. Buma, Raadsheer in 't Prov. Geregtshof van Friesland, te Leeuwarden.
C.T. van Assendelft de Coningh, oud-scheepsgezagvoerder te Kanagawa in Japan 1.
W. Francken Az., Predikant te Rotterdam.
Jhr. J.J. de Geer, te Utrecht.
Mr. M.H. Godefroi, te 's Gravenhage, Minister

{==72==} {>>pagina-aanduiding<<}

van Justitie, Lid der Kon. Akademie van Wetenschappen enz.
P. Harting, Hoogleeraar te Utrecht, Lid van de Kon. Akademie van Wetenschappen.
S. Baron van Heemstra, Minister van Binnenl. Zaken, te 's Gravenhage.
Mr. P.M.G. van Hees, algemeen Secretaris der Maatsch. tot Nut van 't Algemeen, te Amsterdam.
Dr. N.J.B. Kappeyne van de Coppello, Prorector aan het Stedel. Gymnasium te Amsterdam.
Mr. J. Kappeyne van de Coppello, Advokaat te 's Gravenhage.
Dr. H.H. Kemink, te Utrecht.
Mr. E.G. Lagemans, te 's Gravenhage.
Mr. J.A. Molster, te Amsterdam.
Mr. J.A. Philipse, te 's Gravenhage, Curator der Leidsche Hoogeschool, Voorzitter der Eerste Kamer van Staten-Generaal.
Dr. L.W.E. Rauwenhoff, Predikant (thans Hoogleeraar) te Leiden.
Dr. W.N. du Rieu, te Leiden.
H.C. Rogge, Predikant te Moordrecht.
W.C.A. Staring, Referendaris bij 't Ministerie van Binnenl. Zaken, te 's Gravenhage.
Mr. J.H. de Stoppelaar, lid der Regtbank, te Middelburg.
Mr. C. Visscher, Oud-lid der Hooge Indische Regering, Oudvoorzitter van 't Bataviaasch Gen. voor Kunsten en Wetenschappen, te Arnhem.
J.P. van Visvliet, Archivaris van Zeeland, te Middelburg.

{==73==} {>>pagina-aanduiding<<}

A. Winkler Prins, Predikant te Veendam.
J.C. Zimmerman, koopman te Amsterdam.


Nederlanders in de buitenlandsche bezittingen des Rijks woonachtig, en Buitenlanders.

Ds. J.F.G. Brumund, te Batavia.
Iwase Jasitski, Rijkstolk te Nagasaki (Jupan).
Dr. B.F. Matthes, te Macassar (Celebes).
Dr. S.A. Naber, Rector van het Gymnasium Willem III, te Batavia.
Friedr. Nettesheim, Secretaris van het Geldernsche Historischer Verein, te Gelder.
Mr. C.A. Serrure, Advokaat te Gent.
Morijama Takitsiro, Rijkstolk te Jedo (Japan).




VI.

Op de prijsvragen wier termijn op 31 december 1859 verstreken was, waren geene antwoorden ingekomen.
Nadat eerst met eene groote meerderheid (3/4 der stemmen) besloten was, dat er prijsvragen zouden uitgeschreven worden, werd daarop in omvraag gebragt, of eene der beide voorgestelde, dan wel beide onder deze uitschrijving zouden begrepen worden; tot het laatste werd met eene zeer groote meerderheid besloten. De eindtermijn der inzending is vóór of op den laatsten december 1861. De vragen luiden, na redactie, aldus:


{==74==} {>>pagina-aanduiding<<}


Uit de vakken van Taal- en Letterkunde.

I. Welke woorden en spreekwijzen zijn sedert het laatste vierdedeel der vorige eeuw hier te lande in zwang gekomen? Welke dezer nieuw ingevoerde uitdrukkingen zijn als eene wezenlijke aanwinst der taal aan te merken? Van welke daarentegen is het raadzaam zich voortaan te onthouden?
II. Eene historisch-philologische, zoo het mogelijk is, genetische beschouwing van de komische typen onzer volksliteratuur.
Nader aldus verklaard:
Welke voorstellingen van de goede of kwade eigenschappen onzes volks zijn zoodanig verpersoonlijkt geworden, dat zij in de taal van het dagelijksch leven, in onze blij- en kluchtspelen, in onze volksboeken, volksspreuken en volksgezang vaste vormen, waaronder zij steeds herkenbaar zijn, hebben aangenomen? Welke is de aanleiding tot zoodanige verpersoonlijking geweest? Welke zijn er de oudste sporen van? Welke wijzigingen hebben die voorstellingen in den loop der tijden aangenomen en in welk verband staan die wijzigingen met de ontwikkeling van ons volkskarakter en onze volksbeschaving?
Tot toelichting der typen, welke bedoeld worden, noemt men van de familie Jan Jan Klaassen, Jan de Wasscher, Jan Rap en zijn maat, Jan Hagel, Jan Salie; van Hans Hans Goedbloed; van Frans vrolijke Fransje, en dergelijke.




{==75==} {>>pagina-aanduiding<<}


VII.

Tot beoordeelaars der antwoorden, op deze prijsvragen te ontvangen, zijn benoemd:
Voor no. I. de HH. Brill, de Jager, Nassau, de Vries en te Winkel.
Voor no. II. de HH. J. van Lennep, Jonckbloet, Potgieter, Alberdingk Thijm en van Vloten.
Ook wordt bij dezen herinnerd dat vóór of op den laatsten december 1861 nog antwoorden worden ingewacht op de in junij 1859, voor langer dan den gewonen tijd, uitgeschrevene prijsvragen, dus luidende:


Uit de vakken van Geschied- en Oudheidkunde.

I. Eene geschiedenis van den oorsprong, den voortgang en de ontwikkeling van kennis en wetenschap in Noord-Nederland, tot op het einde der 13e eeuw.
II. Een kritisch overzigt der kronijken over Noord-Nederlandsche geschiedenis, hier te lande tot op ongeveer het jaar 1555 geschreven, met aanwijzing van hare bronnen en onderlinge verwantschap.
De Maatsshappij verlangt vooral eene juiste rangschikking der kronijken, waaruit blijkt in hoeverre de eene op de andere berust, en welke oorkonden en overleveringen aan alle ten grondslag liggen; en eene beoordeeling van hare geloofwaardigheid, voor zoo ver die uit den leeftijd en den stand der

{==76==} {>>pagina-aanduiding<<}

schrijvers kan worden opgemaakt. Als voorbeeld van behandeling wijst zij op hetgeen voor de Egmondsche kronijken Kluit in zijne Historia critica, en Bakhuizen van den Brink in zijne Hecmundensia hebben gedaan.
 
De prijs door de Maatschappij uitgeloofd, bestaat uit een' gouden penning, ter waarde van één honderd en vijftig gulden, of wel de waarde van dien. De in te zenden stukken moeten met eene andere hand dan die des auteurs geschreven en met eene zinspreuk geteekend zijn. In een verzegeld omslag, dezelfde spreuk ten opschrift hebbende, vermeldt de steller zijnen naam en zijne woonplaats. Een en ander moet, vrachtvrij, vóór of op den bepaalden dag, bezorgd worden ten huize van den Secretaris der Maatschappij.



VIII.

De keuze van een nieuw lid des Bestuurs voor den aftredenden Bestuurder Dr. L.J.F. Janssen heeft plaats. Uit het voorgedragen dubbeltal der HH. J. de Wal en A. Rutgers is Prof. de Wal gekozen.
Het kiezen van een lid des Bestuurs voor den overledenen Bestuurder N.C. Kist heeft plaats. In zijne tusschentijds opengevallene plaats was door de maandelijksche Vergadering volgens art. 30 der wet, tijdelijk voorzien door het benoemen van den Heer J.H. Scholten. Uit het nu voorgedragen dubbeltal

{==77==} {>>pagina-aanduiding<<}

van de HH. v.d. Chijs en Scholten, wordt de Heer Scholten gekozen, en dus voor den tijd, gedurende welken de Heer Kist nog zitting had, bevestigd.


IX. X.

De Penningmeester en Secretaris moeten (volgens de wet) aftreden. Uit de voorgedragen dubbeltallen van de HH. B.W. Wttewaall en J.G. de Waldkirch Ziepprecht, voor de vacature van Penningmeester, en van de HH. J.T. Bodel Nijenhuis en J.T. Bergman voor die van Secretarís, worden bij stemming de beide eerstgenoemde gekozen, en dus die Heeren in hunne betrekkingen bevestigd.
 
Men gaat over tot het voorstel, door Mr. J. van Lennep in de naastvorige algemeene Vergadering gedaan (Zie Handd. 1859, bl. 73 en v.). De Secretaris leest het rapport der hierover geraadpleegd zijnde Commissie voor Taal- en Letterkunde (zie hiervoor, Handd. 1860, bl. 48 en 50), waarmede het Bestuur verklaart zich vereenigd te hebben. De Heer J. van Lennep, ter vergadering zelf tegenwoordig, vraagt het woord en verklaart sinds den vorigen jare meer dergelijke voorbeelden van betiteling bij gelijktijdig opgerigte Genootschappen opgemerkt te hebben, als Maatschappij der proefondervindelijke Wijsbegeerte en anderen; voorts dat de naam Maatschappij der Nederlandsche Letterkunde ook voorkomt in het octrooi der Staten aan de Maatschappij geschon-
{==78==} {>>pagina-aanduiding<<}
ken; weshalve ook hij niet meer aandringt op zijn voorstel, ja het zelfs intrekt.
Hij oppert echter nog eenige woorden over het voorstel van Dr. Leemans (Handd. 1859, bl. 74) over het houden der voorbereidende Vergadering op den morgen van den dag voor die werkzaamheden bepaald, en tevens over de kennisgeving van dag en uur daarvan aan alle de leden; hij wenschte een en ander aan het Bestuur in overweging te geven of er voor een dezer beide punten termen bestaan. Het Bestuur neemt zulks ter beraadslaging over.
 
Waarna verder niemand iets meer voorstelt en, nadat de aftredende Voorzitter bij monde van den Heer Leemans voor zijn bij herhaling gevoerd bestuur der Maatschappij namens de leden is dank gezegd, wordt de Vergadering door den Voorzitter gesloten.
 
(was geteekend)
L.J.F. Janssen, Voorzitter.
 
Aan het slot van den Beschrijvingsbrief werden de leden wederom opgewekt om de vruchten hunner letteroefeningen in de vakken, tot deze Maatschappij behoorende, aan haar te willen mededeelen, om voor de Werken der Maatschappij, of bij de Vergaderingen, 't zij openbare of bijzondere, te kunnen strekken.



{==79==} {>>pagina-aanduiding<<}

Register op de Levensberigten,

sinds 1848 afzonderlijk gedrukt en door de Maatschappij in 't licht gezonden.

NB. Het eerste getal duidt aan het jaar der Algemeene Vergadering; het tweede getal de bladzijde der Levensberigten van dat jaar.
 
Aa, (A.J. van der) door K.J.R. van Harderwijk. 1857. 35.
Amorie (A. des) van der Hoeven, en Jr. Zie Hoeven. (van der)
Ange, (J. Teissedre l') door F.C.J. van Goens. 1853. 43.
Arend, (J.P.) door A. Beeloo. 1856. 3.
Assen, (C.J. van) door J. de Bosch Kemper. 1860. 135.
 
Baerdt van Sminia (H.). Zie Sminia.
Baud, (J.C. Baron) door P. Mijer. 1860. 28.
Beeldsnijder, (Jhr. G.J.) door M.D. de Bruyn. 1853. 100.

{==80==} {>>pagina-aanduiding<<}

Berkhout, (A.J.) door A. Beeloo. 1858. 263.
Berkhout, (N.) door F.H.G. van Iterson. 1855. 136.
Bijlandt, (O.A. Graaf van) door L.H.W. Baron van Aylva Rengers. 1857. 44.
Blaauw, (H.T. de) door J. Kneppelhout. 1858. 149.
Blussé, (A.) door L.J.F. Janssen. 1851. 17.
Bogaerde van ter Brugge, (A.J.L. Baron van den) door C.R. Hermans. 1858. 134.
Boon Mesch, (A.J. van der) door C. Krabbe. 1852. 94.
Borsius, (J.) door J.J.L. ten Kate. 1859. 61.
Boxman, (A.) door J.W. Elink Sterk. 1856. 84.
Brand, (J.A.) door P. Buyskes. 1850. 92.
Brandeler, (J.J. van den) door N.C. Kist. 1848. 30.
Broes, (W.) door W.A. van Hengel. 1858. 85.
Brouwer (P. van Limburg). Zie Limburg.
Brown, (A.) door J.T. Bodel Nijenhuis. 1856. 78.
Brugmans, (P.A.) door A. Rutgers. 1851. 82.
 
Campen (J.E. Voet van). Zie Voet.
Cannaert, (J.B.) door Pr. van Duyse. 1849. 110.
Capellen, Heer van Berkenwoude, (G.A.G.P. Baron van der) door N.C. Kist. 1848. 59.
Clercq, (G. de) door J. Heemskerk. 1858. 276.
Cornelissen, (N.) door Pr. van Duyse. 1850. 96.
Costa, (Is. da) door H.J. Koenen. 1860. 305.
Crommelin, (P.S.) door J.G. la Lau. 1853. 102.
Curtius (Donker). Zie Donker Curtius.

{==81==} {>>pagina-aanduiding<<}

Da Costa (Is.) Zie Costa (da).
Dam van Isselt, (E.W. van) door J.H. Burlage. 1860. 272.
Dedel, (Jhr. P.S.) door M.C. van Hall. 1852. 18.
Deketh, (A.) door A. Telting. 1857. 184.
Delecourt, (V.H.) door J.A. Alberdingk Thijm. 1854. 39.
Dijckmeester, (H.J.) door N.C. Kist. 1850. 156.
Dodt van Flensburg, (J.J.) door N.C. Kist. 1848. 29.
Doeveren, (G. van) door C.W.H. van Kaathoven. 1853. 31.
Doijer, Tz., (A.) door P.O. van der Chijs. 1854. 3.
Donker Curtius van Tienhoven, (W.B.) door F. de Greve. 1858. 243.
Doorn, (H.J. Baron van) door H.J. Roijaards. 1853. 81.
Dorn Seiffen, (G.) door J.A.C. van Heusde. 1859. 109.
Duyn van Maesdam, (A.F.A.J. Graaf van der) door Jhr. J.C. de Jonge. 1849. 80.
Duynen, (T. van) door R. Bennink Janssonius. 1857. 157.
 
Elink Sterk, (J.W.) door P.H. Tijdeman. 1857. 47.
Enst Koning (G. van). Zie Koning.
Evertsz, (U.A.) door J. Dirks. 1860. 410.
Ewijck van Oostbroek en de Bilt, (D.J. van) door H.J. Koenen. 1859. 184.
Eyk (J.P. Sprenger van). Zie Sprenger van Eyk.

{==82==} {>>pagina-aanduiding<<}

Fabius, (J.) door C.A. den Tex. 1851. 11.
Fabius, (J.C.) door D.H. Wildschut. 1852. 36.
Feith, (H.O.) door G. Acker Stratingh en A.C. Oudeman. 1849. 114.
Fockema, (D.) door A. Telting. 1856. 10.
 
Ganderheyden, (J.F. Mauritz) door J.D.W. Pape. 1851. 62.
Ganswijk (D.J. ten Zeldam). Zie Zeldam.
Gébel, (C.) door A.P. van Groningen. 1859. 79.
Geer van Jutphaas, (J.L.W. Baron de) uit aanteekeningen des overledenen. 1858. 20.
Genabeth, (P. van) door H. Wijnbeek. 1853. 10.
Gilse, (J. van) door S. Muller. 1859. 217.
Goudoever, (A. van) door J. Bake. 1858. 79.
Gratama, (Sibr.) door J. de Wal. 1858. 27.
Gützlaff, (K.F.A.) door H.C. Millies. 1852. 44.
 
Hall, (Jac. van) door J. de Wal. 1859. 161.
Hall, (M.C. van) door H.J. Koenen. 1859. 3.
Halmael Jr., (A. van) door W. Eekhoff. 1851. 31.
Harderwijk, (Is. van) door N.C. Kist. 1848. 46.
Harderwijk Rzn., (J. van) door G. van Reyn. 1859. 87.
Hees van Berkel, (J.I. van) door A. Elink Sterk Jr. 1855. 70.
Heiningen, (H. van) door P.C. Molhuysen. 1851. 15.
Hoeven, (Abr. des Amorie van der) door J.H. Maronier. 1856. 31.

{==83==} {>>pagina-aanduiding<<}

Hoeven Jr., (Abr. des Amorie van der) door N.C. Kist. 1848. 55.
Hooff, (J. op den) door .... 1856. 140.
Hoorn, (P.G. van) door P.F. van Hoorn. 1851. 3.
Hora Siccama, (J.) door G.W. Vreede. 1855. 3.
Humbert de Superville, (D.P.G.) door J.T. Bodel Nijenhuis. 1849. 129.
 
Jonge, (Jhr. J.C. de) door J.W. Holtrop. 1853. 157.
Jonge van Campens Nieuwland, (Jhr. M.W. de) door Jhr. J.K.J. de Jonge. 1859. 94.
 
Keizer, (S.D. de) door N.C. Kist. 1848. 35.
Kesteloot, (J.L.) door J. Nolet de Brauwere van Steelant. 1853. 3.
Klijn, (H.H.) door J. de Bosch Kemper. 1856. 109.
Klinkert, (B.) door H.J. Koenen. 1855. 34.
Kluit, (C.A.) door H.W. Tijdeman. 1855. 65.
Kluit, (P.W. Provó) door H.J. Koenen. 1852. 3.
Koning, (G. van Enst) door P. Scheltema. 1854. 19.
Koopmans, (W. Cnoop) door S. Muller. 1849. 106.
Kops, (J.) door H.J. Roijaards. 1849. 89.
 
Laar, (B. van) door J. Pan. 1853. 22.
Lachmann, (K.) door J. de Wal. 1851. 92.
Lastdrager, (A.J.) door W.G. Brill. 1855. 161.
Lau, (J.G. la) door A.P. van Groningen. 1858. 14.

{==84==} {>>pagina-aanduiding<<}

Leeuwen, (Jb. van) door W. Eekhoff. 1858. 218.
Lennep, (D.J. van) door M. Siegenbeek. 1853. 108.
Lens, (A.) door N.C. Kist. 1849. 145.
Limburg Brouwer, (P. van) door N.C. Kist. 1848. 22.
Limburg Stirum, (A.O.E. Graaf van) door D. Tieboel Siegenbeek. 1859. 101.
Lulofs, (B.H.) door C.H. van Herwerden, C.H.zn. 1850. 71.
 
Maanen, (P.J. van) door A. van der Boon, Czn. 1855. 40.
Magnusen, (Finn) door N.C. Kist. 1848. 45.
Mahne, (W.L.) door J.T. Bergman. 1852. 77.
Massow, (G.C.J. van) door C.J. van Assen. 1852. 88.
Matthes, (H.J.) door F.J. Domela Nieuwenhuis. 1854. 80.
Mauritz Ganderheyden. Zie Ganderheyden.
Mauvillon, (F.W. von) door J.T. Bodel Nijenhuis, naar een dagbladartikel. 1852. 82.
Meijer, (G.J.) door F.C. de Greuve. 1849. 52.
Meijer, (H.A.) door K. Sybrandi. 1854. 136.
Mejan (G.W. Verwey). Zie Verwey.
Merkes van Gendt, (Jhr. J.G.W.) door L. Mulder. 1860. 197.
Meulman, (J.) door N.C. Kist. 1848. 27.
Munting, (W.N.) door N. Berkhout. 1849. 99.

{==85==} {>>pagina-aanduiding<<}

Nedermeijer, Ridder van Rosenthal, (Jhr. J. Th. H.) Zie Rosenthal.
Niermeijer, (A.) door J. ab Utrecht Dresselhuis. 1855. 147.
Nieuwenhuis, (J.) door J.T. Bergman. 1857. 162.
Noordaa, (S.H. van der) door P.O. van der Chijs. 1851. 55.
Numan, (Al.) door C. Star Numan. 1853. 60.
Numan, (C. Star) door J.H. Philipse. 1858. 162.
 
Oltmans (Al.) door Is. Warnsinck. 1853. 104.
Oordt JWZn. (J.F. van) door L.G. Pareau. 1853. bl. 15.
Orden (G. van) door P.O. van der Chijs. 1854. 25.
Outeren (G.P. van) door D. Tieboel Siegenbeek. 1856. 60.
 
Pallandt, (F.W.F.T. Baron van) door G.D.J. Schotel. 1853. 39.
Pan, (T.) door C.A. Abbing. 1860. 208.
Pareau, (A.H.) door E.B. Swalue. 1860. 369.
Prinsen, (P.J.) door H. Wijnbeek. 1854. 71.
Provó Kluit (P.W.). Zie Kluit.
 
Reesema, (A.S. van) door G. Mees, Az. 1849. 67.
Reiffenberg, (F.A.F.T. Baron de) door J.T. Bodel Nijenhuis uit eene Belgische notice. 1850. 143.
Reinwardt, (C.G.C.) door J. Geel. 1854. 87.
Riehm, (C.H.) door A. Philips. 1853. 27.
Rijk, (J.C.) door D.J. Veegens. 1854. 114.
Rijneveld, (J.C. van) door W.J. Knoop. 1852. 9.
Rink, (E.D.) door P.H. Tijdeman. 1856. 72.
Roijaards, (H.J.) door J.H. Scholten. 1854. 50.

{==86==} {>>pagina-aanduiding<<}

Roorda van Eysinga, (P.P.) door J.J.F. Wap. 1857. 9.
Rosenthal, (Jhr. J. Th. H. Nedermeijer, Ridder van) door een lid der Maatschappij. 1857. 55.
 
Sandelin, (P.A.) door A. Elink Sterk Jr. 1858. 1.
Schenk, (A.C.) door A.J. van der Aa. 1857. 3.
Schilthuis, Jzn., (U.G.) door O. van Rees. 1860. 266.
Scholten, (W.) door C. Krabbe. 1857. 147.
Schuller tot Peursum, (C.L.) door J.I.D. Nepveu. 1860. 380.
Seiffen (G. Dorn). Zie Dorn Seiffen.
Senden, (G.H. van) door C. Hooijer. 1852. 20.
Siccama (J. Hora). Zie Hora.
Siegenbeek, (M.) door S. Muller. 1855. 83.
Siewertsz van Reesema (A.). Zie Reesema.
Sminia, (H. Baerdt van) door W. Eekhoff. 1859. 149.
Smits Jzn., (J.) door G.D.J. Schotel. 1857. 83.
Someren, (R.H. van) door J. van Harderwijk, Rzn. 1851. 69.
Spandaw, (H.A.) door A. Modderman. 1857. 117.
Sprenger van Eyk, (J.P.) door G. Mees, Azn. 1860. 3.
Star Numan (C.). Zie Numan.
Stassart, (G.J.A. Baron de) door J. Baron de St. Génois. 1855. 75.
Sterk (J.W. Elink). Zie Elink.
Sterling (J.J. Uytwerf). Zie Uytwerf.
Steven, (W.) door J.T. Bodel Nijenhuis. 1857. 176.
Stronck, (C.W.) door G.D.J. Schotel. 1853. 171.

{==87==} {>>pagina-aanduiding<<}

Susanna, (J.A.) door S.C. Snellen van Vollenhoven. 1860. 119.
Swinderen, (Th. van) door P. Hofstede de Groot. 1851. 74.
 
Tadama, (R.W.) door H.J. Matthes, JCzn. 1860. 441.
Temminck, (C.J.) door J.A. Susanna. 1858. 47.
Teutem, (Fr. van) door N.C. Kist. 1848. 52.
Tex, (C.A. den) door J. van Hall. 1854. 94.
Teissèdre l'Ange (J.). Zie l'Ange.
Timmers Verhoeven, (P.F.) door S.H. van der Noordaa. 1850. 151.
Tollens Czn., (H.) door A. Bogaers. 1857. 103.
 
Uytwerf Sterling, (J.J.) door M.C. van Hall. 1853. 74.
 
Veltman, (J.G.) door C.W. Stronck. 1852. 84.
Ver Huell, (Q.M.R.) door K.J.R. van Harderwijk. 1860. 453.
Verkade, (P.) door N.C. Kist. 1848. 49.
Verwey Mejan, (G.W.) door F.A. van Rappard. 1851. 46.
Visscher, (L.G.) door J.J.F. Wap. 1859. 66.
Voet van Campen, (J.E.) door N. Berkhout. 1852. 72.
Vollenhoven, (C.) door H. Vollenhoven, met een brief van H.W. Tijdeman. 1850. 103.
Voorst, (W.H. van) door J. de Wal. 1856. 147.
Vredenburch, (J.W. van) door A.H. van der Boon Mesch. 1850. 138.
Vries, (Jo. de) door B. ter Haar. 1853. 182.

{==88==} {>>pagina-aanduiding<<}

Waal, (C. de) door F.C. de Greuve. 1850. 131.
Walree, (J.P. van) door W.J.C. van Hasselt. 1849. 103.
Warnsinck, (Is.) door D.D. Büchler. 1857. 77.
Westreenen van Tiellandt, (W.H.J. Baron van) door J.W. Holtrop. 1849. 148.
Wijk, (J. van) Rldzn., door N.C. Kist. 1848. 33.
Wilde, (P.W.B. de) door P.O. van der Chijs. 1856. 69.
Willigen, (P. van der) door N.C. Kist. 1848. 35.
Wind, (S. de) door K.R. Pekelharing. 1860. 242.
 
Zeldam Ganswijk, (D.J. ten) door .... 1856. 49.
Zuylen van Nyevelt, (H. Baron van) door G.W. Vreede. 1853. 121.
 
Opgemaakt Sept. 1860.
B.N.



{==1==} {>>pagina-aanduiding<<}


Levensberigten der in dit jaar afgestorvene medeleden.


{==3==} {>>pagina-aanduiding<<}





Levensberigt van Jacobus Petrus Sprenger van Eyk.

Op den 4den Augustus 1859 overleed, ruim een en tachtig jaar oud, Jacobus Petrus Sprenger van Eyk, lid der Maatschappij sedert 1836. Zijne laatste levensdagen had hij mogen doorbrengen te Oosterbeek bij Arnhem, in het genot der bevallige natuur, die het schilderachtige dorp omringt. Dat was altijd de wensch van zijn hart geweest. Door de bekoorlijkheid der schepping werd zijn levendige verbeelding steeds aangetrokken; en te midden van boomen en bloemen zijn avondzon ter kimme te zien dalen was de toekomst, die hij zich op krachtvollen leeftijd en in woeligen werkkring immer voorspiegelde. Elf jaren heeft hij dat genot gesmaakt en het was hem, na de zware huiselijke rampen, die hem troffen door het verlies zijner echtgenoot en verscheidene zijner kinderen, een verkwikking de frissche lucht der Geldersche heuvelen in te ademen en op zijne uitgestrekte wandelingen pijnlijke herinneringen te verwijderen door de zachte indrukken van het buitenleven. Men zie in hem, zoo men zich zijn beeld wenscht voor te

{==4==} {>>pagina-aanduiding<<}

stellen, niet den diepzinnigen en wijsgeerigen denker, maar den man van smaak, die streng kritisch onderzoek, als de vorm hem al te onbehagelijk scheen, ligt van zich afstootte; en liever over zijn onderwerp heengleed om het van de aanlokkendste zijde te beschouwen. Van daar dat strenge taalstudie hem nooit eigen was en, het: ‘ken u zelven’, in de wetenschap niet genoeg door hem werd betracht, zoo hij zich op dat gebied waagde. Onder de eigenlijke geleerden behoort hij (want waarom zou een levensberigt, lofrede moeten zijn?) niet, maar zeer zeker onder hen, die door boeijende en opgewekte voordragt, door vloeijenden stijl en beknoptheid van behandeling, tot het gezond verstand en het gevoel beiden sprekende, gaarne gehoord en gelezen werden.
 
Sprenger van Eyk was op den 8sten November 1777 te Bergschenhoek geboren, alwaar zijn vader Petrus Godefridus destijds predikant was, uit diens eerste huwelijk met Vrouwe Alida Quirina van Walwijk. Door de weldra gevolgde beroeping van zijn vader naar Rotterdam kreeg hij aldaar zijn eerste opleiding. Op de Latijnsche school was hem de Rector Jo. Adr. Nodell vooral een geliefd leermeester, daar hij de gave bezat om zijne discipelen op de schoonheden der klassieken opmerkzaam te maken. Voor het predikambt bestemd, werd hij daartoe te Utrecht gevormd. De hoogbejaarde Gijsbert Bonnet, met zijne gestadige aanhalingen uit Wittewrongel, schijnt, niettegenstaande 's mans uitstekende verdiensten, niet veel op hem te hebben gewerkt, maar zooveel te meer had hij op met den toen jongen hoogleeraar Jodocus Heringa, wiens theologische rigting de zijne bleef, en van wien hij gaarne en met groote ingenomenheid sprak. In 1799, slechts 22 jaar oud, werd van Eyk proponent en kort hierna te Zegveld, een klein dorpje van het Departement Texel, nabij Woerden beroepen. Nog gedurende zijn verblijf aldaar werd het weder, bij 't herstel der oude Provinciën, tot het Departement Utrecht gebragt. Die verwis-
{==5==} {>>pagina-aanduiding<<}
selingen van namen en besturen gingen voor den jeugdigen leeraar echter ongemerkt voorbij. Hij wijdde zich onvermoeid aan zijne gemeente en het was hem behoefte haar op hooggeklommen leeftijd nog eens weder te zien. Gaarne vertelde hij, en ieder luisterde dan, van zijn eerste standplaats, hoe onbewolkt zijne dagen daar heen snelden, hoe de weinig beschaafde eenvoud der landlieden hem niet hinderde, maar als iets naïfs veeleer behagelijk was, en hij dáár aan de zijde zijner slechts 17jarige gade, Vrouwe Helena Cornelia Groenevelt, ruimen zegen in huis en werkkring had genoten. In 1803 meende hij echter het beroep naar het meer aanzienlijke Kethel niet te mogen weigeren, om van daar reeds in 1805 naar Vlaardingen te vertrekken. In deze gemeente, van toen omtrent 6000 zielen, is de herinnering aan zijn dienst- en predikwerk nog zeer levendig, en veelvuldig waren de bewijzen van belangstelling die hij er ondervond. Karakteristiek was het geschenk, hem bij gelegenheid eener beroepsafwijzing naar elders aangeboden, van een keurig bewerkte zilveren haringbuis, die onder den glazen stolp altijd in de woonkamer stond en waarop hij soms niet zonder eenige fierheid wees, als kunststuk en hem dierbare gedachtenis. De predikgaven van van Eyk en zijn voorbeeldige dienstijver trokken weldra de aandacht der Rotterdamsche gemeente. Zij beriep hem in 1809 en den 16den April van dat jaar werd hij er bevestigd door zijn ambtgenoot A. de Vries. Voorspoedig was alzoo zijn loopbaan als leeraar, daar hij zich op 32jarigen leeftijd, naast beroemde en bekwame collegen als Scharp, Hoog, Oort en de Vries geplaatst zag, maar hierdoor ook een zware taak te vervullen had. Reeds terstond had hij veel aanmoediging, waartoe zijn voordragt veel bijdroeg. Kanselwelsprekendheid had hij niet dan schaars voor oogen gehad. In zijn jeugd hoorde hij te Rotterdam den gevierden, evenwel wat weelderigen Hofstede, en den deftigen le Sage ten Broek; beiden waren echter reeds bejaard, en te Utrecht had alleen Heringa hem den goeden

{==6==} {>>pagina-aanduiding<<}

weg kunnen wijzen. Zichzelven had hij ten deze grootendeels gevormd, of liever het lag in zijne gansche persoonlijkheid om door aandrang zijne toehoorders tot zich te trekken. Met zijn rijzige gestalte, levendige oogen onder het hooge, hoezeer te veel terugwijkende voorhoofd, heldere stem en gepaste gebaren kon men hem onder de krachtige redenaars tellen. Een zekere galm, bij de jaren toenemende, en welligt veroorzaakt door poging om de stem ver te doen dragen, vermoeide den hoorder echter, maar hinderde niet zoo zeer als men aan zijn talent meer gewoon was geworden. Inzonderheid echter beviel de vorm zijner leerredenen. Warsch van ‘nuttelooze en spitsvondige geleerdheid, van het uitpluizen van godgeleerde stellingen en van analytische tekstbehandeling,’ trachtte hij ‘door gekuischte woorden van waarheid en gezond verstand tot de gemeente te spreken en haar alzoo te leeren en te stichten, te leiden en te vertroosten en geen ijdel verhaal van woorden in gebed en dankzegging te doen hooren’ 1.
De gave om de aandacht bezig te houden bezat hij in niet geringe mate. Hoezeer het geschrevene voor zich hebbende had hij het doorgaans in 't geheugen en sprak dus niet alleen voor, maar ook tot zijne hoorders. Inzonderheid des namiddags, als hij den catechismus op schets of uit het hoofd verklaarde, trof hij geheel den populairen toon. Ook werd hij gaarne gevolgd bij de bediening van het H. Avondmaal, waar hij treffend, roerend en indrukwekkend spreken kon, en de gemakkelijkheid en ongedwongenheid, hem in het dagelijksch verkeer zoo eigen, zeer op den voorgrond traden. Hoewel in zijne latere dagen jonge leeraars als: Prins, Bouman en van Oosterzee nevens hem stonden, had van Eyk het zeldzame voorregt om zijne vroegere leer-
{==7==} {>>pagina-aanduiding<<}
lingen, zijne vrienden, en bovenal den burgerstand onder zijn gehoor te behouden. Zoo bleef hij bij velen, gedurende de 38 jaar van zijn verblijf te Rotterdam, als leeraar bemind, hoezeer anderen, meer aan de letterlijke opvatting van 1619 gehecht, hem, die tot de zoogenaamde vrijzinnigen werd gerekend, minder op prijs stelden. Met al zijn ambtgenooten op den besten voet, was echter het verschil van rigting wel merkbaar in de naauwere vriendschap, die hem verbond aan hen, die 't meest met hem overeenstemden als: van den Broek, Cox, de Jongh, Gregoor en de leeraars van andere gemeenten: Huet, Delprat, Messchaert, des Amorie van der Hoeven en Bonga. Met hen had hij gedurende 30 jaren den wekelijkschen maandag, waar godgeleerde vragen opgegeven en besproken werden, en die een ware broederkrans mogt heeten. - Zeer was hij toch, hoezeer hun denkwijze over gewigtige geloofspunten niet de zijne was, aan Hoog en Scharp verbonden, ten bewijze, hoe verschil van meening ware toegenegenheid en vertrouwelijk verkeer geenszins behoeft uit te sluiten.
Reeds geruimen tijd was van Eyk in Rotterdam, eer iets noemenswaardigs van hem ter perse werd gelegd. Eerst op 38jarigen leeftijd, dus niet te vroeg, trad hij als schrijver op, en echter heeft hij niet minder dan twaalf geschriften uitgegeven, behalve meer dan dertig opstellen in zijn tijdschrift: de Fakkel. Zoo men hierbij denkt aan zijn talrijk gezin, drukke ambtsbezigheden, waaronder zeer bezochte catechisatiën, uitgebreiden vriendenkring, veelvuldigen zoogenoemden aanloop, lidmaatschap van 't bestuur van 't Nut en van Verscheidenheid en Overeenstemming, dikwijls optreden als redenaar bij die maatschappijen, zal men hem ijverige werkzaamheid voorzeker niet ontzeggen, vooral zoo men op de jaarteekening van zijn eerste en van zijn laatste werk acht geeft: 1815 en 1854. Bijna veertig jaren alzoo zien we zijn pen aanhoudend bezig. Zucht om zich daarbij een naam te maken bezielde hem volstrekt niet. Het was veeleer de be-
{==8==} {>>pagina-aanduiding<<}
hoefte om, zoo hem een onderwerp aanlachte, er over te spreken en te schrijven. Onvermoeid was hij dan in het navragen, onderzoeken en verzamelen van boeken en berigten, waarbij niet zelden de geleerde en beminnelijke oude heer Ackersdijck hem ten vraagbaak was. Maar dan ook geen vertraging, geen lang nadenken. Schielijk moest het afgehandeld zijn. Bij zijn gemakkelijk werken kon dat en moest dat, want weêr iets anders boeide hem, iets nieuws was op het touw gezet; en daardoor was het, dat de drukproeven niet altijd even naauwkeurig nagezien, bronnen niet bedaard genoeg werden geraadpleegd. Maar in al zijn geschriften is frissche, heldere, duidelijke en gemakkelijke stijl, iets, dat hem tot op hooggeklommen leeftijd is bijgebleven, en waarvan het bewijs is in de brieven aan zijne kinderen, kort voor zijn verscheiden gerigt, en die geheel het voorkomen hebben van door iemand in de kracht zijner jaren gesteld en geschreven te zijn.
Het door van Eyk uitgegevene betreft Godsdienst, Geschiedenis en Letterkunde, meer bijzonder Natuurschoon en zelfs een paar malen poëzij, de laatste slechts als ontspanning, met bewustheid van enkele poging. Om het karakter dier geschriften eenigzins te doen kennen, zal het gevoegelijkst zijn iedere soort afzonderlijk te bespreken, uitgenomen de dichtvoortbrengsels, die geene vermelding behoeven.
 
I. Vooreerst dan, die op den Bijbel betrekking hebben of daaruit ontleend zijn.
In 1815 gaf hij als eersteling zijn Samuël, een christelijk huisboek 1. De voorrede daarvan bevestigt het bovengezegde omtrent zijn streven naar gekuischte vormen. ‘Daar een zuivere smaak’ zegt hij ‘in de belangrijke geschiedenissen van onzen schoonen Bijbel niet dan bevorderlijk aan onze

{==9==} {>>pagina-aanduiding<<}

zedelijkheid zijn kan, is het de pligt van elk wien de godsdienstige opvoeding zijner medemenschen is toebetrouwd, denzelven, zooveel hij kan aan te kweeken.’ Hij had Samuël als onderwerp eeniger leerredenen gekozen; die uit te geven zoo als hij ze gesproken had, kwam hem minder gepast voor. ‘Wie wekelijks den openbaren Godsdienst bijwoont, verlangt toch ook wel iets anders dan leerredenen te lezen.’ Daarom wilde hij liever ‘'t geen hij gepredikt had, nog eens nazien, omwerken en in dien vorm brengen, waarin het verscheen.’
In de boeken van Samuël had hem bijzonder de bevallige stijl aangetrokken. ‘Alles is’ zegt hij ‘zoo duidelijk, eenvoudig en onderhoudend geschreven, dat wij ons zeer gemakkelijk met onze gedachten in die vroegere tijden verplaatsen en het voorgevallene vertegenwoordigen kunnen.’ Zijn doel was leering en stichting. ‘Ik zag gaarne mijn boek in de huisgezinnen der christenen, tot opheldering van dat belangrijk gedeelte der H.S. hetwelk ik toelichtte, gelezen; . . . wegens mijne overtuiging, dat het mijn voornaamste toeleg bleef, om in elk gedeelte der Geschiedenis die Christelijke leering aan te wijzen, welke ik in hetzelve, voor onderscheidene soorten van menschen meende te vinden, en ik mij ook daarin doorgaans beknopt en duidelijk heb trachten uit te drukken, om van elk verstaan te worden.’ Dat doel heeft hij volkomen bereikt. Door het splitsen in verschillende afdeelingen als: de familie te Rama, een opmerkelijke nacht te Silo, de veldslag bij Aphek, zijn er behoorlijke rustpunten in het verhaal, waarin geen opzettelijke zedelijke toepassing wordt gevonden, maar de opmerkingen en leeringen van dien aard als ongemerkt tusschengevlochten zijn. Het boek is veel gelezen en goed verkocht.
Drie jaren later verscheen Jona 1. De goede ontvangst

{==10==} {>>pagina-aanduiding<<}

van den Samuël had van Eyk aangespoord om ‘een gedeelte der H.S. 't welk oppervlakkig beschouwd, weinig of geen waarde heeft en waaruit men ligt aanleiding tot ongeloof of spotternij neemt, in het ware licht te plaatsen.’
Eerst na twintig jaar, toen de grijsheid al begon te naderen, zien we hem zijne krachten nogmaals wijden aan een bijbelboek van het Oude Testament. Geene ontleding van leerstukken, maar beschouwing van treffende verhalen, die hem gelegenheid gaven om op aangename wijze zijne lezers bezig te houden door het schilderen van tafereelen lag geheel in zijn geest. Op het boek Esther was zijne keuze gevallen 1. Het oostersch-dichterlijke en eenigzins fantastische van dat geschrift beviel hem. Hij meende dat ‘aan eene opzettelijke pragmatische behandeling van het boek Esther behoefte was’ en volgde dezelfde manier als bij de twee vroeger uitgegevene. Hier heeft hij vooral het roerende der geschiedenis doen uitkomen en is er in geslaagd klimmende belangstelling te wekken voor zijne hoofdpersonen. Beschouwt men deze drie voortbrengselen bij het licht der tegenwoordige bijbeluitlegkunde, zou er te wijzigen en te verbeteren zijn. De tijd der uitgave, voornamelijk der twee eersten in aanmerking genomen, is in den fikschen stijl, de schikking, de levendigheid en den gang van het verhaalde veel verdienstelijks. Zij vormen eene trilogie, die het boekenkastje der huiskamer ten sieraad kunnen strekken, en hebben eenige overeenkomst met het veelgelezene, bevallige boekdeeltje van Molhuysen over Ruth 2.
Wij zijn twaalf jaren verder; de bedaagde man is grijsaard geworden. Veel had hij sedert bearbeid waaraan straks zal gedacht worden. Tot de nu besprokene schriftensoort be-
{==11==} {>>pagina-aanduiding<<}
hooren nog zijn Vijftigjarige evangeliebediening 1, Kanselontluistering 2 en de Tekstzuivering van van der Palms Bijbel 3.
Het eerste is een keuze uit zijne prediking en wel ‘'t geen hij geschikt rekende om geheel of gedeeltelijk, maar met behoud van den vorm, voor stichtelijke lectuur te dienen.’ Door het beknopte der uittreksels is het boek voor huiselijk gebruik zeer dienstig. Lijdenden te troosten, op te wekken tot dankbaarheid, onderlinge liefde en vertrouwen op de Voorzienigheid, en op te leiden tot de Christelijke feesten was de strekking van dit kort begrip zijner prediking. Zijn Kanselontluistering is een verzameling van fragmenten uit predikatiën der 17de en 18de eeuw ten bewijze van den wansmaak der predikers. Stichting is hier niet te vinden; integendeel, de lachlust wordt dikwijls opgewekt door de allerzonderlingste tekstverklaringen, doorzult met vreemde woorden en door de hoogklinkende rhetorische figuren. Het oogmerk was om te waarschuwen tegen teruggang in de predikwijze, dien hij bij velen van de zoogezegde ernstige rigting meende te bespeuren, die de tale Kanaäns weder in zwang trachtten te brengen. ‘In sommige gemeenten’ zegt hij ‘leest men omtrent niets anders, en dan hoe ouder hoe liever, waarbij men zelfs op den versleten, berookten hoornenband en duitsche letter afgaat.’
De schaduwzijde van deze met zorg bijeengebragte bloemof liever distelenlezing is echter, dat enkele zeer verdien-
{==12==} {>>pagina-aanduiding<<}
stelijke mannen hier worden ten toon gesteld om hunne preêkmanier, welke die van hun tijd was. Wel zegt van Eyk dat hij ‘in menigen toenmaligen leeraar uitgebreide letterkunde, vromen zin en veelvuldigen ijver’ eerbiedigde, maar, niettegenstaande dit voorbehoud, blijft het waar, dat hier met voorliefde fragmenten zijn genomen, die de opstellers in een zeer ongunstig daglicht plaatsen. Het is meer een curieus, dan een nuttig boek. Wezenlijk nut deed van Eyk nog op 77jarigen ouderdom door zijn Tekstzuivering van van der Palms Bijbel. De correctie was door het spoed maken, inzonderheid bij 't Nieuw Verbond, verre van naauwkeurig. Van Eyk wilde doen 't geen, meende hij, van der Palm zelf zou gedaan hebben, zoo hij een herdruk van zijn quarto-Bijbel had mogen beleven. Groot is het aantal der verkeerde tekstaanhalingen, die door van Eyk met veel geduld zijn aangewezen en verbeterd. Dat van der Palm dikwijls van den Griekschen tekst afweek, is door van Eyk insgelijks met vele voorbeelden gestaafd, maar de Hoogleeraar zou denkelijk menigmaal zijn gevoelen hebben kunnen verdedigen. Hoe dan ook, voor de bezitters van van der Palm's Bijbel kan deze Tekstzuivering zeer dienstig zijn, en met vrucht geraadpleegd worden.
 
II. Op Kerkelijk-historisch gebied schreef van Eyk de Martelaars der Protestantsche Kerken in Hongarije 1, en Ganganelli 2.
Hoezeer van Eyk met zijn helder hoofd een stelling uitnemend wist te verdedigen, lag betoogen toch veel minder in

{==13==} {>>pagina-aanduiding<<}

hem dan verhalen en vertellen. Kerkelijke geschiedenis was hem daarom lief. ‘Gelukkig’ zegt hij ‘zijn die tijden voorbij, waarin zij zoodanig veronachtzaamd werd, dat zelfs somtijds aan onze Hoogescholen, alle onderwijs daarin ontbrak of slechts zeer oppervlakkig gegeven werd, dat men b.v. eene geheele eeuw in een paar lessen, zoo niet minder, hoorde afhandelen. Nog voor een vijftig jaren was het zoo’ 1.
Zijn aandacht was gevallen op een stukje in het Maandschrift voor Christenen, getiteld: Iets uit de geschiedenis vau het Protestantismus in Hongarije en terstond werd een onderzoek begonnen om er meer van te weten en te ontdekken. Het gelukte hem, en con amore heeft hij dit verhaal te zamen gesteld, daar hij, hoezeer verdraagzaam jegens andersdenkenden, een grooten afkeer had van alles wat naar dwang in het godsdienstige en het maken van prozelieten zweemde, waarbij dan bijzonder de Jezuïten hem afschuw inboezemden. Die vervolging der Protestanten in Hongarije is ook daarom belangrijk, omdat zij de aanleiding was tot de krachtige interventie van onzen de Ruyter en de Staten-Generaal ten behoeve der ongelukkigen. Grooten historischen blik verwachte men hier niet; daartoe had van Eyk de wereldgeschiedenis niet genoeg als wetenschap bestudeerd; maar zijn vlijt, gevoegd bij het goed gestijleerde wijst dit boekje eene eervolle plaats in onze letterkunde aan. Hij weet ook hier te behagen, als hij den aanvang der vervolging, de verbanning naar de galeijen, de morgenstond der redding en de verlossing schetst, terwijl de aanteekeningen en bijlagen de waarde zeer vermeerderen.
Nog drie jaren; van Eyk was een- en- zeventiger geworden, maar nog krachtvol en levendig, en zijn Ganganelli verscheen te Arnhem bij Nyhoff. De naam des uitgevers is

{==14==} {>>pagina-aanduiding<<}

reeds een waarborg. De aanleiding lag in den politieken toestand van ons werelddeel. Het jaar 1848 verkondigde een nieuw tijdperk voor Europa. Hervormingen en omwentelingen op groote schaal schenen aanstaande. Pio Nono trad in de rij der vrijzinnigen; van den Pauselijken stoel zoude beweging uitgaan. ‘Het trok bijzonder mijne aandacht’ spreekt van Eyk ‘toen Pius IX, onder bijna gelijksoortige omstandigheden, als tijdens de verheffing van Clemens XIV, op den Pauselijken zetel geplaatst werd, gevolgd van handelingen en besluiten, in den geest van dien waardigen voorganger. Toen uitte ik in onderscheidene kringen den wensch, dat Ganganelli in hem herleve!’ 1. Maar hij ontwaarde dan met leedwezen, dat men van Clemens weinig meer wist dan hetgeen men uit deze of gene Encyclopedie had geleerd. Ganganelli is hem een voorwerp van nadenken geworden en de gedachten moesten op het papier. Ieder, die dan den grijsaard een bezoek, hoe kort ook, bragt, moest van zijn Paus hooren; wat hij gevonden had werd medegedeeld, het oordeel er over gevraagd, aanwijzing van nieuwe bronnen dankbaar aangenomen, en men zag zich als bij een zeer jeugdigen letteroefenaar verplaatst, wiens baan nog moest gebroken worden, en die, door al het vuur zijner jaren bezield, zich met de borst op de studie toelegde.
Den veelvuldigen arbeid, dien hem de levensgeschiedenis van Ganganelli kostte, ziet men uit zijne voorrede. Iets dramatisch, zonder nu aan dit woord eene al te hooge beteekenis te hechten, was ook, als in zijne vorige geschriften over Samuël, Jona en Esther, in dit. Ganganelli's jeugd, zijne studiën, zijne bevordering, zijn verdienstelijk kloosterleven, de heldere lichtstralen uit zijn cel, zijne verheffing, zijne loffelijke regering in een noodlottigen dood geëindigd en het overzigt van zijn karakter vormen een schoon tafereel met

{==15==} {>>pagina-aanduiding<<}

welaangebragte en harmonieerende kleuren. Dit bestek laat niet toe uitvoerig te zijn; een enkele stijlproeve uit den Ganganelli zij voldoende om van Eyk's schrijfwijze te doen kennen.
‘. . . Hij (Ganganelli) was toch, in den volstrektsten zin, een man van hoofd en hart, die niet slechts door zijn veelomvattende kunde, wetenschappelijke gaven en talenten uitmuntte, maar ook niets meer dan regtvaardigheid en waarheid beminde. Zonderde hij zich van de menschen af, het was, om, weêr onder hen opgetreden, door eigene vorming en gemoedsstemming te nuttiger te zijn. Het zij hij schreef, of sprak, of werkte, was het de gematigdheid, die zijn pen bestuurde, de wijsheid, die zijn tong ontbond, de liefde, die zijne schreden rigtte. Zijn geest, even als zijn welsprekendheid, nu eenvoudig, dan verheven, wist zich verwonderlijk naar het verschil van personen, tijden en plaatsen te schikken, en nooit vertoonde hij zijne wijsheid en godsvrucht dan in het reine kleed der zedigheid. Bij hartelijke gehechtheid aan zijne kerk en warmen ijver voor haar belangen, voegde hij algemeene menschlievendheid, en medelijdend met de zwakken en afgedwaalden, wilde hij de eersten sterken, de laatsten teregt brengen. Menschen van verdiensten werden, zonder aanzien van land of volk of geloofsbelijdenis, door hem geacht. In alle standen geraadpleegd, weigerde hij niemand zijne leiding, en met alle mogelijke bescheidenheid bestuurde hij den geestelijke en den vader des huisgezins, den beschaafden man naar de wereld en den eenvoudige in zijnen nederigen staat. . . . . Wij vereeren Ganganelli als eenen der grootste en verdienstelijkste mannen van zijnen tijd. Zijne assche ruste in vrede’ 1.
 
III. Op letterkundig gebied in 't algemeen gaf van Eyk

{==16==} {>>pagina-aanduiding<<}

een Lijkrede op Scharp 1, eene Handleiding tot de kennis onzer Vaderlandsche spreekwoorden 2, en een stukje over het spreekwoordelijk gebruik van bijbeltaal 3.
Scharp, van wien wij slechts een welgemeende doch bloemlezingachtige levensschets bezitten 4, was de warme vriend van van Eyk. Hoezeer meer dan twintig jaren ouder dan hij en meer orthodox in zijne leerwijze, werd de overeenstemming onder anderen geboren door beider liefde voor den gezelligen kout, hun beiden als aangeboren. Bij vader Scharp een uurtje, dat meestal tot uren werd, te gaan praten was eene wezentlijke ontspanning voor zijn ambtgenoot van Eyk. De eerste kennismaking was reeds in diens kindschheid ontstaan. ‘Gedurende meer dan veertig jaar’ zegt deze ons 5, ‘had hij onafgebroken in de vriendschap des edelen mans mogen deelen, veel van zijn geluk en genoegen was hij naast God aan hem verschuldigd. Op zijn tiende jaar genoot hij de eerste teregtwijzing van hem,

{==17==} {>>pagina-aanduiding<<}

in zijn vijftigste ontving hij zijnen laatsten vaderlijken zegen.’ Met innig gevoel gedacht van Eyk den ontslapene door aan te toonen wat hij op de baan der wetenschappen en fraaije kunsten, als geleerde, dichter en redenaar was geweest. Den geheelen mensch teekende hij met juistheid, maar te veelvuldige aanhalingen uit Scharp's gedichten belemmerden den gang der rede, waarin ook het gedurig gebruik der interrogatie: zal ik u herinneren, zal ik u wijzen, zal ik met voorbeelden staven? iets gezwollens aan den stijl geeft, ten koste van den eenvoud. Met gedachtenisredenen gaat het vaak als met gelegenheidsverzen, de tijd tot voorbereiding is kort, daar wenkt hij, het moet ten papiere, en door schitterende woordenkeus tracht men de ondiepte der denkbeelden te bemantelen.
Van geheel anderen aard was het uitgebreidste werk van van Eyk: de Handleiding tot de kennis der vaderlandsche spreekwoorden, waarvan het eerste stuk in 1835 uitkwam.
Reeds tien jaar vroeger (1825) had hem dat onderwerp bezig gehouden, toen hij in een kleine verhandeling 1 het zinrijke en waardige van vele oudvaderlandsche spreekwoorden ontwikkelde. Hetgeen puntig en geestig was beviel hem steeds. ‘Hij verzamelde sedert jaren niet slechts uit de schriften waarin hij die aantrof, maar ook niet minder uit dagelijksche gesprekken in het gemeene leven vaderlandsche spreekwoorden. Hij teekende die telkens op, en overzag ze dikwijls met geen minder welgevallen, dan de vriend van munten en gedenkpenningen zijn kostbaar kabinet’ 2, en zoo volgden zijne vijf deelen met spreekwoorden uit het scheepsleven, het dierenrijk en het landleven ontleend. De inrigting is alphabetisch, met min of meer uitgebreide ver-
{==18==} {>>pagina-aanduiding<<}
klaringen. Veel had hij zelf met die verzameling op; van daar, dat niet ongegronde aanmerkingen daarop gemaakt hem sterk aandeden en hij zijn gevoelen eenigzins scherp verdedigde of trachtte te verdedigen. Want het is niet te ontkennen, dat alleen diepe taalstudie den waren weg bij de verklaring van vele onzer spreekwoorden kan aanwijzen. Aanleiding tot die studie was hem in zijn academieleven niet gegeven, toen geen enkele leerstoel voor vaderlandsche letterkunde bestond, en later ontbrak hem de tijd om er zich aan over te geven. Wanneer dus woordafleidingen of oude taalvormen in het spel kwamen, stond een man als A. de Jager ver boven hem. Deze, later te regt met den doctoralen titel beschonkene, geleerde was toen nog in zijn opkomst. Van Eyk kende hem niet in zijne waarde en beantwoordde zijne aanmerkingen uit de hoogte. De pennestrijd hieruit geboren en waarin van beide zijden gematigdheid werd gemist, worde liefst der vergetelheid prijs gegeven; maar zeker is het, dat bij de teregtwijzingen van Dr. de Jager over het regt verstand van menig spreekwoord of de onnaauwkeurigheid der redactie het regt aan diens zijde was.
De verzameling van van Eyk is echter niet zonder waarde, èn omdat er zooveel is bijeen gebragt dat verspreid lag, èn omdat, als hij zich niet te ver wagen moest op het gebied der oude taal, zijne verklaringen bondig en leerzaam zijn. Een onzer geachte letterkundigen, de Heer Harrebomée heeft dan ook bij zijne behandeling der spreekwoorden, telkens op van Eyk's werk gewezen.
Met de spreekwoorden verwant was zijn stukje over het spreekwoordelijk gebruik van bijbeltaal. Hij gaf het afzonderlijk uit tot ruimere verbreiding. Meer als godsdienstleeraar dan als letterkundige waarschuwt hij hier ernstig tegen dat los daarheenwerpen in het dagelijksch leven van gedeelten der H.S. vooral als het woorden van den Zaligmaker zelven of diens leven betreft, en hij kon in opregtheid wen-
{==19==} {>>pagina-aanduiding<<}
schen, ‘dat de goede God zijn klein geschrift met Zijnen zegen zoude kroonen’ 1.
 
IV. Voor ieder, die van Eyk maar eenigzins gekend heeft, is het duidelijk, hoe hij zich geheel in zijn sfeer bewoog, als hij over natuur-schoon sprak of schreef. Het was hem eene zeer sterke behoefte des zomers voor twee of drie weken de beslommeringen en drukten, die zijn deel waren, te ontvlieden en als een knaap de natuur te genieten. Naauwlijks begonnen de boomen te ontspruiten, of men hoorde reeds van zijne reisplannen, die ons nu zeer beknopt toeschijnen, maar toen, bij gebrekkige vervoermiddelen, als zeer uitgebreid werden beschouwd. Naar den Moezel of den Hartz waren vóór dertig jaren belangrijke togten. Zoodra hij zich op den wagen had geplaatst, waren de huiselijke zorgen achter hem. Zijne levendigheid had dan vrij spel en ontboezemde zich in doorgaans druk gesprek. Gestadig in beweging, was hij een aangenaam, maar in vollen nadruk een vermoeijend reisgezel. Voor dag en voor daauw uit de veêren, hoezeer anders geen liefhebber van vroeg opstaan, was hij terstond helder. Reeds dadelijk werd de soms nog wat slaperige vriend opmerkzaam gemaakt op de schoone vergezigten, op sierlijke kleurenmengeling door het afwisselen van lichte en donkere luchten, op den stroom als een zilver lint door de dalen kronkelend, op de kleeding of de voertuigen der bewoners, op den staat der gewassen, de waarschijnlijke kansen van den wijn- of graanoogst, op alles. - Slechts tegen den middag verflaauwde de geest eenigzins, maar na een korte siëste was hij weder vaardig en de late avond was nog getuige van zijne zeldzame onvermoeibaarheid. Op goed onderkomen, vooral bij voetreizen, werd weinig gelet, en die hem vergezelden hadden veel inspan-
{==20==} {>>pagina-aanduiding<<}
ning noodig om hunne stemming te bewaren, als de slaapplaatsen ver van zindelijk en de toebereide spijzen in hooge mate onsmakelijk waren. Dat alles deerde hem niet. Alleen bij vertraging of ongunstig weder fronsten zich de wenkbraauwen, de kostelijke tijd ging dan verloren en het lang vertoeven op ééne plaats was hem ondoenlijk. Hij was een vlug, maar wel eens wat vlugtig reiziger.
Zijn dagboek schreef hij doorgaans op de plaats zelve en zond het in den vorm van brieven aan de zijnen met verzoek van zorgvuldige bewaring. Niet lang na de thuiskomst kon het reisverhaal ter perse. Behalve vroegere kleine opstellen in zijn Fakkel gaf hij het eerst zijn Heerlijke boorden van de Moezel 1. De titel teekent er het karakter van. Met enthusiasme zijn die bladzijden geschreven. Dikwijls ligt er een oostersche gloed over, niet altijd van oostersche overdrijving vrij te pleiten. Een ruischende beek wordt wel eens tot een bruischende, een diepte tot afgrond, of een heuvelglooijing tot een bergrug. Het was zeer verklaarbaar in iemand, wiens verbeelding zoo levendig, en wiens voet, gewoon aan de platte Hollandsche grasvelden, nooit de sneeuw der Zwitsersche of Tyrolsche Alpen betreden had. Het waren zijne indrukken, die hij wedergaf, en, zoo hij meende, met volkomen getrouwheid.
Reeds het volgende jaar verscheen zijn Hartzgebergte 2 en daarna: Een maand in zuidwestelijk Duitschland 3, welk laatste grootendeels een omwerking is van zijn Moezel, waar-
{==21==} {>>pagina-aanduiding<<}
van een tweede druk door den uitgever verlangd werd.
Zoo men de dagteekening dezer reizen niet vergeet naar streken toen weinig bezocht en gekend door Nederlanders, daarbij let op de bevallige inkleeding door het invlechten van plaatselijke bijzonderheden, legenden en door van Eyk zelven vertaalde gedichten, de bijvoeging van postrouten en kaartjes, dan waren deze, thans door de Murray's en Baedeker's verdrongene reisboeken, niet onverdienstelijk. En mogten eenen reiziger, die na hem deze streken bezocht, de bergweg ook minder steil, de stroom minder diep en de natuurtooneelen niet zoo uitmuntend schijnen, men herinnere zich dan het zoo even gezegde omtrent zijne overtuiging van volkomen naar waarheid te hebben geschilderd. ‘Ik trachtte’ zegt hij ‘bovenal de heerlijke natuurtooneelen, die onder mijn oog vielen af te malen en iets van het gevoel, dat mij daarbij bezielde, in mijne lezers over te storten. Ik ben overtuigd, dat mijne kleuren niet te sterk en te levendig, maar integendeel altijd nog te flaauw zijn om hetgene mij verrukte eenigzins aanschouwelijk te maken. . . . zooveel namelijk een man, die zijn zestigste jaar genaderd is, dit vermag’ 1.
De uitgave der bovengemelde geschriften levert een volkomen bewijs voor de onvermoeide werkzaamheid van onzen van Eyk. Te meer komt dit uit, zoo men weet, dat hij, indien week-predikbeurten of catechisatiën het niet verhinderden, wel steeds zijn ochtenden in het studeervertrek doorbragt, maar er des avonds nooit te vinden was en den dag niet vroeg begon; te meer nog, zoo men bedenkt, dat hij van 1825 tot 1843, bijna ieder jaar een vrij lijvig deel van zijn Fakkel 2 in het licht zond. Zijn doel was om hetgeen

{==22==} {>>pagina-aanduiding<<}

in de verschillende letter- en kunstlievende Maatschappijen te Rotterdam werd gesproken door den druk meer algemeen bekend te maken en alzoo verlichting en beschaving te bevorderen. Met volharding verzamelde hij, en geen jaargang verscheen er, waarin hij zelf niet een of ander geplaatst had 1. Bijbelstudie, geschied- en karakterkunde, zedekunde, wijsbegeerte, volksonderwijs, landelijke en stedelijke merkwaardigheden, reisverhalen, dichtstukken en meer andere waren de rubrieken, waarin hij die bijdragen met zorg rangschikte. De Fakkel verdient een plaats naast van Kampen's Magazijn, Tydeman's Mnemosyne en Schull en van der Hoop's Boeken- en Menschenkennis. Schrijvers als: J.A. Bakker, J. Clarisse, N. Messchaert, G. van Reyn, I.F.L. Schröder, W. Scholten, W. Terpstra en A. des Amorie van der Hoeven versierden dit Tijdschrift met hunne voortbrengselen; velen hunner uit genegenheid en vriendschap voor den verzamelaar.
 
Zoo kon van Eyk op een welbesteed leven terugzien, toen hij, na in 1847 een aandoenlijk afscheid van zijne gemeente te hebben genomen, de stille landrust te Oosterbeek ging genieten. Het bleef aldaar echter een bezige rust, want Ganganelli, de vijftigjarige Evangeliebediening, de Kanselontluistering en de Tekstzuivering werden op zijn liefelijk Westerpark afgewerkt, gerangschikt of opgesteld. Zijn dagverdeeling was niet veranderd. Des morgens, na volbragte huiselijke godsdienstoefening, die in de laatste jaren vrij lang duurde, begaf hij zich naar zijn boekvertrek en werd dan ongaarne gestoord. Maar na het middagmaal werd geen boek meer in de hand genomen. Met zijne gehuwde zonen, dochters of kleindochters, des zomers afwisselend bij hem, werden dan bezoeken bij de buren afgelegd, werd er

{==23==} {>>pagina-aanduiding<<}

gewandeld, gekeuveld en veel uit den ouden tijd herinnerd. Zat hij in zijn rieten hutje, met het zwarte kalotje gedekt en uit de normale pijp dikke rookwolken blazende, een schoonen zomeravond te genieten, dan was hij geheel dezelfde als 40 jaar vroeger, dat is met talent vertellende. Kon men, toen hij nog te Rotterdam was, voorzien, dat een bijeenkomst wat stijf zoude wezen, Dominé van Eyk werd genoodigd en men hield zich verzekerd, dat het gesprek nooit tanen of slepend en hortend voortgezet worden zou. Met zijn vlugge bevatting en gelukkig geheugen sprak hij over het lang geledene en pas gebeurde met hetzelfde gemak, trok de aandacht, ook zonder het te pogen, en wist aan den toon de leiding te geven, die hem wenschelijk voorkwam. Een sterk bewijs daarvan komt mij voor den geest. In 1831 bragt hij mijner vrouw en mij te Breda een bezoek. Een inspectie zou door koning Willem I in het kamp te Reijen worden gehouden. Hij verzelde ons derwaarts. Bij zijne groote liefde voor dien Vorst, bij zijn warm gevoel voor het Vaderland viel zulk een tooneel vol leven en beweging geheel in zijn smaak. Na den afloop der wapenschouw was er diner in een ruime tent met vele Hoofd- en andere Officieren. Van Eyk voorzag, dat men den maaltijd zonder gebed zou beginnen. Hij vroeg het woord, zeide, dat godsdienstigheid steeds een der karaktertrekken van onze Natie was geweest en nog was, en het voorzeker niet ongepast zou worden geoordeeld, zoo hij als godsdienstleeraar in het gebed voorging; en, zonder antwoord af te wachten, deed hij het zoo kort, krachtig en goed, dat het met de diepste stilte werd aangehoord, en hij des avonds na menigen hartelijken handdruk en onder betuiging, dat hij een brave Hollander was, het kamp verliet.
Ik vertrouw, dat men door al het gezegde zich van Eyk eenigzins zal kunnen voorstellen. Prikkelbaar van gestel, zeer vatbaar voor indrukken van blijdschap en droefheid, ontvlambaar van verbeelding, zijne aandoeningen moeijelijk, maar

{==24==} {>>pagina-aanduiding<<}

soms met klem beheerschende, hechtte hij zich spoedig aan personen of denkbeelden, die hem aantrokken. Wat stroef, stijf, gemaakt of gevoelloos was mishaagde hem. Het vrolijke en bevallige lachte hem aan, maar ook het ernstige beminde hij, zoo het slechts niet droog en koud was. Want met groote belangstelling nam hij deel aan de disputen van den vroeger genoemden wekelijkschen maandag, omdat het vernuft en de belezenheid zijner ambtsbroeders daarbij schitterden. Doorgaans was hij een optimist. De zaken beschouwde hij gaarne van de lichtzijde. Kommer of zorg voor de toekomst lagen in hem niet. Van daar, dat hij aan belangrijke geldelijke administratiën, hem meermalen opgedragen, niet de behoorlijke zorg wijdde, met groote sommen, die nooit teruggegeven werden, onwaardigen hulp verleende, en zijn voormaals aanzienlijk vermogen daardoor zeer deed lijden. Van daar, dat hij geledene rampen of verdriet ongaarne in het geheugen riep en zich liever in het goede van het tegenwoordige verheugde.
Zijn levenspad was meermalen hobbelig en steil geweest. Zijn voortreffelijke gade, hem een steun en een leidsvrouw in huiselijke aangelegenheden, voor wier beheer hij nooit de minste geschiktheid bezat, werd hem, toen zij slechts 48 jaar was, ontnomen; drie zijner volwassene zonen zag hij voor zich ten grave dalen. Diep was dan zijn weêdom, sterk uitte zich zijn smart, maar de al te sterke spanning kon niet duren. De behoefte naar gezellig verkeer ontwaakte, de letteroefeningen werden hervat, de kalmte keerde terug, en dankbaar zag hij op 't geen hem overig was gebleven.
Zijne laatste levensjaren waren in dit opzigt gelukkig, geene nieuwe verliezen had hij te betreuren, en een door hem geliefde schoondochter bestuurde zijne huishouding. In gestadigen briefwissel met zijne kinderen en vrienden, stelde hij groot belang in, en vroeg naar al wat, vooral te Rotterdam in de kerk, in de letterkundige of familiewereld voorviel. Merkwaardig zelfs zijn zijne laatste brieven, waarvan boven reeds

{==25==} {>>pagina-aanduiding<<}

met een woord gewaagd werd. Zonder doorhaling, fiksch en ferm geschreven, is de stijl los en vloeijend, en zijn de denkbeelden met zooveel juistheid geuit, dat de geoefendste schriftkenner daarin den tachtiger nooit zou vermoed hebben.
Bezocht men hem, een hartelijk en herhaald welkom was op zijne lippen, de stoelen moesten digt bij elkander worden geschoven, en terstond was er gang in het gesprek. Verscheen hij in een huiselijken kring, men hoorde hem met welgevallen aan, al was er niets buitengewoons in het door hem verhaalde, en men noodigde hem tot blijven, waaraan hij doorgaans bereidwillig voldeed, ten zij een lang uitgesteld bezoek hem eensklaps voor den geest kwam, en hem als in een oogwenk deed vertrekken.
In dat opzigt was hij de man van het oogenblik. Een woord, eene geuite gedachte werd schielijk opgevat, gaf aanleiding tot kort overwegen en spoedig daarop tot handelen. Zoo was hij in het dagelijksche leven, zoo in zijn letterarbeid. Geduldig onderzoek was hem geenszins vreemd; dat heeft o.a. zijn Tekstzuivering van van der Palm bewezen, maar was er dan wat nieuws onderhanden, zoo werd de onverdeelde aandacht daarop gerigt en aan beschaving of herziening van het afgewerkte werd geen genoegzame tijd geschonken.
Moge een deel zijner schriften slechts blijvende waarde bezitten, ontegenzeggelijk is het, dat hij èn als Evangeliedienaar èn als schrijver gunstig heeft gewerkt om een meer gekuischten smaak, sierlijker stijl, levendiger voordragt en onderhoudender schrijfwijze, dan bij zijn optreden algemeen was, ingang te doen vinden.
Zijn werkzaam leven is niet nutteloos voorbijgegaan, zijn nagedachtenis verdient bewaard te blijven.
 
Rotterdam, 18 November 1859.
Mr. G. Mees, Az.


{==26==} {>>pagina-aanduiding<<}


Lijst der kleine opstellen van J.P. Sprenger van Eyk, in zijn Fakkel geplaatst.


I. Op den Bijbel betrekking hebbende of daaruit ontleend.

1.De Ahasueros in het boek Esther, de Xerxes der ongewijde Geschiedenis, naar L.J.C. Justi. I, 1-14.

2.Aanprijzing van de huiselijke Godsdienst. V, 284-301.

3.Iets over Bijbelverspreiding in betrekking tot den slavenstand in onze overzeesche bezittingen. VI, 155-166.

4.Ontwikkeling van het apostolische denkbeeld: God eenmaal alles in allen. XI, 3-13.





II. Geschiedenis.

6.Iets uit de gedenkschriften van een Protestant op de fransche galeijen, in het begin der vorige eeuw. II, 12-64.

7.Brief betreffende den Admiraal M. Adr. de Ruyter. III, 75-77.

8.Nieuwe proeven van het lijden der vervolgde Protestanten. IV, 81-111.

9.Kort overzigt der geschiedenis van J. Huss, als martelaar der waarheid. IV, 54-75.

10.Het waar en waardig karakter der Nederlanders, blijkbaar in hunne gedenkpenningen. VI, 29-57.

11.Johan van Brakel en de ketting voor Chattam. XV, 145-156.




{==27==} {>>pagina-aanduiding<<}



III. Letterkunde.

12.Opmerkingen der wijsheid van Paulus Bonnet onder rubrieken gebragt. I, 15-51.

13.Betoog dat het Nederlandsche volk den naam van verlicht verdient. I, voorrede. i-xiii.

14.Ons onderling verkeer in de wereld. I, 52-67.

15.Het geheugen. I, 101-115.

16.Het zinrijke en waardige van vele oud-vaderlandsche spreekwoorden. I, 177-197.

17.De hooge waarde der burgerlijke en godsdienstige vrijheid in ons Vaderland. II, voorrede.

18.Het welbesteden van den tijd. III, 203-222.

19.Claudius, of Fragmenten uit den Wandsbecker Bode. III, 3-60.

20.De onbeperkte zucht om aan onze medemenschen te behagen. IV, 147-165.

21.Waarschuwing tegen de dronkenschap. V, 281-283.

22.De onderlinge betrekking van Koophandel en Wetenschappen. V, 205-221.

23.De Volkslezingen in het Rotterdamsche Departement der Maatsch. tot Nut van het Alg. V, 273-302, IX, 351-372, XII, 377-395.

24.Bezoek aan het klooster van La Trappe. VI, 253-272.

25.Korte levensschets van den dichter Jakob van Dijk. VII, 69-94.

26.Proeven van den geest en toon der schriften van G.W. Rabener. VII, 249-274.

27.Bijdragen tot de lijfstraffelijke regtspleging. VIII, 243-268.





IV. Natuurschoon.

28.Wandelingen door het Rijndal. I, 291-304.

29.Aanteekeningen op eene reis in België langs de Maas. II, 185-220.

30.Trier en deszelfs omstreken. III, 311-321.

31.Iets uit mijne brieven op een reis naar Duitschland. III, 283-308.

32.Nog iets uit het Hartz-gebergte, van Carl Schüster. IX, 375-402, XI, 317-351.

33.Wandelingen in de Meijerij van 's Hertogenbosch. XIV, 337-355.






{==28==} {>>pagina-aanduiding<<}






Levensberigt van Jean Chrétien baron Baud.

Niet zonder schroom voldoe ik aan de uitnoodiging van de Maatschappij der Nederlandsche Letterkunde te Leiden, om door een beknopt levensberigt de nagedachtenis te vereeren van haar overleden medelid Jean Chrétien Baron Baud.
Moeijelijk toch is het eenen man naar verdienste te schetsen die, men beschouwe hem als Staatsman, of als Staatsburger, of als mensch en Christen, ontwijfelbaar eene plaats verdient in de rij der waarlijk groote en edele mannen van Nederland. En mijne beschroomdheid klom bij de overweging der aan die uitnoodiging verbondene voorwaarde, dat mijn levensberigt slechts weinige vellen druks zoude mogen beslaan; terwijl eenige boekdeelen vereischt worden, om al de daden en lotgevallen van Baud te beschrijven.
Maar al had de Maatschappij nog naauwer perken aan hare opdragt gesteld, toch zou ik die niet hebben afgewezen, omdat ik gaarne deze, mijnerzijds ongezochte, geringe hulde breng aan de nagedachtenis van eenen man, wien ik

{==29==} {>>pagina-aanduiding<<}

steeds de hoogste achting heb toegedragen, sedert ik hem in 1831 heb mogen leeren kennen.
Bovendien verlangt de Maatschappij geene volledige biographie, maar slechts ‘een berigt, uitvoerig genoeg, om de levensomstandigheden en letterkundige verdiensten van Baud, zoo veel noodig is, te doen kennen.’
Ter voldoening aan dit verlangen zal ik eerst zijne levensomstandigheden, daarna zijne letterkundige verdiensten beschrijven; en zoowel mijne bijzondere herinneringen als de gedrukte werken van Baud zelven zullen daartoe mijne bouwstoffen zijn.
 
Wanneer ik een blik werp op het tijdvak der geschiedenis van Nederland en zijne Kolonien gedurende het zeventigjarig leven van Baud, die den 24 october 1789 te 's Gravenhage geboren en den 27 juny 1859 aldaar overleden is, dan meen ik zijne algemeene levensomstandigheden als hoogstmerkwaardig te mogen beschouwen; want zeldzame gebeurtenissen en groote staatsveranderingen hebben in dat tijdvak plaats gehad.
Baud toch heeft, na de treurigste verwarring, zoowel de langzame slooping, als de roemrijke herstelling van den Nederlandschen Staat in Europa beleefd; en tweemaal heeft hij het Nederlandsch gebied in Azië aan vreemde magten onderworpen, maar het ook wederom, door Gods zegen, aan den ouden moederstaat verbonden gezien.
Let ik voorts op de bijzondere levensbestemming van Baud onder de snelle en groote wisselingen van zijnen tijd; op zijne dienstbetrekkingen onder het Staatsbewind der Bataafsche Republiek, de vreemde overheersching en de drie eerste Koningen van Nederland; en neem ik in overweging, dat hij in Indië het stelsel, hetwelk dat der Oost-Indische Compagnie verving, heeft zien geboren worden; dat hij het verschillende phases heeft zien doorloopen; dat hij heeft mede-
{==30==} {>>pagina-aanduiding<<}
gewerkt om het in zijnen tegenwoordigen toestand te brengen; en dat hij gedurende drie jaren 's Konings vertegenwoordiger in Indië, gedurende acht jaren de raadsman der kroon in Europa en schier even lang de uitverkorene des volks in de nationale vertegenwoordiging geweest is, - dan verkrijgen zijne levensomstandigheden, in mijne schatting, een buitengewoon gewigt, omdat zij zoo naauw verbonden blijken te zijn met de voornaamste lotgevallen van Nederland en zijne Overzeesche bezittingen.
Baud heeft eens van zich zelven getuigd, ‘dat zijne doorgebragte loopbaan hem meer tot eenen praktischen dan tot eenen bespiegelenden mensch gevormd heeft’1. Deze getuigenis is waarachtig; want reeds op zijn vijftiende jaar betrad hij moedig die baan, op welke de ervaring steeds zijne groote leermeesteresse gebleven is.
Gedurende de eerste jaren van zijn openbaar leven had Baud met vele wederwaardigheden te worstelen. Geboren uit ouders, die beide tot eenen achtingwaardigen stand behoorden, genoot hij te Anholt en Fijenoord zijne opvoeding en werd hij, ter laatstgemelde plaats, meer bijzonder gevormd voor de zeedienst. Reeds als jongeling ondernam hij vele reizen naar vreemde landen. De te mijner beschikking gestelde ruimte laat niet toe zijne lotgevallen ter zee met de rampspoedige en avontuurlijke omstandigheden, waarin hij zich somwijlen bevonden heeft, te beschrijven. Trouwens is dit ook reeds gedaan door zijnen kameraad en vriend Q.R.M. Ver-Huell, die zijne in druk uitgegeven ‘eerste zeereis,’ aan Baud heeft opgedragen2. Maar dit toch moet ik van die lotgevallen zeggen, dat de beproevingen bij den aanvang van zijn openbaar leven ondervonden, voor hem, even als voor zoo vele andere groote mannen, wier namen de geschiedenis vermeldt, nuttig en leerrijk geweest zijn, omdat zij hem het menschelijk leven vroegtijdig uit een ernstig oogpunt hebben doen beschouwen; door een afwisselend verblijf onder verschillende volken de gelegenheid hebben ver-
{==31==} {>>pagina-aanduiding<<}
schaft, om zijne taal- en wereldkennis te vermeerderen; maar bovenal, omdat zij aan zijn karakter dien plooi van vastheid hebben bijgezet, die hem steeds eigen gebleven is en geschikt gemaakt heeft, om zoowel zich zelven als anderen te beheerschen en te worden wat hij onder alle levensomstandigheden geweest is, een ernstig, standvastig en kordaat man.
Onder het eerste Fransche Keizerrijk tot officier der Marine aangesteld, vergezelde Baud den divisie-Generaal Janssens, door Napoleon, na de inlijving van Holland bij het Keizerrijk, tot Gouverneur Generaal van Z.K. Ms. bezittingen ten oosten van Isle de France benoemd, aan boord van het fregat ‘la Meduse’ naar Java, waar hij in de maand april 1811 te Banjoewangie aanlandde. Van deze plaats reisde hij met dien landvoogd, die hem aan zijnen staf toegevoegd en met de functiën van particulier Secretaris belast had, over land naar Buitenzorg en vervolgens naar Batavia, waar op den 16 Mei 1811 de plegtige overgave van het bestuur door Daendels aan Janssens in het bijzijn van Baud plaats had.
De Moluksche eilanden waren destijds reeds door de Britsche wapenen veroverd. De overige Nederlandsche bezittingen in den Indischen Archipel werden, sedert onze inlijving bij het Fransche Keizerrijk, in naam van Napoleon I bestuurd; en deze overheersching bewoog de Engelschen, om zich ook van Java en onderhoorigheden meester te maken. Daendels, van dien toeleg onderrigt, had het eiland Java met al de middelen, waarover hij beschikken kon, in staat van verdediging gebragt, en die middelen waren niet lang vóór de aankomst van zijnen opvolger met 500 europesche officieren en soldaten versterkt geworden. Toen Janssens van Napoleon afscheid nam, ontveinsde hij hem niet, dat hij in zijne zending op geene groote kansen van eenen goeden uitslag rekenen moest; en de nieuwe landvoogd aanvaardde het bestuur met de zekerheid, dat hij den vijand,

{==32==} {>>pagina-aanduiding<<}

wien hij het nederlandsch gebied aan den afrikaanschen uithoek moedig, maar met ongunstig gevolg betwist had, eerlang ook op Java zou moeten bestrijden.
Baud had kort na zijne aankomst te Batavia zijn eervol ontslag als zeeofficier verzocht en verkregen. Hij werd als kommies ter gouvernementssecretarie aangesteld met behoud zijner functiën van particulier Secretaris van den Gouverneur Generaal Janssens. Maar de regelmatige behandeling der kabinetszaken werd weldra belemmerd door de verschijning der britsche expeditie ter overmeestering van Java. Ten gevolge der vroeger door Daendels uitgevaardigde bevelen verlieten nu de ambtenaren van het algemeen bestuur de hoofdplaats Batavia, zich, met medeneming van eenige onontbeerlijke retroacta, naar de binnenlanden begevende, waar zij eene schuilplaats verkregen op de particuliere landgoederen, in de zoogenaamde Ommelanden gelegen. Van het centrum der archieven en van elkander verwijderd, misten zij weldra de middelen, om de dienstzaken behoorlijk schriftelijk te kunnen behandelen. Het nog voortdurend bestaan van het algemeen Bestuur openbaarde zich dan ook uitsluitend door het uitvaardigen van bevelen van bloot militairen aard uit het hoofdkwartier van den Generaal Janssens. De autoriteiten, verstoken van de briefwisseling met het hoofdbestuur, moesten wel naar eigen inzigten handelen. De door den Maarschalk Daendels ingevoerde stelselmatige centralisatie werd alzoo op eenmaal vernietigd en vervangen door een geimproviseerd provinciaal zelfbestuur; en dien ten gevolge bestond reeds vóór dat de fransche heerschappij voor de britsche wapenen had moeten bukken, allerwege het gevoel van hare onmagt en van hare nadere ontbinding.
Baud bleef gedurende den oorlog aan de zijde van den Gouverneur Generaal Janssens, die hem de geheime bescheiden in bewaring gegeven had. En hij vervulde de functiën van particulier Secretaris van dien landvoogd tot dat deze, na de overgave van het eiland Java en onderhoorighe-
{==33==} {>>pagina-aanduiding<<}
den bij capitulatie aan de Engelschen, in october 1811, als krijgsgevangene naar Engeland vertrok.
Ten gevolge dezer overgave waren de koloniale ingezetenen en ambtenaren van hunne verpligtingen jegens het fransche Keizerrijk ontslagen en gesteld onder de bescherming der britsche heerschappij, welke de burgerlijke bedieningen en zelfs twee zetels in den Regeringsraad toegankelijk stelde voor onze landgenooten. Baud, die met de meeste hollandsche ambtenaren in de dienst van het britsch bestuur is overgegaan, heeft de volgende redenen daarvoor opgegeven: ‘Die ambtenaren (zeide hij) redeneerden aldus: in Europa is mijn vaderland eene provincie van het fransche Keizerrijk geworden; het land mijner inwoning (Java) is thans een aanhangsel der britsche kroon. Waar zal ik heengaan? Ik vind nergens een vaderland terug; en moet ik dan eene keuze doen tusschen de Fransche en Engelsche overheersching, dan kies ik de laatste’3. Deze keuze is, na 1816, door de regering in het moederland gebillijkt geworden. De britsche dienst van 1811-1816 is als nederlandsche beschouwd.
In November 1811 werd Baud benoemd als ‘chief assistant in the translators office,’ en, bij de intrekking van dat bureau in het volgend jaar, bevorderd tot hoofdkommies ter Secretarie van het Gouvernement. Niet lang daarna, den 6 Augustus 1813, heeft hij aan boord van de ‘admiral Drury,’ als Supercarga, eene reis ondernomen naar China en Kamschatka, welke ongelukkig afliep. Hij leed schipbreuk, verloor zijne goederen en redde niet zonder gevaar zijn leven. Te Batavia teruggekomen bood Baud zijne diensten het bestuur weder aan en werd hij door hetzelve in februarij 1814 aangesteld als ‘first assistant in the Secretary's office at Batavia.’ In deze betrekking werkte hij onder de bevelen der Secretarissen van het britsch bestuur en was hij, onder anderen, ook belast met het registreren der ‘Public Recordings’ van den Luitenant Gouverneur in Rade, zoodat

{==34==} {>>pagina-aanduiding<<}

hij zich met al de handelingen van dat regeringscollegie kon bekend maken.
Door het britsch tusschenbestuur is eene nieuwe, vrijzinnige orde van zaken op Java ingevoerd. De omstandigheden hebben die hervorming allezins begunstigd, want de zege, door de engelsche wapenen behaald, had de gemoederen der indische vorsten en natiën met schrik en ontzag vervuld, en het handelsstelsel der hollandsche Oost-indische Compagnie was door tal van inbreuken verminkt en versleten. De staatkundige omstandigheden, vooral de voortdurende en langdurige oorlog met Engeland, hadden het aannemen van nieuwe beginselen omtrent het bestuur, den handel en de scheepvaart belet. Ook waren de meeningen van de kundigste mannen in Nederland en in Indië, ten aanzien van die beginselen, zeer verdeeld. De Maarschalk Daendels was wel van instructiën voorzien geweest, maar had die, uit hoofde der buitengewone tijdsomstandigheden, waarin Java onder zijn bestuur verkeerde, en ook naar zijne persoonlijke inzigten gewijzigd4. Hij had eigenlijk een stelsel geimproviseerd, van hetwelk moet gezegd worden, dat het niet onvruchtbaar is geweest in belangrijke uitkomsten, welke echter niet zonder overspanning van krachten zijn verkregen. De Generaal Janssens, met edele bedoelingen bezield, had zich voorgenomen, op de plaats zelve de betwiste vraagpunten te onderzoeken, vóór dat hij zijn gevoelen bepaalde5. Merkwaardig is zijn brief, daarover aan de Heeren de Lareinty en de Panat, Auditeurs van den keizerlijken staatsraad en door Napoleon aan hem toegevoegd. Die brief, gedagteekend 23 maart 1811, is geschreven aan boord van de ‘Medusa.’ ‘Les points principaux de mes recherches (zoo schreef Janssens) et, par suite, des vôtres, seront, pour n'en citer que quelques-uns - et n'oubliant jamais que les colonies sont pour la Métropole, et non la Métropole pour les colonies, - si les Javanais sont deja susceptibles de supporter une plus grande liberté? Peut-on la leur

{==35==} {>>pagina-aanduiding<<}

accorder sans danger pour la Métropole, et quand même on pourrait leur en faire jouir un jour, la situation actuelle des choses le permettrait-elle, ou devra-t-on le différer jusqu'à une époque plus tranquille? En conséquence de ceci on se demande, doit-on leur accorder proprieté de terre, ou non? Faut-il continuer à faire livrer exclusivement au gouvernement plusieurs productions du sol, ou, l'industrie et le commerce doivent ils être libres? Doit-on attacher un grand intérêt à la conservation du faible commerce exclusif qui se fait au Japon, doit-on chercher à l'étendre ou doit on l'abandonner? Pourra't-on longtems continuer à se servir de l'industrie des chinois pour faire valoir différentes branches de culture et d'administration, ou y-a-'t il du danger prochain ou éloigné? Y aura-'t-il moyen dans des tems plus heureux d'y attirer un grand nombre d'européens avec la perspective qu'ils les remplaceront un jour? Je me bornerai pour le moment de n'indiquer qu'en passant ces sujets importants. Une fois arrivé et les affaires mises en train, je me propose de vous charger, en vous associant des personnes instruites par l'expérience, d'approfondir ces différentes matières et plusieurs autres.’ - De overgave van Java aan de Engelschen heeft den Generaal Janssens belet dit veelomvattend onderzoek in te stellen, dat inderdaad te betreuren blijft, omdat hij bij de beoordeeling der uitkomsten zeker ernstig zou gelet hebben op de belangen van zijn vaderland.
Het britsch tusschenbestuur, door die belangen niet gebonden en bezield met het verlangen, dat het eiland Java, dat, na de verovering, aan het opperbestuur in Bengalen ondergeschikt verklaard was, een domein der engelsche kroon worden mogt, besliste, met al den overmoed der zegepralende magt, de hierboven bedoelde vraagpunten in dien zin, als met de nationale begrippen en koloniale instellingen van zijnen landaard het meest strookte. De alleenhandel werd door vrijen handel vervangen. De invoer van amfioen werd toegelaten, die van slaven verboden. De heerendiensten, con-
{==36==} {>>pagina-aanduiding<<}
tingenten en gedwongen leverantiën werden afgeschaft en, in navolging van wat in britsch Indië bestaat, vervangen door eene belasting op de vruchten van den grond (landrente), welke in een groot deel van Java is ingevoerd. Die belasting werd door afzonderlijke financiële ambtenaren ten behoeve der schatkist geheven; en de Regenten, van het beheer hunner afdeelingen schier uitgesloten, werden gerukt uit de hiërarchische keten, die, volgens de javaansche instellingen, met den regent begint en met het dorpshoofd eindigt. De theorie der onmiddellijke aanraking van de regering met de bevolking werd luide verkondigd, en die bevolking, niet meer verpligt, om producten voor de europesche markt te planten, en ongehouden, om heerendiensten te verrigten, beschikte, na kwijting der grondbelasting, vrijelijk over haren tijd en de vruchten van haren arbeid. In één woord, alle maatregelen van het britsch tusschenbestuur werden met den tint van vrijzinnigheid gekleurd. De scheidsmuur tusschen de voormalige en de nieuwe inrigtingen werd door hetzelve zoo hoog mogelijk opgetrokken.
Deze nieuwe en milde rigting, door de Regering met grootspraak geproclameerd, vond op Java vele voorstanders, ook onder onze landgenooten. Baud, die zich zelven ‘een aanklever van milde beginselen’6 genoemd heeft, heeft eens openlijk verklaard, dat hij ‘die beginselen gedurende het engelsch bestuur op Java ingezogen had’7. Maar dat hij al de vrijzinnige maatregelen van dat bestuur niet onverdeeld huldigde, blijkt o.a. uit zijn afkeurend oordeel over de door hetzelve bewerkte fnuiking van het gezag der inlandsche hoofden, welk hij èn onbillijk èn onstaatkundig beschouwde. En toen Baud, na 1816, meer van nabij gezien had de wijze, waarop de Engelschen hun stelsel op Java hadden ten uitvoer gelegd, verklaarde hij, ‘dat de door hen uitgevaardigde proclamatiën en publicatiën slechts uitboezemingen waren op het papier, maar waarvan

{==37==} {>>pagina-aanduiding<<}

weinig of niets was tot stand gebragt, terwijl het zoogenaamd landelijk stelsel, als het ware, daar neêrgesmeten was, de regeling overlatende aan het bestuur, dat aan het Britsche opvolgde’8. Onder deze omstandigheden was het inderdaad een geluk voor Nederland, dat de Engelschen, in strijd met hunne vrijzinnigheid, zoowel de gedwongene koffijteelt in de Preanger-Regentschappen, als het blandongstelsel (daarin bestaande, dat de ingezetenen der boschdistricten verpligt zijn, om de bosschen van jattihout te onderhouden, het benoodigde hout te vellen en aan de gouvernements-stapelplaats te leveren - alles door gedwongen arbeid) behielden en met het zoutmonopolie hebben vermeerderd. Want anders zouden zij al de bronnen, waaruit de voormalige regering hare inkomsten van Java putte, gestopt hebben.
 
Bij eene publicatie van den 19 Augustus 1816 verklaarden de Kommissarissen Generaal Elout, van der Capellen en Buijskes het bezit van het eiland Java van den britschen Luitenant Gouverneur in Rade te hebben overgenomen. De Baron van der Capellen, die tevens bekleed was met de blijvende waardigheid van Gouverneur Generaal over Neêrlands Indië, aanvaardde dien zelfden dag het hem toebetrouwd gezag, en reeds den volgenden dag werd Baud door hem tot Secretaris van het Gouvernement aangesteld.
Hierboven is opgemerkt, dat het voormalig handels-stelsel onder het britsch tusschenbestuur wel was losgelaten, maar dat de verandering van stelsel meer in den naam dan in de daad heeft bestaan. Aan de herstelde nederlandsche Regering was dan voorbehouden de oplossing der groote vraag, welke voordeelen het moederland zich eenmaal, bij geregelde en gevestigde inrigtingen, van het bezit van nederlandsch Indië zou kunnen beloven, en de Kommissarissen Generaal waren door den Koning gemagtigd, om, na onderzoek, de grondslagen voor die inrigtingen te leggen9. Dat voor ne-
{==38==} {>>pagina-aanduiding<<}
derlandsch Indië een vrijzinnig stelsel van bestuur zou aangenomen worden, werd niet langer betwijfeld, nadat de Souvereine Vorst der Nederlanden, in H.D. aanspraak bij het openen der Vergadering van de Staten Generaal op den 7 november 1814, de verwachting uitgesproken had, ‘dat het onschatbaar Java met een verlicht Gouvernement en vrije vaart begiftigd, eerlang nieuwe wegen voor het handelsvermogen openen en voordeelen aanbrengen zou meer dan genoegzaam om te vergoeden wat het verloop der tijden ons elders had doen verliezen’10. De organisatie van de Heeren Kommissarissen Generaal van 1816-1819 beantwoordde aan de verwachting der voor vrijzinnigheid gestemde openbare meening. De grondslagen, door de britsche tusschenregering voor het bestuur van Java geproclameerd, werden door hen overgenomen. ‘Iedereen (zeide Baud) juichte dat toe en ik rangschikte mij, met overtuiging, onder de toejuichers’11. Maar naast die grondslagen behield men tevens de uitzonderingen, onder het engelsch bestuur daarop toegelaten (namelijk de gedwongen koffijcultuur in de Preanger-Regentschappen, den verpligten arbeid in de bosschen en bij de zoutpannen); omdat men begreep, dat die onontbeerlijk waren, wilde men de financiële uitkomsten niet geheel op losse schroeven zetten. Men nam tevens eene proef met het stelsel van vrije cultuur en wel met de koffij en verzekerde den planter de vrije beschikking over zijn product. Kort en krachtig schetste de Kommissaris Generaal Elout het stelsel, waarnaar Neêrlands Indië zoude bestuurd worden, toen hij, bij het eindigen zijner zending en van die zijner beide ambtgenooten en bij de gelijktijdige inwijding der Hooge Regering, op den 16 januarij 1819, zeide: ‘Het Vaderland heeft aanspraak op een ruim genot van de voordeelen, welke deszelfs buitenlandsche bezittingen opleveren, maar het Vaderland verlangt niet, dat de bevolking dier bezittingen, bij uitsluiting, tot de bezorging van die voordeelen worde dienstbaar gemaakt. Het wenscht en wil, dat zij zelve daarin haar

{==39==} {>>pagina-aanduiding<<}

deel erlange. Het Vaderland wil nog meer. Het staat ook aan vreemden toe, dat zij vruchten in onzen tuin plukken, mits zij onzen grond niet omwroeten, noch met onkruid bezaaijen. De Koning heeft ons die beginselen aangewezen als zoo vele gronden, op welke de nieuwe inrigtingen rusten moeten. Wij hebben getracht die aanwijzingen te volgen; zij zijn vervat in de algemeene en bijzondere bepalingen, door ons gemaakt’12.
Baud, die gedurende het aanwezen van Kommissarissen Generaal, den Gouverneur Generaal van der Capellen als Secretaris had bijgestaan, werd bij de inwijding der Hooge Regering van Neêrlands Indië aangesteld als algemeene Secretaris en heeft in die veelomvattende betrekking ijverig medegewerkt, om eene regelmatige uitvoering te geven aan de bij het Regerings-reglement van 22 december 1818 aangenomen beginselen van bestuur. De Baron van der Capellen vond in hem eenen bekwamen, voorzigtigen raadsman, stelde groot vertrouwen in zijn doorzigt en beleid, ten blijke waarvan hij hem somwijlen met zendingen van zeer teederen aard belastte; en Baud smaakte de voldoening, dat zijne inspanning steeds de goedkeuring verwierf van al de leden der regering.
Alvorens van dit gedeelte der koloniale loopbaan van Baud testappen, moet ik nog stilstaan bij eene reize, door hem, in het gevolg van den Gouverneur Generaal van der Capellen, in de tweede helft van het jaar 1819, over Java volbragt. De indrukken van die reize zijn hem lang bijgebleven, omdat zij hem van nabij met den toestand der javaansche bevolking en hare instellingen bekend gemaakt en geleid heeft tot het uitvaardigen van hoogstbelangrijke maatregelen, die ook nu nog nuttig werken13.
Onder de britsche tusschenregering was, zoo als ik reeds heb opgemerkt, de theorie der onmiddellijke aanraking van het bestuur met de massa der bevolking, luide verkondigd, met fnuiking van het gezag en den invloed der volkshoofden. Het was vooral de regeling op hoog gezag der land-
{==40==} {>>pagina-aanduiding<<}
rente, waardoor de werkkring der regenten aanmerkelijk was verminderd. De europesche ambtenaren eenmaal den stoot ontvangen hebbende, om de zeer lijdelijke houding der Compagnies-dienaren door eene regtstreeksche bemoeijing met de inlandsche bevolking te vervangen, waren weldra te ver gegaan. In 1816-1819 had zich vrij algemeen het even onstaatkundig als onbillijk begrip onder hen verspreid, dat men de regenten op Java zeer goed missen kon en dat zij onnutte raderen waren van het binnenlandsch bestuur. De geliefkoosde phrase was destijds, dat het europeesch gezag de inlandsche bevolking moest beschermen tegen de regenten, die allen knevelaars, onderdrukkers en wat niet al meer waren.
De Gouverneur Generaal van der Capellen merkte bij gelegenheid der hierboven bedoelde inspectiereize over Java op, hoe verderflijk de invloed dezer begrippen op de aristocratie des lands en hare talrijke vertakkingen werkte. Overal waren de regenten tot volslagen onbeduidendheid gedoemd, die hen blijkbaar vervulde met angstige zorg voor hunne toekomst en met ontevredenheid over het nederlandsch bestuur. Zij werden veelal door de Residenten met minachting bejegend en men zag ze op de stoepen der ambtshuizen onder de javaansche bedienden, volgelingen en geregtsdienaars vermengd. Zij gevoelden, dat zij aan hunne europesche meerderen tot last waren en zagen reeds de intrekking te gemoet der ambten, die door het gebruik bijna erfelijk waren geworden in veler geslachten. En wanneer men nu bedenkt, dat deze regenten de aristocratie des lands uitmaken; dat zij van de lange keten, waardoor de beide uitersten der javaansche hiërarchie aan elkander verbonden zijn, de bovenste- en de dorpshoofden de onderste schakels vormen; dat de meeste districts- en dorpshoofden hunne aanverwanten zijn, op welke zij den overwegenden invloed uitoefenen, die onder de patriarchale instellingen en vormen eener aziatische maatschappij aan de hoofden der geslach-
{==41==} {>>pagina-aanduiding<<}
ten wordt toegekend, dan kan het niet bevreemden, dat de Baron van der Capellen zich verontrustte en ontevreden was over de bedenkelijke rigting, welke het Nederlandsch bestuur in de binnenlanden van Java dreigde te nemen, en dat hij levendig de noodzakelijkheid eener krachtige voorziening besefte. Deze bleef dan ook niet lang uit, en reeds in het volgend jaar bepaalde hij, bij een plegtig reglement, de pligten, rangen en titels der regenten. Wel werd hun daarbij niet weder een eigen gezag over de bevolking en de mindere hoofden toegekend, zoo als zij dat onder het bewind der Oost-Indische Compagnie hadden bezeten; maar zij werden aangewezen als de eerste en vertrouwde raadslieden der Residenten in alle zaken van het inlandsch bestier; die Residenten moesten voortaan met de regenten omgaan als de oudere broeder met den jongere, terwijl verder aan de regenten voldoende middelen van bestaan en alle uiterlijke teekenen van aanzien geschonken werden, die met hunnen rang en met de volksgebruiken overeenkwamen. Alzoo werd hunne eerzucht bevredigd en voor het behoud der rust van Java de waarborg geschonken, die binnen het bereik der Regering lag. Aan de bewerking der daartoe betrekkelijke verordeningen heeft Baud ijverig de hand geleend; en toen hij later tot de hoogste waardigheid in Neêrlands-Indië was verheven en de medewerking der regenten noodig had, om het groot doel zijner zending te bereiken, ondervond hij van hen al de bereidwilligheid van tevreden en welgezinde volkshoofden.
Na een ruim tienjarig verblijf op Java verlangde Baud zijn Vaderland en betrekkingen aldaar weder te zien. Hij verzocht in de maand augustus 1821 zijn ontslag uit 's lands dienst, dat hem door den Baron van der Capellen op de meest eervolle wijze verleend werd, onder betuiging van het leedwezen der Regering, dat zij zijne nuttige diensten zoude moeten missen. Den 14 october van hetzelfde jaar vertrok hij met de ‘Jan en Cornelis,’ ge-
{==42==} {>>pagina-aanduiding<<}
voerd door Kapt. Duiff, vergezeld van zijne echtgenoote, Vrouwe Wilhelmina Henriette Senn van Basel, met welke hij den 17 augustus 1815 gehuwd was, en drie kinderen, naar Nederland. Kort na zijne terugkomst alhier werd hij door den Koning benoemd tot Ridder der orde van den Nederlandschen Leeuw.
Baud verliet Nederlandsch Indië onder gunstige omstandigheden. Tot in het jaar 1819, toen nog geene buitengewone rampspoeden die bezittingen hadden geteisterd, gingen de inkomsten ver de uitgaven te boven; en hoezeer in 1820 en 1821 de Palembangsche onlusten, de cholera morbus en de mislukte aanmaak van zout eenen nadeeligen invloed op de koloniale fondsen uitoefenden, meende de Indische Regering toch die ongelegenheden als van voorbijgaanden aard te mogen aanmerken en in de overigens toenemende welvaart der bevolking goede redenen te vinden voor de verwachting, dat de inkomsten meer dan toereikende zouden zijn, om de kosten van bestuur te dekken.
Die verwachting werd echter niet verwezenlijkt. Aanhoudende oorlogen op de buiten Java gelegen bezittingen en eene steeds toenemende uitbreiding van alle takken van het algemeen bestuur veroorzaakten eene aanzienlijke vermeerdering van uitgaven, welke gepaard ging met eene ontmoedigende derving van inkomsten door misgewassen, zoo in de specerijteelt in de Molukkos, als in den koffijpluk in de Preanger-Regentschappen. Vruchteloos trachtte de Indische Regering in de klimmende geldelijke behoeften door de uitgifte van papierengeld te voorzien. De verlegenheid werd er niet door weggenomen, en deze werd ten laatste zoo nijpend, dat de Regering tot het besluit kwam, om in Bengalen eene leening van vijftien millioenen siccaropijen (ruim twintig millioenen nederlandsche guldens vertegenwoordigende) te beproeven, ten einde het zoo nadeelig werkende papierengeld voor het grootste gedeelte uit den omloop te trekken en het

{==43==} {>>pagina-aanduiding<<}

administratief kapitaal in Indië in eens te brengen op de vereischte hoogte14.
Inmiddels was ook de handel van Nederland op Oost-Indië bijna geheel verloopen. Na de herstelling van ons gezag in 1816 had men de producten, waarvan de opbrengst een voornaam bestanddeel der koloniale inkomsten uitmaken, aanvankelijk op twee wijzen te gelde gemaakt. De specerijen, en nu en dan eenige hoeveelheden Preanger koffij werden herwaarts gezonden, om hier verkocht te worden. Al het overige werd in Indië aan den hoogsten bieder van de hand gezet.
In 1822 verkreeg echter het gevoelen de bovenhand, dat eene milde staatkunde medebragt om al de producten in Indië, op periodieke veilingen, te verkoopen. Dit geschiedde van toen af, maar daarmede hielden de Gouvernementsconsignatiën geheel op. Eene steeds toenemende vermindering van Neêrlands handel en scheepvaart op Indië vertoonde zich hoe langer zoo duidelijker. De voortbrengselen der binnenlandsche nijverheid werden niet meer naar Java gezonden. De uitvoer daarheên beperkte zich tot eenige weinig beduidende verzendingen van hollandsche kaas, boter en jenever. De meeste Hollandsche handelhuizen staakten hunne ondernemingen; vele schepen geraakten uit de vaart; nieuwe werden niet gebouwd en vreemde waren de vrachtvaarders van Neêrlandsch Indië geworden. De reden lag voor de hand. De koloniale producten toch hebben, over het algemeen, eene, in verhouding tot derzelver omvang, onevenredige waarde. Met de goederen, die Europa aan Indië levert, heeft het omgekeerde plaats. Van dáár, dat er driemaal meer scheepsruimte noodig is, om eene gegevene waarde uit Indië naar Europa, dan omgekeerd uit Europa naar Indië overtevoeren. Van dáár, dat het volk hetwelk de meeste middelen bezit, om die ontzettende wanvracht aantevullen, meester moet worden van de Indische retourladingen, want het kan die ladingen tot de laagste vracht overvoeren. Van

{==44==} {>>pagina-aanduiding<<}

dáár, dat de Engelschen, die deze middelen in overvloed bezaten, retourvrachten op Java konden zoeken tot prijzen, voor welke geen nederlandsch schip varen kon.
Deze uitkomsten, zoo schadelijk voor de nationale belangen, deden Koning Willem I bedacht zijn op middelen van herstel. Die middelen konden echter nu niet gezocht worden in uitsluitende verbodstelsels, maar zouden, behoudens het beginsel van vrije vaart voor de nederlandsche vlag en elke andere met Nederland bevriend, moeten bestaan in eene krachtige en wel bestuurde vereeniging van kapitaal en arbeid, met het doel, om onzen handel op Oost-Indië weder te nationaliseren15.
Baud, die sedert zijne terugkomst in het Vaderland wel ambteloos, maar in de Residentie des Konings, waar hij zich gevestigd had, niet onopgemerkt gebleven was, werd door Willem I benoemd tot lid en Secretaris der Commissie, belast met het ontwerpen der artikelen van overeenkomst, waarop die vereeniging, later bekend en beroemd geworden onder den naam van ‘Nederlandsche Handelmaatschappij,’ werken zou. Maar niet alleen in die dubbele hoedanigheid, ook als Secretaris der algemeene vergadering van afgevaardigden, prijkt zijn naam naast die van anderen, die bijgedragen hebben tot de schepping van dit groot nederlandsch handelsligchaam; een ligchaam, dat hij ook in latere jaren heeft beschermd en gevormd om te kunnen worden, wat het sedert dertig jaren geweest is, de krachtige hand namelijk, welke niet alleen door het daarstellen van eene volstrekt onmisbare éénheid, de schromelijke nadeelen verhoedt, zonder haar maar al te ligt van den onbestuurden vloed van koloniale producten te duchten, maar die tevens den zegen der verbazingwekkende opbrengst onzer overzeesche bezittingen in Azië dienstbaar maakt aan de veelzijdige belangen van Neêrlands handel, scheepvaart en nijverheid.
Eén dag na de vaststelling van het Koninklijk besluit van den 29 Maart 1824 no. 163, bij hetwelk het ontwerp tot

{==45==} {>>pagina-aanduiding<<}

oprigting der Nederlandsche Handelmaatschappij afgekondigd is, verving de Oud-Kommissaris Generaal van Nederlandsch Indië Mr. C.T. Elout den Heer Falck, als Minister van het Departement van Nationale Nijverheid en Koloniën. Vier maanden later volgde de benoeming van Baud als Directeur voor de Oost-Indische zaken bij dat Departement.
De zamenwerking van twee talentvolle en met onze koloniale aangelegenheden volkomen vertrouwde mannen, als Elout en Baud, die elkander op Java hadden leeren kennen en hoogschatten, en éénstemmig waren in gedachten over de beginselen van koloniaal bestuur, boezemde vertrouwen in aan alle weldenkenden. Maar de noodlottige omstandigheden, waarmede de Minister Elout, gedurende zijn vijfjarig bestuur der koloniën, van 1825-1830, onafgebroken heeft te worstelen gehad, hebben te weeg gebragt, dat de stoffelijke uitkomsten van zijne administratie voor Nederland en Nederlandsch Indië gebleven zijn beneden de verwachting, welke men van zijne bekwaamheid en ijver in vereeniging met de ervaring en kunde van zijnen Directeur Baud, regtmatig koesterde. Korten tijd toch na de optreding van Elout als Minister van Koloniën, werd het voorstel der Indische Regering tot het aangaan der hierboven vermelde geldleening van twintig millioenen guldens in Bengalen alhier ontvangen en den Koning ter goedkeuring aangeboden. De afwijzing van dat voorstel veroorzaakte eene netelige spanning tusschen die Regering en het opperbestuur in Nederland, welke niet verminderde, toen de Burggraaf du Bus de Gisignies tot Kommissaris Generaal over Neêrlandsch Indië werd aangesteld met bevoegdheid, om de volle magt des Konings in de aziatische bezittingen van den Staat uitteoefenen, de financiën aldaar te regelen en in het stelsel van bestuur, door de Kommissarissen Generaal in 1817, 1818 en 1819 ingevoerd, de vereischte wijzigingen te brengen. Het aandeel van Baud in de zending van den Heer du Bus is niet wel te bepalen; maar dat hij den Baron van der

{==46==} {>>pagina-aanduiding<<}

Capellen steeds billijk beoordeeld heeft, blijkt uit de woorden, die hij eens openlijk uitsprak, toen van dien landvoogd melding gemaakt werd; bij die gelegenheid zeide hij: ‘dat omtrent de uitstekende bekwaamheid, regtschapenheid en geschiktheid van den toenmaligen Gouverneur Generaal wel geen twijfel zou bestaan’16.
Maar er was meer, dat zorg baarde, dan de financiële nood van Neêrlandsch Indië.
Weinige maanden vóór de aankomst van den Kommissaris Generaal du Bus op Java waren onlusten in de vorstenlanden aldaar uitgebroken. De daaruit gevolgde vijfjarige oorlog heeft aan den Staat vele duizenden verdedigers, der schatkist vele millioenen gekost en eenen allernoodlottigsten invloed uitgeoefend op de bezuinigingen, door hem in alle deelen van het bestuur bewerkstelligd. Deze besparingen hebben grootendeels gestrekt tot bestrijding der buitengewone oorlogskosten, die eindelijk zoo hoog liepen, dat de Regering verpligt is geweest de geldelijke ondersteuning van den moederstaat interoepen.
Ongeveer acht en dertig millioenen guldens zijn, tot dat einde, ten behoeve der Oost-Indische bezittingen opgenomen en de interessen er van zijn door den Staat gewaarborgd; maar die garantie is niet zonder moeite verkregen geworden. Toen in 1826 de eerste Oost-Indische geldleening door de Regering voorgesteld werd, waren vele leden der volksvertegenwoordiging van oordeel, dat men zich daarmede niet behoorde te bemoeijen en dat men aan den Koning, als uitsluitend bekleed met het opperbestuur der overzeesche bezittingen, de zorg moest overlaten, om in den geldelijken nood dier bezittingen, door middelen, buiten de medewerking der Staten Generaal verkregen, te voorzien. En bij gelegenheid der leenings-wet, behandeld in de zitting van 1828 en 1829 betoonden vooral vele der toenmalige zuidelijke leden van de Staten Generaal zich geheel ongenegen, om tot meerdere opofferingen te besluiten en werd

{==47==} {>>pagina-aanduiding<<}

al eens het denkbeeld opgeworpen, of het niet beter en raadzamer ware 's lands financiën niet verder voor Java te bezwaren en die bezittingen aan haar lot overtelaten. Gelukkig vond deze ontmoedigende gedachte geen bijval en besloot de vertegenwoordiging tot het waarborgen der interessen der voorgestelde geldleening, waardoor Java voor den moederstaat behouden is17.
Elout en Baud deinsden geen oogenblik terug voor de groote moeijelijkheden, onder zulke omstandigheden onafscheidelijk verbonden aan de gewigtige taak, welke zij hadden aanvaard. Beiden hebben zij, ieder in zijnen werkkring, tot bereiking van hetzelfde doel, met onvermoeiden ijver en zeldzame volharding gearbeid. Aan den Heer du Bus verleenden zij den steun, dien hij noodig had om spaarzaamheid in het bestuur te betrachten en de uitgaven binnen de grenzen van het volstrekt noodzakelijke terug te brengen. Aan het leger en de zeemagt werden ruime middelen verschaft, om den oorlog op Java vijf jaren lang voltehouden en met eere te eindigen; en men behoeft slechts de Indische staatsbladen van 1826-1829 te doorbladeren, om zich van de belangrijkheid van vele der in dat tijdvak genomene maatregelen, meerendeels op last of met voorkennis van het Ministerie van Koloniën beraamd, te overtuigen; terwijl zelfs nu nog vruchten worden geplukt van menigen zaadkorrel, destijds in den akker onzer Oost-Indische bezittingen uitgestrooid.
Maar, alhoewel men sedert vijf en dertig jaren in Indië veel beproefd had, om die bezittingen productief en daardoor dienstbaar te maken aan de financiële belangen van Nederland, toch hadden die welgemeende pogingen zóó weinig uitgewerkt, dat Nederlandsch Indië nog buiten staat was de renten der geldleeningen te kwijten. Nogtans moest eene som van ruim twee en een half millioen gulden daartoe uit Indië naar Nederland worden overgemaakt. In wissels was zulks destijds onmogelijk, want dan had Java meer handels-
{==48==} {>>pagina-aanduiding<<}
producten moeten opbrengen, dan het behoeften te bestrijden had; meer moeten uit- dan invoeren. En het was er zoo ver af, dat dit het geval zoude geweest zijn, dat integendeel het zilver dagelijks de kolonie uitgevoerd werd. De remise kon evenmin in specie geschieden zonder zoowel de Javasche Bank, onder het bestuur van du Bus opgerigt, en den particulieren handel beide te grond te doen gaan, omdat, bij gebrek aan handelsproducten, voor Europa en China geschikt, er dan geene mogelijkheid zoude bestaan hebben, om voor het ingevoerde remises te vinden. Er bleef dus niets anders over, dan de remise naar Nederland te doen in producten. Maar wanneer die producten door het Gouvernement genomen werden van den aanwezigen voorraad, zou de particuliere handel te niet gegaan zijn, aangezien Nederlandsch Indië in 1829, tegen de toenmalige prijzen, niet meer aan producten, vervoerbaar naar Europa, opleverde, dan voor eene waarde van ruim zes millioenen, waarmede de invoer niet kon bestreden worden.
Alle partijen waren het destijds dan ook eens, dat er geen ander middel voor de regering overbleef, dan om de producten van het eiland Java zoodanig te vermeerderen, dat daarmede de remise, waarop Nederland regt had, kon gedaan worden. Maar omtrent het stelsel, dienstig en oirbaar, om die meerdere productie, zoo spoedig mogelijk, in het leven te roepen, waren de gevoelens der kundigste mannen zeer verdeeld.
 
Hier ben ik gekomen aan den ingang van een nieuw tijdvak van het openbaar leven van Baud. Nieuw, omdat hij nu eerlang van raadsman tot bewindsman opklom; van achter de schermen geheel op den voorgrond van het staatstooneel verscheen. Maar nieuw ook, omdat hij de milde beginselen, die hij als het ideaal van een wijs bestuur van Nederlandsch Indië had leeren beschouwen en met volle overtuiging had helpen toepassen, heeft moeten opgeven wegens

{==49==} {>>pagina-aanduiding<<}

den drang van omstandigheden, welke hij niet kon veranderen, noch verhinderen. Deze edele zelfverloochening, welke, zoo als wij zien zullen, niet de éénige geweest is, door het algemeen belang van hem geëischt, moge hem veel gekost hebben: geen offer was hem te groot noch te zwaar, wanneer het Vaderland het vorderde18. En heeft hij veel miskenning daarvoor moeten ondervinden, zijn hart zal ook wel veel voldoening gesmaakt hebben bij de gewaarwording van het geluk, dat Nederland aan zijne diensten verschuldigd is.
Maar beschouwen wij deze omstandigheden van naderbij. Hij zelf heeft ze geschetst in eene merkwaardige redevoering, uitgesproken in de zitting der tweede kamer der Staten Generaal van 6 december 185119, aan welke wij de volgende bijzonderheden ontleenen.
Het stelsel van vrije koffijcultuur, in 1817 op Java beproefd, had de verwachte uitkomsten niet opgeleverd. De Heer du Bus berigtte, dat alles wat er nog aangekweekt was, op weinige uitzonderingen na, de vrucht was geweest van dwang. Die dwangcultuur was echter gelenigd door het behouden van het beginsel van vrije beschikking. Maar ook die vrije beschikking bestond slechts in den naam. De koffij werd door Chinezen en Arabieren opgekocht, niet van de planters, maar van de hoofden, die daarop voorschotten genoten, welke hun tegen eene woekerachtige winst werden aangerekend, en bij de aflevering der koffij was er doorgaans weinig te ontvangen. Dat weinige werd dan onder de bevolking verdeeld en nog vrij willekeurig, want daar eigenlijk niemand wist, wat hem van den oogst toekwam, vergenoegde een ieder zich met hetgeen men hem wel wilde betalen. Een naauwkeurig onderzoek heeft doen zien, dat de Javaan destijds van een pikol koffij genoten heeft van ƒ 2 tot ƒ 6. - De koffijcultuur werd door den gemeenen man dan ook aangemerkt als een publieke arbeid, gelijk die aan de wegen en waterleidingen, waarvoor niets te goed gedaan werd20.

{==50==} {>>pagina-aanduiding<<}

Evenzoo was de suikercultuur op Java door de hooge prijzen en de aanmoediging der regering in stand gebleven21. De proeven, onder het stelsel van vrije inlandsche industrie, met de cultuur van andere handelsproducten genomen, hadden ook op nieuw het bewijs geleverd, dat de Javaan ongenegen is en geene behoefte gevoelt, hetzij voor anderen, hetzij voor zich zelven eenen arbeid te verrigten, die in geen dadelijk verband staat met hetgeen hij voor zijn levensonderhoud noodig heeft, en dat, wilde men betere uitkomsten verkrijgen, het noodzakelijk was, andere middelen aantewenden.
De Heer du Bus wilde tot dat einde, met behoud der na 1816 aangenomen beginselen, europesche industrie en europesche kapitalen in het bestaande stelsel ingeschoven hebben. Europeanen zouden, op woeste gronden, met vrije arbeiders in daghuur moeten werken en uitsluitend of hoofdzakelijk producten teelen voor de europesche markt.
Dit voorstel werd door den Minister Elout gunstig beoordeeld. Hij zag daarin het middel, om het stelsel van vrije cultuur, dat hij steeds met warmte had voorgestaan, voor verdere inbreuken te bewaren. Hij wilde echter eenige uitzonderingen toegelaten hebben. Naar zijn gevoelen moest aan de huurders van landerijen en ondernemers van cultures de vrijheid geschonken worden, om met de inlandsche bevolking voor een aantal jaren en onder de bescherming van het Gouvernement contracten te sluiten voor de levering van indigo-planten en suikerriet en hun zelfs de hulp des bestuurs toegezegd worden in het verkrijgen van arbeiders tegen een loon, evenredig aan de prijzen der producten. Maar aan de inlandsche bevolking moest de verpligting opgelegd blijven om koffij te planten, behoudens de bevoegdheid om over het product vrij te beschikken. De Minister Elout verwachtte, dat zulk een stelsel het middel zou verschaffen om het productief vermogen van Java te ontwikkelen tot de hoogte, die bereikt moest worden, om Neêrlandsch Indië niet alleen te doen ophouden een lastpost voor den moederstaat te zijn,

{==51==} {>>pagina-aanduiding<<}

maar ook dienstbaar te maken aan de belangen van den nationalen handel, scheepvaart en nijverheid.
‘Ik erken onbewimpeld (zeide Baud in zijne hierboven aangehaalde redevoering) dat ik in die beschouwing deelde. Ongaarne wilde ik vaarwel zeggen aan beginselen, die ik gedurende het engelsch bestuur op Java ingezogen had. Als het ideaal van een wijs bestuur voor Nederlandsch. Indië had ik toen leeren beschouwen eene volkomene opheffing van alle dwangcultuur en van alle gedwongen leverantie van producten. Ik wilde vrije cultuur en vrije beschikking. Ik wilde, dat de taak der Regering geene andere zou zijn, dan het maken en handhaven van wetten en het beschermen der ingezetenen. Met leedwezen had ik dat beginsel reeds door zijne eerste verkondigers gedeeltelijk zien verlaten. Ook ik schonk dus mijne goedkeuring aan het stelsel van den Heer du Bus. Bij de toenemende behoefte van het moederland aan koloniale remises scheen het te moeten worden beproefd als middel om in die behoefte te voorzien zonder eene nieuwe toenadering tot het oude dwangstelsel.
In dezen stand der overwegingen werd de Heer van den Bosch tot Gouverneur Generaal over Neêrlandsch Indië benoemd en hem werden de ontwerpen, die reeds gedeeltelijk den bijval der Regering hadden weggedragen, in handen gesteld. Hij keurde ze af en begreep, dat de proef tot niets anders zou leiden dan tot nieuwe teleurstellingen. Zijn standpunt van beoordeeling was niet hetzelfde als dat van den Heer du Bus. Toen de Heer van den Bosch na zijne terugkomst uit de West-Indische Koloniën in de zaak werd gemoeid, had er eene aanzienlijke daling plaats in de prijzen der koloniale producten. Dit stemde hem ongunstig voor eene cultuur, rustende op vrijen arbeid en vrije concurrentie van producten en bijgevolg blootgesteld aan hooge kosten van productie. Toen de Heer du Bus zijne ontwerpen vormde, waren die prijzen ook wel gedaald, maar hem zweefde voor den geest de drift, waarmede een

{==52==} {>>pagina-aanduiding<<}

aantal ontginningen van particulieren in de Vorstenlanden van Java waren ondernomen geworden, en hij verloor uit het oog, dat, zoo velen aldaar koffijtuinen hadden aangelegd, zulks was geweest onder begunstiging van de hooge prijzen der jaren 1821, 1822 en 1823, toen de pikol koffij op Java opbragt ƒ 54, ƒ 49, ƒ 43. Die ondernemingen schenen te zullen bloeijen en de openbare meening bleef daarvoor gunstig gestemd. Daardoor eenigermate verblind had de Heer du Bus zijn stelsel van vrijen arbeid voorgedragen.
De Gouverneur Generaal van den Bosch beschouwde de zaak uit een min gunstig oogpunt. Hij begreep, dat de producten van Java, om te kunnen mededingen met de West-Indische, lager moesten kunnen worden geproduceerd, in dezelfde rede, als de vracht van de javasche producten naar Europa, door den grooteren afstand, hooger is dan die van de west-indische voortbrengselen. Zijne eigene ondervinding als landbezitter op Java, had hem geleerd, dat schier elke cultuuronderneming, gegrond op vrijen arbeid, was mislukt; bijna alle particuliere suiker-, koffij- en indigoondernemingen had hij zien te niet gaan voor zoo veel zij berustten op het beginsel van vrijen arbeid. Door de concurrentie der ondernemers stegen de arbeidsloonen, en, bij daling der prijzen, bevonden die ondernemers zich gewoonlijk in zulk een ongunstigen toestand, dat zij de zaak moesten opgeven.
De bedenkingen van den Heer van den Bosch (vervolgt Baud) kwamen mij overtuigend voor. Hem werd magtiging verleend, niet om het oude dwangstelsel weder intevoeren, maar om, met voorzigtigheid, eene nieuwe wijziging te geven aan het in 1816 aangenomen stelsel.
Vóór nog de Gouverneur Generaal van den Bosch zijn systeem in Indië had kunnen invoeren, grepen de gebeurtenissen van 1830 plaats. In den nood van het moederland was de behoefte aan remises uit Indië aanmerkelijk toegenomen en daarmede ook de overtuiging ontstaan, dat de tijd der

{==53==} {>>pagina-aanduiding<<}

onzekere proeven voorbij was en aan allen twijfel een einde moest worden gemaakt. Men had twee alternativen vóór zich. De voortduring van het dusgenaamd liberaal stelsel; maar daarnevens kwijning van handel en scheepvaart, gevaar van een staatsbankroet, en volslagen onzekerheid, of de voorgedragene inschuiving van europesche industrie al het kwaad zou verhoeden. Het andere alternatief was eene nieuwe toenadering tot het stelsel van verpligte cultures en daarmede de zekerheid van financiële redding en groote uitbreiding van handel en scheepvaart.
Men deed de keuze door den Gouverneur Generaal van den Bosch aangeraden’22.
Die keuze of dat stelsel van den Generaal van den Bosch is sedert onder den naam van ‘stelsel van cultures’ algemeen bekend en beroemd geworden. Baud wilde het liever omschreven hebben als ‘de reusachtige uitbreiding van een oud stelsel, dat, meer dan eene eeuw, maar in geringen omvang, bestaan had’23, en beweerde, ‘dat het eenig onderscheid tusschen den voormaligen en den tegenwoordigen staat van zaken in dit opzigt was, dat de schaal waarop het cultuurstelsel bestond, na 1830 aanmerkelijk is uitgebreid’24. En inderdaad was vóór 1830 de aanplant en het onderhouden der koffijtuinen, aan de dessa's of dorpsbewoners, onder anderen, in de Preanger Regentschappen, als eene verpligting opgelegd, krachtens het regt, volgens de aloude volksinstellingen op Java, den Souverein toekomende om, als algemeene grondeigenaar, van de bruikers van dien grond de hem verschuldigde belasting te vorderen in natura en wel in zoodanig product, als voor den handel geschikt is. De Generaal van den Bosch maakte, bij de invoering van zijn stelsel, daarvan gebruik tot uitbreiding der cultuur van handelsproducten, en uit het gemak, waarmede het is tot stand gebragt, blijkt, dat het in harmonie was met de landsgebruiken. Hij schafte echter het stelsel van landrente niet af. Met regtvaardigheid omgeslagen en met billijkheid ingevorderd

{==54==} {>>pagina-aanduiding<<}

kwam dat stelsel hem zelfs verkieslijk voor boven dat eener leverancie van rijst in natura, omdat het den inlander de vruchten van zijnen arbeid verzekert en hem tevens van vele bezwarende diensten ontslaat, terwijl het zich ook door meerdere regelmatigheid aanbeveelt. Maar hij maakte dat stelsel van landrente dienstbaar aan zijn doel; hij bezigde den invloed van het Gouvernement op de bevolking om, in stede van eene opbrengst in geld, eenen evenredigen arbeid in natura van haar te vorderen en eischte, dat door eene dessa het 1/5 der rijstvelden voor de teelt van een gewas voor de markt van Europa geschikt, tot kwijting der verschuldigde landrente, zou worden afgezonderd. Hij verzekerde aan de industrie en de kapitalen, tot het bewerken der grondstoffen gevorderd, bemoedigende uitzigten, plaatste den cultuurarbeid der inlandsche bevolking onder het regtstreeksch toezigt harer hoofden, verbond de javaansche aristocratie door invloed en eigenbelang aan zijn stelsel; en door alzoo de grondslagen der javaansche maatschappij te behouden, de aanzienlijke volksstanden te begunstigen, de inrigting van het dorpsbestuur, het palladium der rust van Java, onaangeroerd te handhaven, gelukte het hem, het moeijelijk vraagstuk optelossen, waaromtrent de gevoelens der kundigste mannen, sedert eene halve eeuw, verdeeld waren geweest. In een kort tijdsbestek verkreeg hij van Java eene verbazende hoeveelheid handelsproducten voor de europesche markt geschikt, op de voor het Gouvernement meest zekere en minst kostbare, en op de voor den inlander minst bezwarende en met zijne aloude volksinstellingen meest overeenkomende wijze, en heeft hij aan den nationalen handel en scheepvaart een nieuw en krachtig leven verschaft, welks duurzaamheid van het behoud van dat stelsel afhangt; terwijl millioenen schats vloeiden in de gapende schatkist van den moederstaat; ‘dat (zoo als Baud het eens kernachtig uitdrukte) te verrassender was, omdat tot dat oogenblik de gaping in omgekeerden zin had bestaan. Zij was transatlantisch geweest.

{==55==} {>>pagina-aanduiding<<}

Het moederland had de koloniën ondersteund. Nu ondersteunden de koloniën het moederland’25.
 
Reeds vóór zijn vertrek naar Java koesterde de Generaal van den Bosch den wensch, dat Baud hem als Gouverneur Generaal zou mogen opvolgen. Hij had hem, als Directeur voor de zaken der koloniën, leeren kennen zoowel bij de gedachtenwisselingen over de beginselen van het aantenemen stelsel van cultures, als bij de beraadslagingen over het op den 19 januarij 1830 afgekondigd Regerings-Reglement voor Neêrlandsch Indië, hetwelk Baud geheel had bearbeid naar de grondslagen, die aangenomen werden in conferentiën, welke met den Generaal van den Bosch en den Minister Elout waren gehouden. Hij beschouwde Baud als den man, berekend om de gewigtige taak voorttezetten, welke Koning Willem I hem, van den Bosch, toevertrouwd had; en de uitkomst heeft bewezen, dat hij hem juist heeft beoordeeld.
Aan dien wensch werd voldaan toen van den Bosch, om gezondheidsredenen, zijn ontslag als Gouverneur Generaal van Neêrlandsch Indië had verzocht.
Baud vertrok den 6 september 1832 ‘als eerste op den Gouverneur Generaal in rang volgende ambtenaar,’ aan boord van de ‘Prinses Marianne,’ uit Helvoet naar Batavia, kwam den 10 januarij 1833 aldaar aan, werd er met de eerbewijzen, verschuldigd aan eenen Luitenant-Gouverneur Generaal, ontvangen en legde in de vergadering der Hooge Indische Regering van den 23 januarij daaraanvolgende den eed af ‘als Vice-President der Indische Regering.’ Deze waardigheid, onbekend bij het toenmalig Regerings-Reglement van Neêrlandsch Indië, was uitsluitend voor hem ingesteld, om zijne bestemming aantewijzen, welke was om bij aflijvigheid of vertrek naar Europa van den Generaal van den Bosch, diens plaats te vervangen, in afwachting van 's Konings nadere beschikkingen. De ongekrenkte hand-
{==56==} {>>pagina-aanduiding<<}
having van het stelsel van cultures werd door den Koning, bij die gelegenheid, het Indisch bestuur op nieuw aanbevolen en als het voornaam doel der zending van Baud aangewezen. Deze sloot zich dan ook geheel bij den Generaal van den Bosch aan, nam zijnen intrek in de door hem bewoonde Gouvernements-Hôtels, maar plaatste dien ‘alter ego’ des Konings steeds op den voorgrond.
Koning Willem I had namelijk, nog vóór dat tot de zending van Baud besloten was, in verband met de invoering van het cultuurstelsel en van den tegenstand, dien het aanvankelijk bij sommige hooggeplaatste ambtenaren op Java ondervond, in de maand januarij 1832, den Gouverneur Generaal van den Bosch benoemd tot H.D. Kommissaris Generaal met volle magt om, behoudens zijne verantwoordelijkheid en in overeenstemming met Z.M. bevelen, al zulke verordeningen te nemen en maatregelen daartestellen, als doelmatig en oorbaar zouden voorkomen en door den Koning, op de plaats zijnde, zouden kunnen worden bevolen, en met bevoegdheid, om die magt te aanvaarden, wanneer zulks in het belang van de dienst noodig zoude zijn.
Nadat Baud gedurende eenige maanden met den Gouverneur Generaal van den Bosch gearbeid had, trad deze, den 27 junij 1833, als Kommissaris Generaal van Neêrlandsch Indië op en droeg hij het dagelijksch beheer over aan Baud, die den 2 julij daaraanvolgende de waardigheid van Gouverneur Generaal ad interim aanvaardde. Toen, twintig jaren later, in de volksvertegenwoordiging sprake was van het regelen eener soortgelijke magtsverdeeling bij het vasttestellen Reglement op het beleid der Regering van Neêrlandsch Indië, als in 1833 tusschen van den Bosch en Baud plaats had, ontraadde men haar, omdat zij, naar den gewonen loop van menschelijke neigingen en zwakheden, zou moeten leiden tot verdeeldheid door het doen ontstaan van partijen, en alzoo tot stoornis van den geregelden gang des bestuurs. Baud bestreed toen die bedenking, ontleend aan

{==57==} {>>pagina-aanduiding<<}

eene beschouwing, ‘waarbij (zoo als hij zich uitdrukte) de menschelijke natuur door een te donker prisma was bekeken. Ik ben (vervolgde hij) in 1833 naar Indië gezonden, om den Gouverneur Generaal van den Bosch bijtestaan in het bestuur en hem, bij vertrek, optevolgen. Nadat ik het bestuur eenigen tijd gevoerd had, is mij, op dezelfde wijze, als Luitenant Gouverneur Generaal toegevoegd de Luitenant Generaal de Eerens, met bepaalde toezegging van mij te zullen opvolgen, met deze bijvoeging zelfs, dat ik het bestuur kon blijven voeren zoo lang ik goed dacht, maar dat ik het aan den Luitenant Generaal de Eerens niet mogt overgeven, dan wanneer ten minste twaalf maanden na zijne aankomst zouden zijn verloopen. In geen van die beide gevallen heeft de toevoeging geleid tot het vormen van eenen den Gouverneur Generaal vijandigen aanhang. Ik kan de verzekering geven, dat ik in het jaar, dat ik met den Heer van den Bosch heb doorgebragt, geene de minste poging heb gedaan om mij een aanhang te verschaffen; en aan de nagedachtenis van den Generaal de Eerens ben ik verschuldigd eene gelijke getuigenis van hem te geven’26.
Alle organieke maatregelen, bijzonder die omtrent het beheer van 's lands geldmiddelen, het stelsel van cultures en de verdedigingsmiddelen, had de Kommissaris Generaal van den Bosch aan zich voorbehouden. Uit hoofde van het verband der zoogenaamde dagelijksche regeringszaken met die organieke maatregelen werd de Generaal van den Bosch echter ook met den gang van die zaken bekend gehouden. Met de Raden van Indië onderhield Baud nagenoeg dezelfde verhouding, als zijn voorganger. Zelden woonde hij de vergaderingen der Regering bij. Gewoonlijk beschikte hij schriftelijk op de zaken, bij adviesen van de leden der Regering of in hunne bijeenkomsten, voorgezeten door het oudste Raadslid, afgedaan. Maar hij verleende aan de Raden van Indië niet alleen die mate van inzage in de dagelijksche bijzonderheden des bestuurs, welke vereischt werd om over de algemeene

{==58==} {>>pagina-aanduiding<<}

uitkomsten derzelve en over de daarin te maken verbeteringen een juist oordeel te vellen; hij helde er zelfs meer toe over, om te veel dan te weinig in Rade te brengen.
Gunstig was de toestand van Nederlandsch Indië bij het vertrek van den Kommissaris Generaal van den Bosch, in den aanvang der maand februarij 1834, naar Nederland, toen Baud het gezag en de magt, aan zijne waardigheid verbonden, onverdeeld bekwam. Met uitzondering der binnenlanden van Sumatra's Westkust, heerschte destijds in Nederlandsch Indië eene vroeger aldaar niet zoo algemeen gekende rust. Java was, ongeacht de voortvarendheid, waarmede de Generaal van den Bosch zijn cultuurstelsel doorgezet had, en niettegenstaande de invoering er van hier en daar op gebrekkige wijze en zelfs met verzaking der belangen van de inlandsche bevolking plaats gevonden heeft, uit eenen staat van oorlog in eenen toestand van rust en bedrijvigheid gebragt. De waarde der handelsproducten voor den uitvoer bestemd was, in het tijdvak van 1830-1834, van acht tot twintig millioenen gulden geklommen. Terwijl vóór 1830 schier geen cent uit Nederlandsch Indië naar Nederland ten behoeve van 's lands kas overgemaakt werd, bedroeg de remise in 1834 twaalf millioen gulden, en waren de handel en scheepvaart tusschen den Moederstaat en de Oost-Indische bezittingen wederom genationaliseerd. Nogtans werden er destijds vele - en onder deze zeer kundige en welgezinde mannen - aangetroffen, die deze gesteldheid als slechts schijnbaar gunstig en dus bedriegelijk beschouwden. Levendig herinner ik mij het ongunstig oordeel, dat, in 1833 en 1834, door sommigen, die zich zaakkundigen noemden, over het cultuurstelsel geveld werd. Op dwang gegrond, moest het, naar hun gevoelen, leiden tot wrevel en misnoegen onder de inlandsche bevolking, welke hare vrijheid en regten onder het stelsel, dat van 1811-1830 op Java bestaan heeft, had leeren kennen en waardeeren; en als het voorteeken van eenen algemeenen opstand op Java haalde men aan een

{==59==} {>>pagina-aanduiding<<}

volksoploop, die in de maand augustus 1833 te Passaroean plaats had, doch, na onderzoek, gebleken is geenszins het gevolg geweest te zijn van onwilligheid der javanen om de suikercultuur (al is die destijds welligt wat ver gedreven geworden) voorttezetten, maar van kwaadwilligheid van eenige ontevredenen, wier verwijdering uit die Residentie dan ook voldoende geweest is, om er de rust te herstellen.
Wel ver van zich door deze ongunstige stemming te laten ontmoedigen, stelde Baud al wat in zijn vermogen was, in het werk, om de overtuiging te vestigen, dat het cultuurstelsel even noodzakelijk en doelmatig, als billijk en regtvaardig is. De Gouverneur Generaal van den Bosch had van de beginselen, waarop dat stelsel berust, alleen langs den officiëlen weg kennis gegeven aan de bij deszelfs uitvoering betrokken landsdienaren. Baud ging een stap verder en maakte de bedoelingen en inzigten van het Gouvernement meer algemeen bekend. Tot dat einde liet hij, uit een Algemeen Verslag, dat de Generaal van den Bosch van zijne verrigtingen in Neêrlandsch Indië in januarij 1834 zamengesteld en bij zijn vertrek aan zijnen opvolger achtergelaten had, in het Staatsblad van Neêrlandsch Indië een ‘kort overzigt van de grondslagen van dat stelsel en van deszelfs verband tot de oude volksinstellingen van Java’ afdrukken, met bijvoeging eener aanschrijving aan de ambtenaren, om daarvan partij te trekken niet slechts in het materieel belang der cultures, maar ook ter opruiming van alle oorzaken van ontevredenheid, die onder de bevolking, hetzij door eene ondoelmatige verdeeling der werkzaamheden of anderzins, mogten bestaan27. Hoezeer de eerste grondslagen van het cultuurstelsel, in dat staatsstuk beschreven, niet overal hebben kunnen worden behouden en men op vele plaatsen ruimschoots heeft moeten gebruik maken van de daar bij verleende bevoegdheid om die grondslagen te wijzigen naar den aard der plaatselijke instellingen en omstandigheden en naar het verlangen der dorpsbewoners, blijven

{==60==} {>>pagina-aanduiding<<}

echter de algemeene beginselen, daarin uitgedrukt, de instandhouding der op hoog gezag ingevoerde cultures beheerschen en is derzelver betrachting noodzakelijk voor het bewaren der rust onder de javasche bevolking.
Maar Baud deed meer tot bereiking van het doel zijner zending. Hij ondernam in de maand mei 1834 eene inspectiereis over Java en Madura, om zich te overtuigen van de gezindheid der bevolking, de stemming der Vorsten en hoofden en van den staat der cultures. Ruim drie maanden heeft hij daaraan gewijd en belangrijk waren zijne bemoeijenissen en verrigtingen op dezen togt. Toegerust met de zoo nuttige gave der gemeenzaamheid met de kennis der inlandsche taal, onderhield hij zich in alle Residentiën met de inlandsche hoofden over de belangen der bevolking, ‘wier geluk en tevredenheid (volgens de door den Generaal van den Bosch nagelaten voorschriften) de eerste zorg van het Gouvernement moesten zijn’28; terwijl hij aan de javasche regenten, die hij met onderscheiding bejegende, herhaalde de hun reeds door zijnen voorganger gegeven belofte, dat zij in hunne aloude voorregten van erfopvolging zouden worden gehandhaafd29. Door deze belofte, welke eerlijk vervuld is geworden, gevoelde de javasche aristocratie zich op nieuw gerustgesteld en verkreeg zij meer zekerheid voor haar bestaan, dan de regentengeslachten onder het willekeurig bestuur der javasche Vorsten ooit hebben bezeten. Met de hoofden van gewestelijk bestuur werden op deze inspectiereize de vereischte maatregelen beraamd, om de doelmatige werking van het cultuurstelsel te bevorderen, zonder de teelt van genoegzame voedingsmiddelen te schaden, en in overleg met de fabrikanten werden de bezwaren, voor de bevolking verbonden aan het transport van den oogst, opgeheven of gematigd. Toen Baud te Batavia teruggekomen was, werd in de javasche Courant van den 16 augustus 1834 medegedeeld: ‘dat de Gouverneur Generaal a.i. bij de javasche Vorsten en hoofden de beste gezind-
{==61==} {>>pagina-aanduiding<<}
heid, en bij de bevolking, in het algemeen, dien geest van rust en tevredenheid heeft waargenomen, welke gewoonlijk het gevolg is van milde instellingen en van eenen toenemenden staat van voorspoed. De teelt van voortbrengselen voor de markt van Europa neemt op vele plaatsen zigtbaar toe en plooit zich van lieverlede naar plaatselijke omstandigheden en volksinstellingen; terwijl men er alom op bedacht is om al wat hieraan in den weg staat, van Gouvernementswege opteheffen of te wijzigen. Vele europesche en chinesche fabrikanten dragen hiertoe met welwillendheid bij door het vrijwillig verhoogen van den prijs, die aan den landman voor de ruwe grondstof toekomt en door het aanschaffen van eigene en doelmatige middelen van transport.’
Deze onbewimpelde verklaring van Baud zelven, na een langdurig plaatselijk onderzoek, uitgegaan, miste haar doel niet. Vele twijfelaars kwamen nu tot eene gevestigde overtuiging, terwijl de welgezinden in hunnen ijver werden bemoedigd.
Inmiddels had de openbaarmaking van het hierboven bedoeld ‘kort overzigt van de grondslagen van het stelsel van cultures’ eenige tegenstanders van dat stelsel de pen doen opvatten, om hetzelve, als strijdig met de begrippen, elders zoo algemeen en vroeger ook op Java, omtrent handel, cultures en koloniaal bestuur aangenomen, te bestrijden in brochures, bij van Hulst te Kampen, in 1835 uitgegeven30. De middelen door den Generaal van den Bosch aangewend tot uitbreiding van het productief vermogen van Java zouden, volgens de voorstelling in die brochures, het doel niet doen bereiken en ten laatste de rust en het behoud van geheel Neêrlandsch Indië in de waagschaal stellen. Ook in den boezem der Tweede Kamer van de Staten Generaal werd het cultuurstelsel niet gunstig beoordeeld31. En zoo had dat stelsel van zijne invoering af te kampen met grooten tegenstand, die in kracht toenam naarmate het dieper wortelen schoot, en die waarschijnlijk de zege zou behaald

{==62==} {>>pagina-aanduiding<<}

hebben, indien niet de standvastigheid der bewindslieden krachtiger geweest ware dan de hinderpalen, die zij gedurig moesten uit den weg ruimen. Terwijl Baud door de ongekrenkte handhaving der beginselen van zijnen voorganger derzelver opvolging en naleving op Java verzekerde, verhoedde de Generaal van den Bosch, die na zijne terugkomst in het vaderland, bij koninklijk besluit van 30 Mei 1834 als Minister van Koloniën was aangesteld, dat inbreuken werden gemaakt op het door hem ingevoerde stelsel. Met dat doel werden, met zijne voorkennis, de beweringen en stellingen, in de hierboven bedoelde Kamper-brochures uitgedrukt, door eenen ambtenaar van zijn Ministerie bestreden32 en met dat doel bevorderde hij de aanstelling van den Luitenant Generaal de Eerens als Luitenant Gouverneur Generaal, om Baud, na éénjarig verblijf in de Kolonie, optevolgen en het aangenomen stelsel van bestuur te handhaven. Het is echter twijfelachtig, of de Generaal van den Bosch, niettegenstaande zijne persoonlijke zorg voor het behoud van zijn werk, zijn doel wel zoude bereikt hebben, indien hij door een' ander dan Baud in het bestuur van Neêrlandsch Indië ware opgevolgd. Want niet alleen kende deze den aard en de strekking van het cultuurstelsel volkomen, maar hij had zich ook met de gedachte en de inzigten van zijnen voorganger als veréénzelvigd, en was door zijne gemeenzaamheid met onze koloniale instellingen en zijn vroeger verkeer met de voorname ambtenaren op Java, bij de aanvaarding van het bestuur zoo berekend voor zijne gewigtige taak, dat hare uitvoering onmogelijk aan meer bekwame handen scheen te kunnen worden toevertrouwd. En de ontwikkeling, door Baud aan het stelsel van zijnen voorganger gegeven is, naar de getuigenis van alle zaakkundigen, zoo voortreffelijk geweest, dat, waar van de bouwmeesters van dat stelsel sprake is, zijn naam als in éénen adem met dien van den Generaal van den Bosch verdient te worden uitgesproken, omdat aan dezen de eer der grond-
{==63==} {>>pagina-aanduiding<<}
legging, aan Baud die van den opbouw van het stelsel toekomt.
Om daarvan eenig denkbeeld te geven, behoeft slechts op de volgende feiten gewezen te worden.
Terwijl onder het bestuur van den Generaal van den Bosch aanvankelijk slechts weinigen konden worden overgehaald, om zich aan de suikerbereiding te wijden, hoezeer de fabrikanten destijds met voorregten als het ware zijn overladen, deed de gunstige uitslag van de eerste ondernemingen, hoe langer zoo meer, de zucht ontstaan, om met zulke ondernemingen begunstigd te worden. Talrijk zijn dan ook de onder het bestuur van Baud gesloten suikercontracten, en bij deze is voor de belangen der inlandsche bevolking beter gezorgd dan in de allereerste heeft plaats gehad33. Ook de koffijcultuur onderging in het tijdvak eene verbazende uitbreiding. Baud zelf heeft verklaard, dat honderd vijftig millioenen koffijboomen onder zijn bestuur op Java geplant zijn geworden34. Evenzeer heeft hij de indigo-teelt en fabrikatie vermeerderd en verbeterd, zoodat de aanvoer van die kostbare verwstof hier te lande in het tijdvak van 1833 tot 1835, van 700 tot 2381 kisten toegenomen en daardoor in Nederland eene indigomarkt gevestigd is, welke zelfs in Rusland en Italie belangstelling inboezemde. Ook aan de cultuur en fabrikatie der Java-thee wijdde hij zijne bijzondere zorg met het gunstig gevolg, dat dit product weldra zeer geroemd werd en hier te lande hooge prijzen haalde.
Door deze maatregelen nam de productie van Java eene hooge vlugt; en aangezien bij de meeste, zoo niet bij alle met het Gouvernement gesloten suikercontracten bedongen was, dat al de suiker tegen bepaalde prijzen aan hetzelve moest geleverd worden, alle belastingschuldige koffij, door den inlander op Java geteeld, na aftrek van 2/5 voor belasting en ƒ 3 voor transportkosten, tegen marktprijs aan den lande moest worden afgestaan35, terwijl de indigo en thee mede voor 's lands rekening werden gecultiveerd en gefabriceerd, over-
{==64==} {>>pagina-aanduiding<<}
trof de waarde dezer voortbrengselen ver het bedrag der aan den moederstaat verschuldigde rentebetalingen. Aanvankelijk openbaarde de Indische Regering de bedoeling, om in Indië te verkoopen wat zij overhield na de vervulling der remisecontracten36. Maar daar het stelsel van cultures, langs dien weg, hoofdzakelijk dienstbaar zou geworden zijn aan de begunstiging van den handel, de scheepvaart en de nijverheid van vreemden, en Nederland, behalve directe voordeelen, vooral in den staat van kwijning en moedeloosheid, veroorzaakt door de staatkundige gebeurtenissen van 1830, ook behoefte had aan indirecte bijdragen, werd in 1834 besloten, om al de producten, waarover het Indisch bestuur beschikken kon, niet meer in Indië, maar in Nederland te verkoopen, en ze uitsluitend met Nederlandsche schepen derwaarts te zenden37. Dit moest zich niet blootelijk bepalen tot de producten, die het overschot der Indische administratie vertegenwoordigen, maar tot allen, zonder onderscheid, vatbaar om in Nederland te worden verkocht. Door deze voorziening werd het opperbestuur in Nederland belast met de taak, om de producten, behoorende tot de Indische begrooting van ontvangsten, te verzilveren, in het te kort der Indische administratie te voorzien en het gansch zamenstel van koloniaal beheer naar zijne inzigten te leiden. Op deze wijze is naast het stelsel van cultures dat der consignatiën ontstaan38; twee stelsels, door éénheid van doel zoo naauw met elkander verbonden, dat zij met elkander staan of vallen, behouden of verlaten schijnen te moeten worden, omdat het stelsel van cultures, de regtstreeksche bemoeijenis der Regering met de industrie der inlandsche bevolking, volgens het gevoelen van Baud, alleen te regtvaardigen is door de dringende behoefte van den moederstaat aan de vruchten dier industrie, en deze hem door het consignatie-stelsel worden verzekerd, maar niet zou te billijken zijn, wanneer vreemden zich schier uitsluitend meester van die vruchten konden maken, zoo als bij der-
{==65==} {>>pagina-aanduiding<<}
zelver verkoop in Indië noodwendig het geval zou worden39.
Volgens de door den Kommissaris Generaal van den Bosch aan Baud achtergelaten voorschriften moest de ontwikkeling van het voortbrengend vermogen van Java vergezeld gaan met de uitbreiding en bevestiging van het Nederlandsch gezag op Sumatra40. Dat gezag werd aldaar nog miskend door de bevolking van Bonjol, welke sedert eenigen tijd in opstand verkeerde tegen het Gouvernement. Maar omtrent de staatkunde door de Nederlandsche regering ten opzigte van Sumatra te volgen bestond verschil van gevoelen tusschen Baud en van den Bosch. Terwijl deze dat eiland van Straat Sunda af tot aan het Rijk van Atchin, d.i. tot aan de rivier van Sinkel, met uitzondering der Rijken aan de oostkust gelegen, aan ons gebied wilde onderwerpen en de verovering daarvan binnen den kortst mogelijken tijd doorzetten, wilde Baud zich vooreerst bepalen tot het bedwingen van den bestaanden opstand en het bevestigen van ons gezag op het reeds veroverde gedeelte der westkust van Sumatra. Dat doel bereikt zijnde, meende hij dat door de uitzettende kracht der beschaving, door den invloed van ons bestuur en dus door zachte middelen, het onderwerpen der overige landschappen aan ons onmiddellijk gezag van zelf volgen zou. Daarom moest men, naar het gevoelen van Baud, zich onthouden van het heffen van directe belastingen, voor zoover althans de bevolking der binnenlanden van de westkust daarbij betrokken was, en in die binnenlanden landrente, noch hoofdgelden, tollen of eenig ander regt heffen, hetwelk de bevolking in regtstreeksche aanraking kon brengen met den fiscus; maar moesten de voortbrengselen der binnenlandsche nijverheid indirectelijk dienstbaar gemaakt worden aan de eischen der schatkist. Niet dan in den hoogsten nood wilde Baud middelen van geweld tot uitbreiding van ons gezag gebezigd hebben; en terwijl hij niet verder wenschte te gaan dan het bezetten van Moearah Kompeh, was de occupatie van alle riviermondingen, op de

{==66==} {>>pagina-aanduiding<<}

oostkust van Sumatra gelegen, begrepen in het ontwerp van den Generaal van den Bosch41.
Baud heeft gedurende zijn bestuur geene middelen onbeproefd gelaten, om de rust in de binnenlanden der westerafdeeling van Sumatra's westkust te herstellen, maar Bonjol voor zijne aftreding niet tot onderwerping mogen gebragt zien en die taak moeten overlaten aan zijnen opvolger, onder wiens bestier zij op roemrijke wijze is tot stand gebragt.
Onze heerschappij door vreedzame middelen te handhaven, zonder haar overwigt op de inlandsche vorsten en volken te doen miskennen, was het hoofdbeginsel der staatkunde van Baud. Vicit vim virtus was ook zijne leus. Hij verbood aan alle gezagvoerende ambtenaren op de buiten Java gelegen bezittingen om, zonder onvermijdelijke noodzakelijkheid, tot offensieve maatregelen overtegaan, maar duldde geene afwijkingen van de contracten, door de inlandsche Vorsten met de Nederlandsche regering gesloten. En deze staatkunde heeft haar doel niet gemist. Want, onder zijn bestuur, is slechts ééne militaire expeditie, die naar de Lampongs, noodig geweest tot beteugeling van den overmoed van woelzieke dweepers en vagabonden; terwijl maatregelen van minder ernstigen aard elders voldoende zijn geweest om vijandige daden te bestraffen of snoode ontwerpen te verijdelen.
De pogingen, door Baud beproefd, om de zeerooverij tegentegaan, waren allezins loflijk. Niet alleen liet hij de zeeroovers opsporen en straffen, maar hij bevorderde ook hunne nederzetting op plaatsen, waar zij een nuttig bedrijf konden uitoefenen, ten einde hen tot vreedzame menschen te vormen. Zijn streven was, om den zetel der zeerooverij, vroeger schier overal in den Archipel gevestigd, terugtedringen naar het noordelijk deel van Borneo en naar den archipel van Soeloe, een archipel buiten ons grondgebied gelegen42.
En wanneer ik nu, na dit algemeen overzigt van het regeringsbeleid van Baud als Gouverneur Generaal a.i. van Neêrlandsch Indië, ook nog eenige bijzondere maatregelen, door

{==67==} {>>pagina-aanduiding<<}

hem genomen, zal vermelden, dan verdienen die tot betere regeling van het particulier europeesch landbezit in het westelijk deel van Java in de allereerste plaats genoemd te worden. Hij was geen voorstander van dat landbezit. Naar zijne opvatting was het een gebouw zonder zamenhang, een middel van maatschappelijke slooping, omdat het de onmisbare tusschenstanden doet verdwijnen en de twee uitersten, landheer en landbouwers, onmiddellijk tegenover elkander plaatst43. Maar eenmaal bestaande moest het geduld en op goede grondslagen gevestigd worden. De vroegere verordeningen waren bij ervaring gebleken onvoldoende te zijn en herziening te vorderen. Baud belastte zich met die taak en vaardigde, weinige dagen vóór zijne aftreding, een ‘Reglement omtrent de particuliere landerijen, gelegen ten westen der rivier Tjimanok’ uit, waarbij de betrekkingen tusschen het bestuur en de particuliere eigenaren mitsgaders tusschen deze laatsten en de opgezetenen hunner landerijen volledig worden omschreven44.
Het voorbeeld van zijnen voorganger volgende, die aan den Nederlander bij zijne vestiging in Nederlandsch Indië aanmerkelijke voorregten boven den vreemdeling toekende45, maakte hij eenige bepalingen, die de strekking hadden, om de deelneming in ondernemingen van landbouw, handel en scheepvaart voor Nederlanders gemakkelijk te maken. De oprigting, van landswege, eener school voor de zeevaart te Sourabaya, geschiedde bepaaldelijk met het doel, om aan onze landgenooten de gelegenheid te verschaffen, om zich tot de Indische scheepvaart te bekwamen46. En zonder te kort te doen aan de door vreemdelingen verkregen regten, lette hij toch bijzonder op nationaliteit bij de plaatsing van landsdienaren in betrekkingen bij het binnenlandsch bestuur.
Aan het door den Generaal van den Bosch gesticht Instituut der javaansche taal te Souracarta gaf Baud eene nieuwe inrigting47. Hij maakte daaraan dienstbaar de taalkennis en den ijver van den Heer Gericke, die zich destijds te Solo met

{==68==} {>>pagina-aanduiding<<}

de vertaling van den Bijbel in het javaansch bezig hield. En hoezeer Baud eene regtstreeksche bemoeijenis der regering met de bekeering der Javanen strijdig beschouwde met de hun verzekerde gewetensvrijheid48, verleende hij echter aan genoemden zendeling de bescherming en medewerking, welke hij tot uitvoering zijner gewigtige onderneming behoefde. Trouwens, zoo afkeerig Baud was van gewetensdwang, zoo ingenomen was hij met het allerheiligst christelijk geloof, dat hij zelf beleed. Dat bewees hij door zijnen godsdienstigen zin en wandel, door de getrouwe bijwoning der openbare godsdienstoefeningen des zondags, wanneer hij zich te Batavia bevond, door den bouw te bevorderen eener nieuwe Protestantsche kerk in den kring der gemeente, buiten die stad gevestigd, waarvan hij op den 24 augustus 1835 den eersten steen gelegd heeft en die vier jaren later plegtig ingewijd is49.
Hier moet ik mijn berigt van de openbare levensomstandigheden van Baud, als Landvoogd van Neêrlands Indië afbreken, om nog een paar woorden te spreken van zijne bijzondere.
Niet lang vóór zijn vertrek naar Java in 1832 had hij zijne echtgenoote te 's Hage door den dood verloren en waren elf minderjarige kinderen van de liefderijke zorg eener brave moeder beroofd geworden. Baud achtte zich gelukkig dat gemis op eene waardige wijze te kunnen herstellen en trad op den 24 July 1833 te Batavia in het huwelijk met Mevrouw U.S. van Braam, weduwe van C.P. Jutting en dochter van wijlen den Raad van Indië J.A. van Braam. Uit dien echt zijn, gedurende zijn bestuur, twee kinderen gesproten, waarvan één in de geboorte is gestorven.
Maar te midden der zegeningen van zijn openbaar en bijzonder leven waren Baud en de leden van zijn gezin bijkans de slagtoffers geworden van eene geweldige aardbeving, welke in den vroegen morgen van den 10 october 1834 te Buitenzorg het sterkst gevoeld werd. Het paleis was er zoodanig door geteisterd, dat het tot den grond moest

{==69==} {>>pagina-aanduiding<<}

afgebroken en door een nieuw gebouw vervangen worden. Na zich niet zonder groot levensgevaar een doortogt tusschen de ingestorte en nedervallende balken en muren buiten het paleis gebaand te hebben, begaf Baud zich met zijne echtgenoote en één kind naar het huis van den Algemeenen Secretaris, dat hij vroeger, tijdens hij die betrekking onder het bestuur van den Baron van der Capellen bekleedde, bewoond had. Daar het nieuw Hôtel niet zoo spoedig gereed kon zijn dat Baud het nog zou hebben kunnen betrekken, en hij het verblijf te Buitenzorg boven dat te Batavia verkoos, wees hij den Secretaris eene andere woning aan en liet het huis van dezen eenigzins vergrooten, zoodat het voor zijn gebruik voldoende was. Het ingestorte paleis was in 1744 gesticht door den Gouverneur Generaal van Imhoff, in 1809 vergroot door den Gouverneur Generaal Daendels, en in 1818 herbouwd, vergroot en verfraaid door den Gouverneur Generaal van der Capellen50.
Nadat omstreeks een jaar sedert de aankomst van den Luitenant Gouverneur Generaal de Eerens op Java (maart 1835) voorbij was gegaan, gaf Baud hem, op den 29 februarij 1836, het bestuur van Nederlandsch Indië over. Daarvan werd bij eene publicatie mededeeling gedaan aan alle ingezetenen, met plegtige dankbetuiging aan alle landsdienaren voor de aan den Gouverneur Generaal a.i. verleende hulp en medewerking, ter uitvoering van 's Konings bevelen51. Baud zelf had, weinige dagen te voren, een streelend blijk van 's Konings tevredenheid ontvangen door zijne verheffing tot Kommandeur der Orde van den Nederlandschen Leeuw; eene onderscheiding, welke als ten volle verdiend werd aangemerkt door allen, die het voorregt hadden genoten onder zijn wijs en regtvaardig bestuur te dienen. Vergezeld van zijne echtgenoote en een kind verliet hij, op den 8 april 1836, aan boord van de ‘India’, de reede van Batavia om de terugreize te aanvaarden naar het vaderland, waar hij, na aankomst, door Koning Willem I, op het

{==70==} {>>pagina-aanduiding<<}

Loo, met onderscheiding is ontvangen, terwijl hij kort daarna, tot Staatsraad in buitengewone dienst aangesteld werd.
In laatstgemelde waardigheid stond hij den Minister van Koloniën van den Bosch ter zijde door het geven van inlichtingen over belangrijke koloniale aangelegenheden, telkens wanneer deze ze van hem verlangde; en toen Baud, twee jaren later, het buitengewoon met het gewoon lidmaatschap van den Raad van State verwisselde, schraagde hij dit Staats-Collegie met zijne rijke ervaring en uitgebreide kennis in de gewigtige roeping, welke het te vervullen had. Van die ervaring en kennis gaf hij ook doorslaande bewijzen als lid der Commissie tot uitvoering der financiële bepalingen van het traktaat van 19 april 1839, welke Commissie te Utrecht vergaderde.
 
Het tijdvak van 1836-1840 was dat der overdrijving van van het ‘stelsel van volharding’ tegenover België. Het is bekend, dat de staatskas ontoereikende was om haar te bekostigen. Na 1836 verkreeg de Regering de toestemming der Staten Generaal om, buiten bezwaar der ingezetenen, in de buitengewone uitgaven van het departement van oorlog en in de geheele rentebetaling te voorzien. Maar aangezien bij de ter zake betrekkelijke wetten geene speciale middelen waren aangewezen tot dekking van die uitgaven, werden de koloniale baten door den Koning, krachtens het bij de Grondwet in H.D. gevestigd uitsluitend opperbestuur over de overzeesche bezittingen van het Rijk, daartoe bestemd. Dien ten gevolge werden op de koloniale producten, aan de Nederlandsche Handelmaatschappij geconsigneerd, voorschotten van dat ligchaam genomen; nieuwe anticipatiën werden bewerkstelligd vóórdat de vroegere den tijd hadden gehad zich te verevenen, en zoo was de koloniale administratie vóór het einde van het tijdvak, waarin wij ons thans bewegen, aan die maatschappij debitrice geworden van eene som van negen en dertig millioen gulden, ter voldoening waarvan

{==71==} {>>pagina-aanduiding<<}

de in 1839 reeds aangebragte producten, het overblijvende van den oogst van dat jaar en de geheele oogst van 1840 verbonden waren. Ter afbetaling van deze voorschotten aan de Handelmaatschappij, waardoor de ten hare behoeve verbonden producten weder ter beschikking van den Staat zouden komen, en ter kwijting van eenige andere schulden werd door de Regering, in de maand october 1839, aan de Staten Generaal een wetsontwerp ingezonden, de strekking hebbende, om op de overzeesche bezittingen te vestigen eene schuld van zes en vijftig millioen. Maar dit ontwerp werd in de zitting der Tweede Kamer van 20 december 1839 met 39 tegen 12 stemmen verworpen52. De Minister van Koloniën van den Bosch werd den 26 dierzelfde maand, op zijn verzoek, als zoodanig ontslagen en de directie van het Departement van Koloniën ad interim aan den Staatsraad J.C. Baud opgedragen53. Op den 21 July 1840 aanvaardde Baud definitief de vereenigde portefeuilles van Marine en Koloniën, welke hij behield tot dat bij koninklijk besluit van 23 october 1841, bepaald werd dat het departemeut van Marine afzonderlijk zou worden bestuurd, afgescheiden van het Ministerie van Koloniën, welk laatste hij, van dien tijd af, alleen behield.
 
De omstandigheden waaronder Baud aan het hoofd van het Koloniaal departement geplaatst werd, waren zeer zorgelijk.
‘Toen ik (zeide hij)54 met den 1 januarij 1840 het beheer van het departement van Koloniën aanvaardde, vond ik de kas van dat departement geheel uitgeput. Een contract, 28 dagen vóór mijne optreding door mijnen voorganger in dat ministerie gesloten, had aan de Handelmaatschappij verzekerd de afgifte van den geheelen oogst van 1840; terwijl de verpligte consignatie van vroegere oogsten een gevolg was van vroegere overeenkomsten. De maatschappij had op den 1 januarij 1840 aan alle geldelijke verpligtingen, waar-
{==72==} {>>pagina-aanduiding<<}
toe zij zich bij dat contract stellig verbonden had, voldaan. In dat contract werd wel gesproken van eene nadere overeenkomst, doch er werd uitdrukkelijk bijgevoegd, dat die nadere overeenkomst in geen opzigt, zonder wederzijdsche toestemming, zou derogeren aan het voorloopig stuk. De maatschappij had derhalve de bevoegdheid, om den verkoop der producten tot de geheele afbetaling van het saldo van rekening toe, uitsluitend te haren behoeve te doen plaats hebben, en zij zou dan in 1840 hare vordering van 39 millioen hebben zien verminderen tot op ongeveer tien millioen; zij zou alverder uit de voorjaarsveiling van 1841 zich geheel hebben afbetaald, en dan eerst zou ik over eenige koloniale fondsen hebben kunnen beschikken. Intusschen zou de nederlandsche schatkist gedurende geheel het jaar 1840 geen penning uit de baten der oost-Indische koloniën hebben genoten, zelfs niet tot dekking der renten bij wettelijke bepalingen aan de oost-Indische geldmiddelen opgelegd. Evenmin zou er een enkele penning voor de behoeften der koloniën, waarin hier te lande moet worden voorzien, beschikbaar geweest zijn. Die koloniën zouden aan gebrek van allerlei noodwendigheden en aan geldelijke penurie overgegeven geweest zijn. Kortom ik zou niet hebben kunnen voldoen aan eenige der geldelijke verpligtingen, aan het Departement van koloniën opgelegd en die gezamenlijk 18 à 19 millioen gulden bedragen. Deze stand van zaken kon niet worden geduld. De zaken konden niet stilstaan; eene dadelijke voorziening was dringend noodig’.
Bij deze geldelijke ongelegenheden kwam eene zeer ongunstige stemming der volksvertegenwoordiging tegen de Regering. Reeds bij de beraadslagingen over de afgestemde leeningswet van 56 millioenen had zij haar misnoegen over het beheer van 's lands zaken, bijzonder der financiën, te kennen gegeven en der Regering de geldelijke beslommeringen, waarin het Rijk verkeerde, openlijk verweten55. ‘Er bestaat bij ons geene ministeriële verantwoordelijkheid (zoo

{==73==} {>>pagina-aanduiding<<}

sprak een lid der Tweede Kamer) en zulks mag inderdaad als een geluk worden beschouwd voor die raadgevers van de kroon, die tot de heillooze en gedeeltelijk onwettige maatregelen hebben medegewerkt die, geheel nutteloos, zoo vele honderde millioenen aan het vaderland hebben gekost; want voorzeker zouden nooit Ministers met meerder regt in staat van beschuldiging zijn gesteld voor de nationale vertegenwoordiging56’. Groot was dan ook de aandrang der Kamers, dat de reeds op den 21 october 1839, na het beëindigen onzer geschillen met België, krachtens het traktaat van 19 April 1839, aangekondigde wijziging der Grondwet, waarborgen zou verschaffen voor een doelmatiger beheer, en dat ook het bij artikel 60 der toenmalige Grondwet aan den Koning toegekend opperbestuur der overzeesche bezittingen van het Rijk, niet zoo allesomvattend zou blijven, dat het alle kennis en deelneming van de Staten Generaal zou wegcijferen omtrent het beheer van die bezittingen, ten laste van welke geldleeningen gesloten waren, waarvan de renten door het Rijk zijn gewaarborgd, zoodat er een onmiddellijk verband tusschen de geldmiddelen van het Rijk in en buiten Europa bestond57.
Al de geestkracht, bekwaamheid en ijver, die Baud bezat, werden vereischt om, onder de geschetste omstandigheden, de portefeuille te aanvaarden. Hij ging vol vertrouwen aan het werk en regelde in de eerste plaats de zaken met de Handelmaatschappij, ten einde in de koloniale behoeften te voorzien. Dat ligchaam ongenegen en ook buiten staat, om verdere voorschotten te doen, moest bewogen worden, haar regt, om zich uit de oogsten van 1839 en 1840 aftebetalen, over meerdere jaren te verdeelen. Tot dat einde en ter betere regeling der voorwaarden omtrent den vervoer en verkoop van producten, sloot Baud in de maanden july en augustus 1840 twee overeenkomsten met de Handelmaatschappij, bekend onder de benaming van kapitalisatie- en konsignatie-kontrakten. Bij het kapitalisatie-kontrakt zag de maat-
{==74==} {>>pagina-aanduiding<<}
schappij af van haar regt, om zich zelve in den loop van zestien maanden aftebetalen, dat regt vervangende door eene kwijting der schuld en renten in negen jaren in termijnen van vijf millioenen 's jaars in verband met den duur van haar eigen bestaan, ten gevolge waarvan het Departement van koloniën weder trad in het genot van een deel der inkomsten van de Oost-Indische bezittingen en in staat gesteld werd tot eene belangrijke geldelijke storting in 's Rijks schatkist; terwijl bij het konsignatie-kontract de kosten van vervoer der producten zeer werden verminderd58.
Maar de vertegenwoordiging betwistte, bij de beraadslagingen over de begrootingswetten voor 1841, de bevoegdheid des Ministers van Koloniën om deze contracten te sluiten en keurde ook de jaarlijksche aflossing van vijf millioen aan de Handelmaatschappij af. Algemeen werd in de Tweede Kamer de wensch uitgedrukt, dat door eene wijziging dier contracten meerdere middelen uit de inkomsten der overzeesche bezittingen voor het Rijk zouden beschikbaar worden, en Baud verklaarde zich bereid om, ter vervulling van dien wensch, nieuwe onderhandelingen met de Handelmaatschappij aanteknoopen, ten einde haar overtehalen om zich met eene mindere jaarlijksche aflossing van hare vorderingen tevreden te stellen59. Zijne in deze betwiste bevoegdheid bestreed hij echter op zeer stelligen toon en hij smaakte de voldoening, dat, desniettemin, zijne eerste begrooting, met eene groote meerderheid werd aangenomen. De, ter zake, in de avondzitting van 23 December 1841 door Baud, voor de vuist, uitgesproken redevoering, maakte op de Tweede Kamer eenen diepen indruk en werd door een der leden als ‘eene schitterende improvisatie’ toegejuicht60. De bedoelde onderhandelingen, door Baud zonder verwijl met de Handelmaatschappij aangevangen, werden met de gewenschte uitkomst bekroond, aangezien zij zich bij eene nieuwe overeenkomst met eene mindere aflossing tevreden stelde en ook met eene verminderde provisie en rente-
{==75==} {>>pagina-aanduiding<<}
betaling op het voorschot genoegen nam. Hiermede was aan den uitgedrukten wensch der Tweede Kamer voldaan. Maar nu drong deze ook aan op eene wettelijke bekrachtiging van het kapitalisatie-contract, welke Baud, als daartoe door de Grondwet niet verpligt, weigerde voortestellen vooral bij de onzekerheid der aanneming van zoodanig regeringsvoorstel door de beide Kamers der Staten Generaal61. De verwerping van het door hem aangeboden wetsontwerp tot regeling van het gebruik van het batig slot der overzeesche bezittingen in 1842 was daarvan het gevolg62, en vier dagen later, 20 juny 1842, boden de Heeren Bruce, Tromp en Luzac der Tweede Kamer een wetsontwerp aan ter bekrachtiging van de overeenkomsten van den 23/25 july 1840 en 25/31 maart 1841 tusschen het Departement van Koloniën en de Handelmaatschappij gesloten63. Dat ontwerp werd in de zitting van 30 juny daaraanvolgende met 49 tegen 3 stemmen aangenomen en is, nadat ook de Eerste Kamer zich daarmede vereenigd had, de wet van 10 july 1842 geworden, en alzoo door den Koning bekrachtigd, ‘omdat (zoo als bij de sluitingsrede van den Minister van Binnenlandsche Zaken van 11 july 1842 gezegd werd) dat voorstel de duidelijke beginselen van ons staatsregt, opzigtelijk het bestuur der overzeesche bezittingen, onverkort had gelaten64’.
De afloop van het werk der Grondwetsherziening van 1840 heeft blijkbaar invloed gehad op het bovenvermelde door de Tweede Kamer genomen initiatief. Die afloop had zeer velen teleurgesteld, die meenden, dat het Nederlandsche volk rijp was voor vrijzinnige instellingen, welke zij in de veranderingen en bijvoegingen der Grondwet, afgekondigd bij publicatie van 4 september 1840, niet aantroffen. Hunne verwachting, dat ook in art. 60, omtrent het uitsluitend opperbestuur der overzeesche bezittingen van het Rijk, meerdere wijzigingen zouden gebragt worden, was niet verwezenlijkt. Het uitsluitend opperbestuur des Konings was daarbij gehandhaafd, en het ter zake betrekkelijk artikel slechts ver-
{==76==} {>>pagina-aanduiding<<}
meerderd met de slotbepaling: dat aan de Staten Generaal, in den aanvang van elke gewone zitting, zouden worden medegedeeld de laatst ingekomene staten van ontvangsten en uitgaven van 's Rijks volkplantingen en bezittingen, en dat het gebruik van het batig slot, beschikbaar ten behoeve van het moederland, bij de wet zou geregeld worden.
Baud beschouwde dat uitsluitend opperbestuur des Konings, waaronder hij ook de wetgevende magt over de Koloniën verstond, als een ‘gewigtig levensbeginsel’. Dat bestuur was, naar zijne opvatting, dientengevolge, ten opzigte der instellingen des moederlands, geplaatst in ‘eenen exceptionelen toestand, geschikt om de zekerheid te verschaffen, dat die bezittingen zouden worden geregeerd overeenkomstig hare plaatselijke omstandigheden en behoeften, in eenen toestand, geschikt om die bezittingen te houden buiten den kring, buiten den invloed der regeringsbeginselen, die het moederland beheerschen’.
‘Hier toch (beweerde hij) is de onmiskenbare strekking van alle instellingen, dat de wil geschiede van de meerderheid. Ginds zou die zelfde strekking vernietigend zijn voor ons gezag. Het is de wil der minderheid, niet der meerderheid, die in de koloniën, in ons belang, gelden moet. Maar zal dit doel worden bereikt, zal de wil der minderheid op den duur zegevieren; zal het koloniaal bestuur beantwoorden aan hetgeen men van hetzelve verwacht; zal het met geringe middelen eene vreedzame heerschappij over millioenen van overheerschten blijven voeren, dan moet de keuze dier middelen alleen aan dat bestuur verblijven; dan behoort de koloniale administratie te rusten op eene verstandige toepassing van het autocratisch regeringsbeginsel. Aan dat beginsel ligt de meest mogelijke vereeniging van magt in ééne hand ten grondslag, en alleen onder zoodanig krachtig geconstitueerd bestuur kunnen behouden worden bezittingen, als de Nederlandsch- Oost-Indische wingewesten, welke toen zij voor onze wapenen of voor onze staatkunde

{==77==} {>>pagina-aanduiding<<}

moesten bukken, reeds gevestigde Rijken waren door eene talrijke bevolking bewoond, ver gevorderd in beschaving, gehecht aan hare godsdienstige en maatschappelijke instellingen en aan hare voorvaderlijke wetten en gewoonten. Dáár zou de voortplanting der staatkundige begrippen, die in het moederland heerschen, de ongerijmdheid zelve zijn. Dáár is het éénhoofdig regeringstelsel vooral op zijne plaats. Al wat de kracht en eenheid van dat stelsel zou kunnen breken, moet dáár zorgvuldig worden geweerd. En de Europeanen, die er zich gevestigd hebben, moeten het voorbeeld geven van eene gehoorzaamheid en onderwerping aan het gevestigd gezag, omdat deze de voorwaarden zijn van het behoud der rust en der orde, waarbij allen, maar zij vooral belang hebben.
Is derhalve het beginsel van éénheid van gezagsoefening, in het uitsluitend opperbestuur des Konings uitgedrukt, onmisbaar voor de klem van dat gezag en voor de handhaving der nederlandsche overheersching in de koloniën, dan is de inmenging der wetgevende magt van den moederstaat met de van eenen constitutionelen regeringsvorm onafscheidelijke gedurige verandering van begrippen, daarmede niet overeentebrengen65’.
Telkens wanneer de beslissing der Tweede Kamer over koloniale aangelegenheden werd ingeroepen, werden ook bezwaren voorgedragen tegen deze uitlegging van Baud omtrent den omvang van 's Konings Opperbestuur over de koloniën; maar standvastig volhardde hij bij zijne overtuiging, dat voor eene doeltreffende regering der nederlandsche overzeesche bezittingen het bij de Grondwet aangenomen autocratisch beginsel de meeste waarborgen opleverde. ‘Eigene ondervinding (zeide hij) en een terugzigt op de geschiedenis der koloniale wereld in de laatste 60 jaren hebben mij de overtuiging verschaft, dat de eerste stap, om dat uitsluitend opperbestuur, dat levensbeginsel, te verzwakken, ook de eerste stap zou zijn, om de rijke bron van regtstreeksche voor-
{==78==} {>>pagina-aanduiding<<}
deelen uit de Oost-Indische bezittingen voortvloeijende, te doen opdroogen66’.
Bij de beraadslagingen over de koloniale belangen in den boezem der vertegenwoordiging heeft Baud meermalen de voordeelen geschetst van dat door de Grondwet gehuldigd koloniaal stelsel en ik zou vreezen de mij gestelde grenzen te overschrijden, wanneer ik alle zijne beschouwingen daarover wilde overnemen. Maar ik mag die toch niet geheel voorbijgaan en zal mij bepalen tot eene van dezelve, welke thans, nu wij leven onder eene Grondwet, volgens welke de gewone wetgevende magt van het Rijk, in sommige gevallen, ook die is van de overzeesche bezittingen, misschien billijker gewaardeerd en gereeder als waarheid erkend zal worden, dan toen zij onder de vorige Grondwet uitgesproken werd.
‘Een van de voordeelen (zeide Baud) van het tegenwoordig stelsel omtrent het bestuur der koloniën is dit, dat wanneer de Regering de overtuiging verkrijgt, dat omtrent het een of ander punt van inwendig bestuur een beginsel gevolgd wordt, dat met groote nadeelen of met groote gevaren gepaard gaat, een enkel besluit van den opperbestuurder genoegzaam is, om daaromtrent de gewenschte veranderingen tot stand te brengen. Wanneer daarentegen de groote beginselen van het in onze overzeesche bezittingen te volgen stelsel door de wet waren bepaald, dan zou ook slechts eene wet die kunnen wijzigen, en dan zou eene verandering van dringend belang een twistpunt kunnen blijven tusschen de onderscheidene takken van wetgeving. Toen men in 1818 meende, dat het welzijn van moederland en koloniën in den vrijen handel en de vrije cultuur gelegen was, zouden, indien destijds de grondtrekken van het koloniaal stelsel bij de wet hadden moeten worden vastgesteld, de Staten Generaal zeker niet geaarzeld hebben om beginselen te bekrachtigen, zoo zeer overeenkomende met de geliefkoosde begrippen onzer eeuw en met de theorie, door alle staathuishoudkundigen geleerd. Maar (vraagde Baud) kan

{==79==} {>>pagina-aanduiding<<}

men wel redelijkerwijs verwachten, dat die schoonklinkende beginselen in 1832 bij de wet zouden zijn verklaard geworden voor dwalingen en dat de Staten Generaal, in plaats daarvan, het zoogenaamd stelsel van cultures zouden hebben bekrachtigd? Ik geloof het niet. Waren zulke wijzigingen in het koloniaal stelsel afhankelijk van de medewerking der wetgevende kamers, dan zou thans in onze Oost-Indische Koloniën geen stelsel van cultuur in werking zijn, hetwelk den Minister van Koloniën in staat stelt om, gelijk thans het geval is, zestien millioen gulden, in één jaar, uit de opbrengst dezer Koloniën in 's Rijks schatkist te storten.
Maar (vervolgde hij), zal men welligt zeggen, zoo al de inmenging der wetgeving gevaarlijk was, toen men naar een goed stelsel zocht, dat gevaar houdt op nu een goed stelsel gevonden is. Dat te bestendigen is wenschelijk.
Ook dit kan ik niet toegeven.
Ik houde het voor zeer mogelijk, dat er van lieverlede groote veranderingen zullen noodig worden in een stelsel, hetwelk thans zulke rijke vruchten draagt. Het zou gevaarlijk zijn, dat het invoeren dier veranderingen kon worden belemmerd door de bemoeijenis van groote staatsligchamen, gewoon om zich naar algemeene beginselen te rigten, maar daarom ook minder geschikt om zich te vereenzelvigen met bijzondere en plaatselijke omstandigheden, dikwerf zoo beslissend voor de waarde of onwaarde van eenig stelsel van nijverheid of bestuur67’.
Ook met de regeling der uitgaven en inkomsten van de overzeesche bezittingen achtte Baud de inmenging der wetgevende magt in Nederland onraadzaam, omdat die regeling onafscheidelijk is van eene bemoeijenis met het inwendig koloniaal bestuur in alle zijne takken. Nu bij art. 59 der Grondwet van 1840 bepaald was, dat het gebruik van het batig slot der inkomsten van de overzeesche bezittingen, beschikbaar ten behoeve van het moederland, bij de wet moet geregeld worden, kon, naar zijn gevoelen, wel geen gedeelte van die

{==80==} {>>pagina-aanduiding<<}

inkomsten, zonder de medewerking der wetgeving, anders worden besteed dan tot zuiver koloniale einden; maar die wetgeving had dien ten gevolge zich dan ook slechts met de beschikking, met het gebruik, geenszins met de bepaling van dat batig slot intelaten; welk slot eerst bestaat, nadat de koloniale producten alhier verkocht en van het rendement afgenomen zijn de sommen, die naar Indië moeten terugvloeijen en voor Indië besteed worden. En ook dan eerst kan dat excedent bij eene speciale wet tot een gedeelte der staatsbegrooting verklaard worden. De koloniale rekeningen, welke door Baud aan de Staten Generaal zijn overgelegd tot regtvaardiging van dat excedent, voldeden in den ruimsten zin aan de vereischten van volledigheid, duidelijkheid en zekerheid68. Doch hoezeer hij de éénheid van het bij de Grondwet in den Koning gevestigd uitsluitend opperbestuur der overzeesche bezittingen tegen elke poging om haar door inmenging van andere magten te deelen, verdedigde, is toch, sedert zijne optreding als Minister van Koloniën steeds zijn doel geweest vertrouwen te winnen door openbaarheid; want hij erkende volkomen het nut en het groot belang, dat er in gelegen is, dat geene daad der koloniale administratie, welke invloed op het cijfer van het batig slot hebben kan, aan den heilzamen invloed der openbaarheid wierd onttrokken69.
Tot het jaar 1840 werd wel, krachtens onderscheidene wetten, jaarlijks, uit de Indische baten, ten behoeve van het moederland afgezonderd de som van ƒ 9,800,000 onder den naam van renten der op de Oost-Indische bezittingen gevestigde schuld, maar de Regering beschikte vrijmagtig over hetgeen die baten meer dan dat cijfer opleverden. De administratie van het Departement van koloniën over die baten en in het algemeen over de koloniale remises gevoerd, was destijds niet onderworpen aan eenig stelselmatig onderzoek, immers aan eene inzage van anderen, waarvan zou hebben kunnen worden gezegd, dat zij tastbare waarborgen opleverden.

{==81==} {>>pagina-aanduiding<<}

Toen de Grondwetsherziening van 1840 de bepaling van het gebruik van het geheele batig slot der koloniale administratie aan de wetgeving opdroeg, werd de reeds vroeger erkende wenschelijkheid eener zoodanige contrôle al meer en meer gevoeld. Die contrôle kon niet aan het grondwettig collegie der algemeene Rekenkamer worden opgedragen, eensdeels, omdat eene rekening, grootendeels van commerciëlen aard, niet vatbaar is voor de toepassing der gewone comptabiliteitsregelen; en anderdeels, omdat eene verantwoording van daden en handelingen aan dat collegie, dat niet kan opklimmen tot den oorsprong der ontvangsten en uitgaven, niet kan worden afgelegd, zonder de algemeene Rekenkamer te verplaatsen te midden van Nederlandsch Indië, zonder hare bemoeijenis uittestrekken tot het bestuur der koloniën, hetgeen ongrondwettig ware geweest70. Dit bezwaar kon vermeden en het beoogde nut bereikt worden door het onderzoek der jaarlijksche algemeene rekening (aantoonende de hoegrootheid der koloniale remises in goederen en geld, en het gebruik, daarvan gemaakt) optedragen aan eene speciale Commissie. Op voordragt van Baud werd zoodanige Commissie, onder de benaming van Staatscommissie, ingesteld bij koninklijk besluit van 29 september 1841. Zij was, onder het voorzitterschap van den Minister van koloniën, zamengesteld uit twee leden van elk der beide Kamers der Staten Generaal, twee leden van den Raad van State en twee leden der Rekenkamer71. Geene der administrative handelingen van het Departement van koloniën werd aan de kennisneming dezer Staatscommissie onttrokken. Het bevel werd steeds gegeven, om ter beschikking der Commissie te stellen alle stukken, welke licht konden verspreiden over de administratieve en financiële handelingen van het Departement van koloniën in het jaar, waarover de rekening liep. Baud wilde, op die wijze, aan de natie waarborgen geven, dat de koloniale remises, na aftrek van hetgeen daarvan voor zuiver koloniale einden moet worden besteed, tot den laatsten penning in de schat-
{==82==} {>>pagina-aanduiding<<}
kist vloeijen, en dat geen gedeelte daarvan werd aangewend strijdig met den geest van het slot van art. 59 der toenmalige Grondwet, welke, naar zijne opvatting, was, dat, terwijl de Koning over de koloniale inkomsten, in het belang der koloniën, beschikken kan, dat regt zich, buiten de wet, niet verder uitstrekt. ‘Ik zal mij steeds beijveren (zeide hij) om de administratie van mijn departement voor de Staten Generaal te plaatsen in een glazen huis, opdat elkeen zou kunnen zien, wat omtrent de aangelegenheden, waarbij de natie een zoo overwegend belang heeft, voorvalt’72. En toen daarop door een lid der Tweede Kamer werd geantwoord, ‘dat zich in dat glazen huis vertrekken schenen te bevinden, van mat glas voorzien’73, verklaarde Baud, dat ‘elk gedeelte van het departement van koloniën, ook dat, hetwelk achter mat glas verborgen zou zijn, voor de Staatscommissie open staat’74.
Met deze waarborgen, de verantwoordelijkheid der Ministers, de openbaarheid der Indische begrootingen en de gedachtenwisselingen, welke in de beide Kamers der Staten Generaal plaats hadden zoowel bij de aanwijzing der bestemming van het batig slot, welke destijds jaarlijks, als bij de beraadslagingen over de koloniale begrootingen, welke toen slechts éénmaal in de twee jaren voorkwamen, - moest men, zeide Baud, zich tevreden houden, omdat verdere bemoeijenissen der wetgeving met de koloniale zaken de kracht van het opperbestuur zouden verzwakken en leiden tot opheffing van regeringsbeginselen, welker behoud hij evenzeer als wijsheid toejuichte, als hij elke verandering daarin met den naam van roekelooze onvoorzigtigheid bestempelde75.
Voor dat ik tot andere onderwerpen overga, moet ik nog eene daad van het bestuur van Baud vermelden, welke ook van zijne zucht, om de koloniale aangelegenheden hier te lande grondig te doen onderzoeken, getuigt. Vroeger, in 1814, was met dat doel een Raad van koloniën ingesteld; maar het voorschrift in artikel 73 der Grondwet van 1815, dat de Koning

{==83==} {>>pagina-aanduiding<<}

den Raad van State moet hooren over alle maatregelen van inwendig bestuur van 's Rijks bezittingen in andere werelddeelen, was grootendeels gemaaakt, omdat men toen reeds de ondervinding had, dat de Raad van Koloniën geen nut stichtte. Bij het in 1820 aanhangig tienjarig budget had zich geene enkele stem in de Tweede Kamer voor het behoud van dien Raad verklaard. In hetzelfde jaar werd hij dan ook ontbonden. Later was gedacht aan de instelling eener adviserende Commissie, welke gedachte echter niet is verwezenlijkt. Onder het bestuur van den Minister van den Bosch waren eenige voorname betrekkingen bij dat departement aan koloniale ambtenaren opgedragen; maar eerst bij koninklijk besluit van 9 december 1843 werd, op voorschrift van Baud, bepaald, dat aan den Raad van State steeds zullen zijn toegevoegd een of twee buitengewone leden, uit de koloniale ambtenaren te kiezen, ten einde dien Raad voortelichten bij het behandelen van koloniale onderwerpen76.
 
Wanneer ik, na deze algemeene schets der grondwettige koloniale beginselen van Baud, welke in derzelver onderling verband een stelsel vormen, hetwelk een rond en gesloten geheel aanbiedt, op nieuw den blik vestig op de tijdsomstandigheden, welke hij als Minister heeft beleefd, dan ontwaar ik wederom een aantal wederwaardigheden, onder welke sommige van voorbijgaanden aard geweest zijn, terwijl andere tot aan het einde zijner ministeriële loopbaan hebben voortgeduurd.
De koloniale rekening van 1842 had niet alleen geen zoogenaamd batig slot ten behoeve van het moederland opgeleverd77, maar op de renten der ten laste van de oost-Indische bezittingen gevestigde schuld ad ƒ 9,800,00078, was een te kort van bijna ƒ 2,000,000, wegens minder ontvangen producten, aanzienlijke daling der prijzen, en meerdere uitgaven, waaronder geheel onvoorziene. Ook het volgend jaar was ontmoedigend wegens de bedroevende voorteekenen van de

{==84==} {>>pagina-aanduiding<<}

ongenoegzaamheid der gewone middelen, om in de gewone behoeften te voorzien; en aan ieder, die den toestand van 's lands financiën kende, drong zich de overtuiging op, dat maatregelen van voorziening noodzakelijk waren.
Het is een zonderling zamentreffen en verdient inderdaad opmerking, dat de achteruitgang der prijzen van het belangrijkst stapelproduct, de koffij, begonnen is, bijna op hetzelfde oogenblik, toen de staat van 's lands financiën meer algemeen bekend werd. De daling der koffijmarkt dagteekent van de verwerping der wet van 56 millioen, van het openbaar worden der schuld van 39 millioen aan de Nederlandsche Handelmaatschappij, van het indienen van den bekenden staat B en van de opruiming van het amortisatiesyndikaat. Van dien tijd af schijnt de meening zich te hebben gevestigd, dat de Regering verpligt was steeds à tout prix te verkoopen. Men geloofde van lieverlede, dat het nemen der maatregelen, die aan den houder van meer dan 1/4 der koffijproductie van de gansche wereld zoo gemakkelijk waren, tot de onmogelijkheden behoorde. De gedurige achteruitgang der koffijprijzen na 1832 had ten gevolge dat, terwijl vroeger zich telkens zoowel koopers in consumtie, als koopers in speculatie in de koffijveilingen opdeden, deze laatsten steeds zeldzamer werden. In 1840 en 1841 hadden er zich nog van de laatste categorie voorgedaan; doch deze leden groote verliezen en men zag het telkens gebeuren, dat zij, die in de gouvernementsveilingen op speculatie gekocht hadden, zich zes weken of twee maanden daarna haastten, om het gekochte met verlies weder aftezetten, daartoe aangespoord door het denkbeeld, dat er weder eene kolossale veiling in aantogt was, die, uithoofde van den betreurenswaardigen staat der schatkist, weder tot elken prijs zou worden losgelaten. Toen de najaarsveiling van 1843 was aangekondigd, was het geloof aan eene voortdurende rugwaartsche beweging der prijzen zoo vast geworteld, dat, men geene hoogere orders dan tot 18 cents het

{==85==} {>>pagina-aanduiding<<}

1/2 Nederlandsche pond scheen te kunnen verwachten. Na rijp beraad besloot Baud toen, om een minimum van 20 cents te bepalen, met de verklaring, dat het opgehoudene niet minder dan met 1/2 cent verhooging uit de hand zou worden verkocht. De verwachting dat dit al dadelijk eenige gerustheid aan de speculanten zou geven, werd teleurgesteld. En werd niets dan voor dadelijke behoeften gekocht, om de eenvoudige reden, dat er stemmen tegen den maatregel waren opgegaan. Het algemeen gevoelen was, dat hij slechts voor ééns genomen was of kon genomen worden, en dat men, bij de voorjaarsveiling van 1844, daarvan weder zou moeten terugkomen. Niemand waagde het om op speculatie te koopen, uit vrees, dat het uitzigt op hoogere prijzen spoedig weder zou worden vernietigd, en zoo bleef de geheele opgehouden hoeveelheid tot in het begin van 1844 onopgeruimd. Naauwelijks was het echter bekend, dat de Regering het voornemen had om op den ingeslagen weg te blijven voortgaan, of de stemming veranderde en het vertrouwen herstelde zich79. Van dat oogenblik vleide men zich met eene betere toekomst van de koffijmarkt, als mede met een toenemend hooger cijfer van het batig saldo. En hoezeer Baud het geluk heeft gehad 's Rijks schatkist, gedurende zijn bestuur, met tal van millioenen te stijven80, heeft echter de daling der koffijprijzen aangehouden tot aan het einde van zijn bewind, in 1848, in welk jaar die prijzen het laagste peil bereikten81. Deze en andere teleurstellingen van geldelijken aard hebben hem, in den toenmaligen toestand des lands en te midden der groote financiële maatregelen tusschen de kroon en de Staten Generaal beraamd, verhinderd tot herstel der gebrekkige geldcirculatie in Indië de groote opofferingen te doen, welke de geldsomloop aldaar eischte; maar alles was door hem voorbereid tot het nemen van latere voorzieningen, wanneer 's Rijks geldmiddelen zulks zouden veroorloven.
Zoo ook heeft Baud, als Minister van Koloniën, met ernst

{==86==} {>>pagina-aanduiding<<}

gearbeid aan een ontwerp van emancipatie der West-Indische slaven82, daar hij de afschaffing der slavernij rangschikte onder de maatschappelijke hervormingen, die, den voorbijgaanden invloed der begrippen van den dag overlevende, meer en meer waren geworden onvermijdelijke gevolgen van duurzame en toenemende oorzaken, zoodat de Regering haar pligtmatig behoorde te bevorderen. Doch 's Rijks geldmiddelen hebben hem de vrijmoedigheid benomen de aanzienlijke uitgaaf, van die emancipatie onafscheidelijk, voortedragen. Hard en onbillijk was wel somwijlen het oordeel, dat over Baud, wegens het achterwege blijven van deze en andere nuttige maatregelen, vooral in de Tweede Kamer der Staten Generaal, uitgesproken werd, maar hij had toch de zelfvoldoening, dat de groote meerderheid van 's volks vertegenwoordigers hem haar vertrouwen bleef schenken. Eenmaal echter scheen de tegenstand zoo overheerschend te zullen worden, dat zijne politieke vrienden zich niet anders voorstelden, dan dat Baud de ministeriële portefeuille zou moeten neêrleggen. Doch ook uit dien strijd trad hij als overwinnaar te voorschijn. Het was namelijk, toen door zes en veertig voorname Amsterdamsche handelshuizen, allen belanghebbenden bij de kolonie Suriname, in de maand februarij 1845, aan de Tweede Kamer was ingezonden een adres, dat de strekking had, om de aandacht der volksvertegenwoordigers te vestigen op de kwijning dier kolonie, als een gevolg der onverschilligheid, onkunde en kwade trouw der Regering. Dat adres werd met eene uitvoerige verdediging van Baud83 aan eene commissie, uit vijf leden der Tweede Kamer zamengesteld, tot onderzoek gegeven, door welke commissie, bij een zeer uitgewerkt Rapport is verklaard, ‘dat het ingesteld onderzoek bij haar de overtuiging van de bekwaamheid en van de goede trouw van den Minister (Baud) had bevestigd, en dat het niet opvolgen, in één enkel geval, van het voorschrift der Grondwet (het hooren van den Raad van State omtrent een maatregel van inwendig bestuur84), als

{==87==} {>>pagina-aanduiding<<}

zijnde eene loutere dwaling, niet voldoende was, om het in dien verdienstelijken Staatsambtenaar gestelde vertrouwen voor het vervolg aan denzelven te ontzeggen;’ terwijl de commissie als de slotsom van hare bevinding en nasporingen opgaf: ‘dat van de ingebragte klagten sommige niet van grond ontbloot, andere overdreven voorgesteld, en eenige geheel ongegrond waren bevonden, en dat niet uit het oog behoorde verloren te worden, dat dezelve veelal betrekking hebben tot of in verband staan met handelingen en maatregelen uit een vroeger tijdvak, die alzoo billijkerwijs niet ten laste konden worden gelegd aan de toenmalige Regering, door welke integendeel onmiskenbaar blijken waren gegeven, dat zij zich aan den zedelijken en stoffelijken toestand der kolonie Suriname gelegen liet liggen en die, waar hare maatregelen niet geheel van onvoorzigtigheid of min juiste inzigten waren vrijtepleiten of in den vorm mogt gedwaald hebben, nogtans met goede bedoelingen was te werk gegaan. De commissie stelde voor den Koning, ter zake, een eerbiedig adres aantebieden, met uitdrukking der hoop, dat de Minister van koloniën, die gedurende zoo vele jaren het vertrouwen des Konings en der Vertegenwoordiging had genoten, de juiste middelen zou weten te beramen tot herstel van den sedert het midden der vorige eeuw verminderden bloei der west-Indische volkplantingen’85. Nadat de Tweede Kamer zich in de avondzitting van 25 Juny 1845 met dat voorstel vereenigd had en ook de Eerste Kamer daaraan haren bijval had verleend, werd het den 27 dier maand den Koning aangeboden, die in H.D. antwoord verklaarde, ‘dat zijne belangstelling in het lot der kolonie Suriname levendig was en dat, wanneer de voorzieningen, reeds door hem bevolen of voorbereid, door eenen wettelijken maatregel moesten gevolgd worden, H.D. dien met vertrouwen aan de Staten Generaal zou voordragen’86. Koning Willem II deed door deze verklaring regt wedervaren aan de waakzame zorg van Baud voor de hem toevertrouwde be-
{==88==} {>>pagina-aanduiding<<}
langen en schonk hem destijds een nieuw en openlijk blijk van den hoogen prijs, dien hij stelde op zijnen persoon en raad, toen H.D. zich door hem liet vergezellen op de reis, welke Z.M. in de maand July 1845 naar Engeland ondernam87.
Met het oog op de ruimte van plaats, waarover ik beschikken mag, moet ik mij spoeden om ten slotte de omstandigheden te schetsen, welke hebben bijgedragen tot de aftreding van Baud als Minister van Koloniën. Ik zal derhalve niet opzettelijk gewagen van zijne staatkundige aanrakingen met onze overzeesche naburen, die onder zijn bestuur de leer verkondigden eener volkomene vrijheid tot vestiging op alle plaatsen in den Archipel, niet door ons in bezit genomen; tegen welke leer Baud zich nadrukkelijk verzette, terwijl hij de regten van Nederland handhaafde en door het Indisch bestuur onze titels van bezit liet bevestigen, overal waar die twijfelachtig voorkwamen88. Evenzoo zal ik niet kunnen uitweiden over vele belangrijke maatregelen door hem zoo wel voor oostals voor west-Indië beraamd, als: de invoering der nieuwe Wetgeving in Neêrlandseh Indië ter bevordering der éénvormigheid van wetgeving en regtsbedeeling tusschen dat gedeelte van het Rijk en den moederstaat; de inrigting der koninklijke Akademie te Delft als middel tot vorming van kundige ambtenaren voor de oost-Indische dienst; de proeve eener kolonisatie in Suriname aan den oever der rivier Saramacca, enz.; terwijl ik, om dezelfde reden, slechts in het voorbijgaan aanteeken, dat Baud een der medeonderteekenaren geweest is van het traktaat van koophandel en scheepvaart, op den 29 July 1846 met België gesloten, ter bevordering van het onderling handelsverkeer; bij welke gelegenheid de Koning van België hem tot Ridder-Groot-Kruis der Leopoldsorde heeft benoemd. Over alle deze en vele andere hoogstbelangrijke aangelegenheden, onze overzeesche bezittingen betreffende, heeft hij, als Minister van Koloniën, in de beide Kamers der Staten Generaal herhaaldelijk

{==89==} {>>pagina-aanduiding<<}

het woord gevoerd, en alle zijne redevoeringen zijn meesterstukken niet alleen van welsprekendheid, maar ook van staatkundige wijsheid en zullen steeds blijven zuivere en rijke bronnen voor de geschiedenis der beginselen van het koloniaal bestuur van zijnen tijd.
De door de herziening der Grondwet van 1840 onbevredigde zucht van zeer velen naar eene meer algemeene en vrijzinnige staatkundige hervorming, aanvankelijk eenigermate onderdrukt wegens de zorg voor het herstel van 's Rijks financiën, ontwaakte met levendigheid na de aanneming der bekende ‘vrijwillige leening van 127 millioen,’ door de Regering met moed en beleid voorgesteld en, op het voorbeeld van den Koning, door rijken en armen in den lande ééndragtiglijk tot stand gebragt. Nadat eene nadere herziening reeds in het adres van antwoord der Staten Generaal op de troonrede van 1843 ‘als een volkswensch, ja als eene volksbehoefte’ uitgedrukt was89, doch dat antwoord den troon niet had bereikt, omdat de Eerste Kamer zich met de uitdrukking van dat verlangen niet kon vereenigen90, werd in de zitting der Tweede Kamer van 10 december 1844 door acht leden een voorstel ingediend tot verandering van en bijvoeging in de Grondwet91, hetwelk bij de groote meerderheid dier vergadering geringen bijval verwierf92, terwijl de Regering, in de zitting der Tweede Kamer van 30 mei 1845, verklaarde, de overtuiging der noodzakelijkheid niet verkregen te hebben om overtegaan tot de invoering eener vernieuwde staatsregeling; want (zeide zij), bij aanneming van het voorstel van de acht leden, zou genoegzaam niets van de toen bestaande Grondwet behouden worden en, zouden, onder anderen, ‘onze volkplantingen, van welker bloei zoo veel bij ons afhangt, wat hare wetgeving en geldelijk beheer aangaat, geheel tot de Kamers overgaan’93. De vraag, of de Tweede Kamer thans een voorstel tot verandering en bijvoeging in de Grondwet zou doen, werd door de meerderheid der leden ontkennend beantwoord, maar het verlangen, dat zij van de Regering zou

{==90==} {>>pagina-aanduiding<<}

uitgaan, werd door de volksvertegenwoordiging vrij algemeen gekoesterd94. Baud heeft, na zijne aftreding als Minister, verklaard, dat hij meermalen die herziening als wenschelijk heeft voorgesteld, met het bepaalde doel om in onze instellingen het levendmakend beginsel te brengen, dat hem voorkwam te ontbreken95. Bij de koninklijke boodschap van 8 maart 1848 werden eindelijk 27 ontwerpen van wet tot verduidelijking en wijziging van sommige bepalingen der Grondwet der Vertegenwoordiging aangeboden en een daarvan betrof het bestuur der koloniën96. Maar deze wetsontwerpen waren nog niet aan de overwegingen der afdeelingen van de Tweede Kamer onderworpen, toen eene mededeeling bij die vergadering werd ontvangen, door welke het uitzigt op eene ruime herziening geopend werd, waarvan het initiatief van de Kroon zou uitgaan, nadat deze met de denkwijze van de leden der Kamer omtrent zulk eene herziening nader bekend zou zijn geworden97. Dientengevolge gaf eene Commissie van rapporteurs, met het oog op hetgeen in de eerste maanden van 1848 in Europa was voorgevallen, de hoofdpunten aan, welke de grondslagen eener zeer ruime grondwetsherziening zouden behooren uittemaken98. Den 17 maart 1848 volgde de benoeming eener Staats-commissie voor de Grondwetsherziening99. Twee dagen te voren (15 maart) hadden al de Ministers aan den Koning te kennen gegeven, dat zij, door pligtgevoel gedrongen, eerbiedig verzochten, om in hunne respective betrekkingen te worden vervangen100. Den 25 maart werd aan dat verzoek voldaan en verkreeg ook Baud een eervol ontslag als Minister van Koloniën101. Bij koninklijk besluit van den 9 Juny 1848 werd hij, als gewezen Minister, gesteld in het genot van pensioen.
 
Bij zijne aftreding als Minister van Koloniën ontving Baud de streelendste blijken van deelneming en hoogachting van allen, die met hem in dienstbetrekking waren geweest. En hoezeer hij grove miskenning heeft moeten ondervinden van

{==91==} {>>pagina-aanduiding<<}

de zijde zijner politieke tegenstanders, zijne groote verdiensten zijn er slechts meer algemeen door bekend geworden. Men gevoelde hoe langer zoo meer het gemis van zijne ervaring en kennis in den Raad der Kroon en men betreurde zijne uitsluiting van het staatkundig leven, waaraan hij zoo lang zulk een nuttig en werkzaam deel genomen had. In den loop van 1849 werden hem dan ook openingen gedaan, om in dat leven weder optetreden met de vroeger door hem bekleede waardigheid; maar daar men ongenegen was aan zijne voorwaarden te voldoen, verviel daarmede zijne tusschenkomst. Nu werden door zijne talrijke vereerders en vrienden pogingen aangewend, om hem eene verkiezing als lid der Tweede Kamer van de Staten Generaal te bezorgen. Hoezeer Baud er rond voor uitkwam, dat hij zich over de gebeurtenissen van 1848 niet uitermate had verblijd102, streed echter eene milde uitvoering der Grondwet van dat jaar niet met zijne staatkundige overtuiging en liet hij zich, in het najaar van 1850, eene verkiezing van het district Rotterdam als lid der Tweede Kamer welgevallen. In september 1854 trad hij als zoodanig op voor het hoofddistrict Amsterdam.
Had Baud als Minister van Koloniën, onder de werking der Grondwet van 1840, steeds het stelsel voorgestaan, dat eene vergadering, hoe dan ook, door het volk gekozen, haren oorsprong nimmer geheel en altoos zou kunnen verloochenen en dat, wanneer door bijzondere omstandigheden het democratisch element in die vergadering overheerschend werd, zij daardoor, al was het dan ook slechts tijdelijk, ongeschikt zou worden, om wetten te maken voor een land, waar de mederegering des volks is en waarschijnlijk wel altoos zal blijven uitgesloten; dat er staatkundige gelijkvormigheid bestaan moet tusschen de magt, die de wetten geeft, en het volk, dat aan die wetten moet gehoorzamen; dat het bestuur onzer overzeesche bezittingen verheven moet blijven boven en buiten het bereik der partijschappen en woelingen, die, van tijd tot tijd, den loop van het bestuur in het moe-
{==92==} {>>pagina-aanduiding<<}
derland storen; en dat op die wijze alleen kan worden voorkomen eene tweede, welligt gewijzigde, editie van het 246e artikel der staatsregeling van 1798, inhoudende: ‘dat de wijze, waarop de republikeinsche beginselen in de bezittingen en koloniën der Republiek geregeld zullen worden ingevoerd, door de wet wordt bepaald’103: - thans echter, nu de Grondwet van 1848 anders had beslist dan de vorige, nu volgens die Grondwet de gewone wetgevende magt, in sommige bepaalde gevallen altoos, in andere onder zekere omstandigheden, ook de wetgevende magt voor de overzeesche bezittingen geworden is, onderwierp Baud zich, zoo als zijn pligt als Volksvertegenwoordiger medebragt, aan de voorschriften der Grondwet. Zijne vroegere meening geheel ter zijde stellende, bleef hij zich in de beraadslagingen omtrent de overzeesche bezittingen handhaven op het constitutioneel standpunt. Zijne leus was: ‘de Grondwet van 1848, niets minder, maar ook niets meer’104.
In die Grondwet is de magt des Konings over de buitenlandsche bezittingen en koloniën van het Rijk eenigermate beperkt, door den wetgever hier te lande interoepen voor het regelen van drie uitdrukkelijk daarbij genoemde onderwerpen. Maar men begreep, dat latere ondervinding zou kunnen bewijzen, dat dit drietal zou moeten worden aangevuld. Daarom werd bepaald, dat andere onderwerpen, de overzeesche bezittingen betreffende, door de wet zouden geregeld worden, zoodra de behoefte daaraan blijkt te bestaan; welke behoefte, naar de opvatting van Baud, zou moeten aangetoond worden of door eene voordragt van de Regering, of door eene voordragt van de Tweede Kamer, op de wijze waarop trouwens elke overtuiging van behoefte aan wettelijke regeling blijken moet105. Het drietal onderwerpen, in de art. 59 en 60 der Grondwet bij name genoemd, om door den Rijkswetgever geregeld te worden, zijn de Regerings-Reglementen in de overzeesche bezittingen, het muntstelsel en de wijze van beheer en verantwoording der koloniale geldmiddelen.

{==93==} {>>pagina-aanduiding<<}

Baud heeft altijd gewild, dat Vertegenwoordiging en Regering, het veld der utopiën en transactiën verlatende, op ondubbelzinnige wijze, partij zouden kiezen voor een krachtig stelsel van koloniaal bestuur. Aan de beraadslagingen over de wetsontwerpen tot vaststelling van een Reglement op het beleid der Regering van Nederlandsch Indië in de jaren 1852-1854 heeft hij een zeer werkzaam deel genomen en zijne over die ontwerpen uitgesproken redevoeringen bezitten eene duurzame waarde. In die redevoeringen is het gansche stelsel van bestuur voor Neêrlandsch Indië, zoo als hij het wenschte, ontwikkeld. Hij achtte het wijs en voorzigtig een zamenstel van inrigtingen te behouden, zoo als in Neêrlandsch Indië werd gevonden, dat, met al zijne onvolmaaktheden en feilen, gebleken was een hefboom van buitengewone kracht te zijn; een zamenstel, juist geschikt voor de omstandigheden, onder welke het moet werken; terwijl hij waarschuwde, dat men zich niet zou laten wegslepen door theoriën, geschikt welligt voor andere landen, voor andere volken, voor andere eischen en behoeften, maar niet voor die, welke in Nederland en in Nederlandsch Indië bestaan. Maar hij wilde meer. Hij wilde in het nieuw Regeringsreglement ook de gelegenheid opengelaten zien, om te hervormen wat hervorming behoeft. ‘Het behoort zelfs (zeide hij) die hervorming verpligtend te maken; maar het moet tevens naast die verpligting eene andere verpligting inscherpen: de verpligting tot rijp onderzoek en angstvallige behoedzaamheid’106. Aangezien het laatste wetsontwerp der regering tot vaststelling van een Regeringsreglement voor Neêrlandsch Indië hem voorkwam aan alle die eischen te voldoen, verleende hij daaraan zijne ondersteuning; en zijn voorbeeld heeft bij de meerderheid der leden van de Tweede Kamer navolging gevonden.
Ook het tweede, bij art. 59 der Grondwet bij name genoemd onderwerp, het muntstelsel van Nederlandsch Indië, heeft Baud, als lid der Tweede Kamer, helpen regelen bij de

{==94==} {>>pagina-aanduiding<<}

wet107; en een ontwerp, tot wettelijke regeling van de wijze van beheer en verantwoording der koloniale geldmiddelen, door den Minister Pahud ingediend, heeft hij mede beoordeeld, maar dat ontwerp is nimmer aan de openbare beraadslagingen en derhalve ook niet aan eene stemming der Tweede Kamer onderworpen geweest. Naar zijn gevoelen maakte het denkbeeld, dat blijkbaar zou gedomineerd hebben bij de redactie van art. 60 der Grondwet, de regeling van dat onderwerp zeer moeijelijk. De ontwerpers van de Grondwet van 1848 waren (zeide Baud) verlegen met de zaak en kwamen ten laatste tot het besluit, om de moeijelijkheid tot een later tijdstip te verschuiven. Dit schijnt duidelijk te blijken uit de verschillende redactiën, die van dit artikel in der tijd gemaakt zijn en uit de processenverbaal der afdeelingen; en als men het had durven wagen een tipje opteligten van de gordijn, die het destijds verhandelde binnen 's kamers bedekte, dan, meende hij, zou men gekomen zijn tot de vrij juiste slotsom, ‘dat men met de zaak verlegen was’. Hij verlangde echter, dat voldaan werd aan het stellig voorschrift der Grondwet omtrent de wettelijke regeling van de wijze van beheer en verantwoording der geldmiddelen van de overzeesche bezittingen zonder daardoor de bemoeijing en inmenging der kamers onmatig uittebreiden’108.
Terwijl er weleer, onder de werking der Grondwet van 1840, slecht twee gelegenheden waren, waarbij de beslissing dier kamers over de koloniale aangelegenheden werd ingeroepen, de eene ter bestemming van het koloniaal batig slot, de andere ter vaststelling der begrooting van het Departement van Koloniën, is door de Grondwet van 1848 het aandeel der volksvertegenwoordiging in het koloniaal beheer grooter geworden, zoodat de aangelegenheden van dat beheer in de Kamers gedurig werden besproken. Bij die gelegenheden voerde ook Baud zoo niet altijd, dan toch meest altijd het woord; en wanneer hij opstond om te spreken schaarden zich leden van de meest uiteenloopende staatkundige rigtin-
{==95==} {>>pagina-aanduiding<<}
gen rondom zijne zitplaats, om toch geen woord te verliezen van hetgeen hij zeide, want allen vereerden hem als een een wijs, regtschapen en ervaren staatsman. Meermalen heeft hij blootgestaan aan even onbillijke als vinnige aanvallen wegens vroegere ambtelijke verrigtingen, maar altijd weerde hij ze waardiglijk en meestentijds zegevierend af. ‘Ik maak echter (zeide hij) geene aanspraak op onfeilbaarheid in mijne ambtelijke handelingen. Voor dwalingen, die ik mogt hebben begaan, zal ik mij gewillig aan de afkeuring mijner medeburgers onderwerpen’109.
Het is bekend, dat Baud voor de verschillende ministeriën, die hij, gedurende zijne parlementaire loopbaan, aan de tafel der Regering geplaatst heeft gezien, niet dezelfde politieke sympathie gevoelde en meer instemde met de rigting van het eene, dan met die van het andere110; maar persoonlijke oppositie was bij hem steeds buiten het spel, wanneer hij de ontwerpen, voorstellen of daden van het Gouvernement beoordeelde. Hij prees en laakte naar zijne bijzondere overtuiging en terwijl hij het kwaad niet verbloemde, erkende hij gaarne het goede, dat hij ontmoette. Bezadigd van karakter, als hij was, griefde hem steeds elke overdreven voorstelling van toestanden of zaken, omdat deze hinderlijk is aan het onderzoek en de kennis der waarheid, welke hem boven alles lief was. Zoo ontkende hij geenszins het bestaan van misbruiken, dwalingen en verkeerdheden in het bestuur onzer overzeesche en bijzonder van onze oost-Indische bezittingen. Hij beweerde zelfs, dat het lag in den aard der zaak, dat die plaats kunnen grijpen daar waar wij ons regeringsstelsel geënt hebben op aziatische vormen van bestuur. Maar de openbare afkeuring van die verkeerdheden, meestal op hartstogtelijke wijze, vond hij, aan de eene zijde, bedenkelijk voor het behoud van ons staatkundig overwigt, aan den anderen kant, dwaas, zoolang het Nederlandsch Gouvernement zijne voornaamste inkomsten moet ontleenen aan de werking dier aziatische inrigtingen111. Voorts

{==96==} {>>pagina-aanduiding<<}

verlangde hij wettige publiciteit, d.i. eene zoodanige, welke zich van wettige middelen bedient om kennis te verkrijgen, en geene publiciteit, die den ambtenaar in verzoeking brengt, om, tegen eer en pligt, aan de dagbladen geschriften en opgaven te leveren, die hij zonder de uitdrukkelijke toestemming der Regering niet leveren mag112. En eene vrije drukpers achtte Baud onbestaanbaar in een land, waar men niet vrij handelen mag, onder een regeringstelsel, dat uit den aard van zijne strekking vele kwetsbare punten heeft, bij uitnemendheid geschikt om door oppositiebladen te worden ten toon gesteld. ‘De Regering (zeide hij) moet niet gelijktijdig twee stelsels aankleven, die elkander onderling bederven; zij moet niet hinken op twee gedachten; zij moet kiezen tusschen het behoud (immers zoolang dat noodig is) van het cultuurstelsel - en het geven van volkomen vrijheid van drukpers in Nederlandsch Indië’113.
Hoezeer Baud zich vleide, dat de oost-Indische bezittingen onder een wijs bestuur eene ruime bron van directe voordeelen aan den moederstaat zouden blijven opleveren, drong hij toch, als lid der Tweede Kamer, met de hem eigene voorzigtigheid aan op eene zuinige staatshuishouding, ten einde zich langzamerhand te ontslaan van de afhankelijkheid, waarin het moederland zich bevindt tegenover zijne oost-Indische bezittingen, wier bijdragen hij precair noemde uit een tweeledig oogpunt; precair door den loop des handels en precair door plaatselijke bezwaren, ontleend aan de onzekerheid, of men de Gouvernementskoffijcultuur, die de grootste winsten voor de schatkist levert, wel zou kunnen houden op de tegenwoordige hoogte114.
Het is niet mogelijk in dit berigt al de beginselen, handelingen en levensomstandigheden van Baud optenemen. Maar een hoogstbelangrijk incident, tijdens zijne parlementaire loopbaan voorgevallen, mag hier toch niet onvermeld gelaten worden.
Reeds als Minister van Koloniën had hij, zoo als ik vroeger

{==97==} {>>pagina-aanduiding<<}

aanteekende, verklaard, dat hij het voor zeer mogelijk hield, dat er van lieverlede groote veranderingen zullen noodig worden in het stelsel van cultures115. De invoering van dat stelsel had het toch noodzakelijk gemaakt, om aan alle agenten van het publiek gezag eene groote mate van magt te schenken, veel grooter dan zij vroeger hadden bezeten. Daarin lag reeds de mogelijkheid van misbruiken. Gedurende een geruimen tijd werd over zulke misbruiken niet algemeen geklaagd, en hoezeer men erkende, dat het stelsel, bij den bijzonderen toestand van Java, misbruiken mogelijk en zelfs waarschijnlijk maakte, was echter in het algemeen de kleur en de strekking van alle berigten deze, dat de zaken goed gingen, dat men al meer en meer de zwarigheden, die voorgekomen waren, overwon, dat de beschroomdheid der inlanders om over hunne meerderen te klagen afnam, en dus de waarborg tegen misbruik vermeerderde en dat het stelsel vaste wortelen schoot.
Sedert 1849 waren echter die berigten veranderd. De hongersnood in sommige gedeelten van Java, hoezeer, zoo als later bleek, uit andere oorzaken ontstaan, werd toegeschreven aan de verkeerde werking van het cultuurstelsel; en onophoudelijk werd in publieke geschriften en zelfs in den boezem der Kamers van de Staten Generaal geklaagd over misbruiken, door die werking gepleegd.
Zelfs beweerde een lid der Tweede Kamer (de Heer Sloet tot Oldhuis), in de zitting van 23 december 1850, ‘dat het op Java bestaande kwaad zeker nooit in de bedoeling van Baud gelegen had, maar dat het evenwel was voortgesproten uit de beginsels van regering, door hem ingevoerd; beginselen, die zich ontwikkeld zouden hebben geheel anders, dan hij zich had voorgesteld, en waarvan hij, toen hij het bewind verliet, de verkeerde rigting niet meer had kunnen stuiten’116. Bij de mogelijkheid, dat er eenige waarheid kon gelegen zijn in het gezegde van dien afgevaardigde, achtte Baud een opzettelijk plaatselijk onderzoek naar

{==98==} {>>pagina-aanduiding<<}

de werking van het stelsel van cultures onvermijdelijk. Tot geen prijs zou hij het bestuur van Nederlandsch Indië weder op zich hebben willen nemen. Maar minder zwarigheid zag hij in eene kortstondige zending, ten doel hebbende, om nategaan, of het cultuurstelsel werkelijk die kwade gevolgen had gehad, die men er aan toeschreef. Die verkeerde ontwikkeling te stuiten, de zaken terugtebrengen in het goede spoor, te zorgen, dat dat spoor niet andermaal verlaten kon worden door willekeur aan den eenen, door zwakheid aan den anderen kant, die taak vond weêrklank in zijne borst, zoodanig onderzoek beschouwde hij als een gewetenspligt. Daarom verklaarde hij zich bereid om, zonder belooning uit de schatkist, op de plaats te gaan onderzoeken de middelen, berekend om het kwaad, zoo het bestond, te keeren117. Eene herziening van het stelsel, niet ten doel hebbende afschaffing, maar voorzigtige zuivering, kwam hem noodzakelijk voor; en zeker had zoodanig onderzoek, door Baud bewerkstelligd, de meeste kans, om iets goeds opteleveren, omdat hij ondervindingrijker was dan de meesten zijner tijdgenooten en omdat zijne antecedenten geruststellend waren voor al de in dat onderzoek betrokken klassen. De Heer Duymaer van Twist, destijds benoemd als Gouverneur Generaal van Nederlandsch Indië, zou zich gaarne met Baud, in de uitvoering dier gewigtige taak, hebben vereenigd; doch partijinzigten schijnen invloed gehad te hebben op de beoordeeling eener zaak, vreemd aan het onderscheid van politieke kleur, vreemd aan de vraag, of Baud behoudsman, of loco-foco was. Hij werd afgewezen; maar smaakte de voldoening, dat, vier jaren later, bij het nieuw Regeringsreglement uitdrukkelijk bepaald is geworden, dat, voor zoo veel doenlijk, zullen worden opgeheven de bezwaren, die, na, een opzettelijk onderzoek, mogten bevonden worden, ten aanzien van de op hoog gezag ingevoerde cultures, te bestaan.
Wie de daden van Baud als Gouverneur Generaal van Neêrlandsch Indië en zijne parlementaire redevoeringen on-
{==99==} {>>pagina-aanduiding<<}
bevangen onderzoekt en beoordeelt, zal moeten erkennen, dat hij bij eene warme vaderlandsliefde eene hartelijke belangstelling voedde voor het geluk en den voorspoed der javaansche bevolking. Hij vermaande steeds tegen de opdrijving van belastingen in Indië, verzette zich daarom tegen eene kadastrale opmeting der rijstvelden en drong er aanhoudend op aan, dat de Javaan in eene lage landrente vergoeding zou vinden voor de vele belemmeringen, welke het cultuurstelsel hem oplegt118. Aan de ontwikkeling der javaansche maatschappij stond, zijns inziens, in den weg, dat men geen individuëlen eigendom onder de Javanen kent en dat de meeste, zoo niet alle, gronden als gemeentegronden worden bearbeid. Wilde men ontwikkeling door eigen kracht, dan moest die gemeenschappelijke bearbeiding langzamerhand vervangen worden door individuëlen eigendom; maar daartoe moest een onderzoek voorafgaan, waaraan jaren tijds zouden moeten besteed worden, wilde men geene verkregen regten aanranden119. ‘Eene maatschappelijke hervorming, waaronder elk Javaan eigenaar worden zou van het rijstveld, dat hij thans in gebruik of in erfpacht heeft, zou ik (zeide Baud) in de toekomst met welgevallen kunnen te gemoet zien’120.
Zoo ook behoorde het tot zijne geliefkoosde denkbeelden, tot zijne pia vota, dat men mogt terugkomen van hetgeen hij ‘eene afwijking van goede regerings-beginselen’ noemde. ‘Mogten de omstandigheden van het moederland eenmaal toelaten, dat men, zonder eenig voorbehoud, terugkeerde tot het stelsel, dat ik in mijne jeugd slechts gedeeltelijk zag toepassen, het stelsel namelijk van volkomene vrijheid van cultuur en van industrie, in één woord, een stelsel overeenkomende met europesche begrippen van vrijgevigheid, dan zoude (zeide Baud) een mijner wenschen vervuld zijn. Maar zoo lang het moederland behoefte heeft aan aanzienlijke remises, is de verlating van het bestaande stelsel ondoenlijk. Waartoe toch (vroeg hij) zou die verlating leiden? De

{==100==} {>>pagina-aanduiding<<}

ondervinding geeft het antwoord: tot de vernietiging van het grootste gedeelte van hetgeen thans geproduceerd wordt voor de markt van Europa en bijgevolg tot de vernietiging van onzen Indischen handel, van onze nationale scheepvaart, van onze Indische remises, en, als slotsom van dit alles, tot een staatsbankroet’121.
 
Gedurende zijne ministeriële loopbaan had Baud zijnen wensch, om de slavernij in onze overzeesche bezittingen afteschaffen, moeten onderdrukken, omdat de millioenen niet konden worden aangewezen, tot het vervullen van dien wensch onmisbaar. Maar toen de staat van 's Rijks geldmiddelen die aanzienlijke uitgaaf veroorloofde, betoonde hij zijne bereidwilligheid, om tot die opheffing medetewerken en liet hij zich welgevallen eene benoeming als Voorzitter eener Staats-Commissie, bij kon. besluit van 29 november 1853 no. 66 ingesteld, om ter zake voorstellen te doen. Het lot der oost-Indische slaven was reeds bij het nieuw Regeringsreglement voor Neêrlandsch Indië beslist geworden. De twee rapporten, door die Staatscommissie aan den Koning uitgebragt122, handelen daarom uitsluitend over de emancipatie der slaven in west-Indië en ter kust van Guinea en verspreiden een helder licht over de gesteldheid dier bezittingen en hare bevolking. In het eerste rapport, over Suriname, meen ik den geest van den voormaligen bestuurder van Neêrlandsch Indië allerwege te herkennen. Hem zweefde de bevolking van Java met hare gemeentelijke inrigtingen steeds voor de oogen. Leert Java, dat eene bevolking vrij kan zijn, dat is, ontheven van de onderscheidende kenmerken der slavernij en evenwel onderworpen aan eene reeks van verordeningen, waardoor arbeidzaamheid en maatschappelijke orde worden verzekerd, ook de neger van Suriname, hoezeer ophoudende slaaf te zijn, zou moeten leeren zijnen wil te buigen voor den wil der overheid. Met opzigt tot Curaçao en de overige west-Indische eilanden was de Staatscommissie van een

{==101==} {>>pagina-aanduiding<<}

ander gevoelen. Dáár zou de honger doen wat in Suriname het werk der wet zou moeten zijn.
Nadat onophoudelijke ongesteldheid Baud in den aanvang van 1858 verhinderd had geregeld deel te nemen aan de werkzaamheden der Tweede Kamer, verzocht hij, bij de periodieke verkiezing van dat jaar, dat de kiezers van Amsterdam eenen anderen in zijne plaats zouden aanwijzen.
Door Koning Willem II was Baud reeds begiftigd met het Grootkruis der orde van den Nederlandschen Leeuw; Koning Willem III verleende hem in september 1854 den titel en rang van Minister van Staat. Maar nu hij aan het einde van zijn vijftigjarig openbaar leven gekomen was, wilde Z.M. hem een duurzaam blijk van vereering zijner groote verdiensten schenken en werd Baud, den 25 september 1858, door den Koning verheven in den nederlandschen adelstand met den titel van Baron, overgaande bij regt van eerstgeboorte op zijne wettelijke nakomelingen van het mannelijk geslacht.
Zijn laatste levensjaar bragt Baud schier onafgebroken door in den kring van zijn gezin, dat hij innig lief had. Behalve het voorzitterschap der Commissie, waartoe hij door de leden der Maatschappij van Weldadigheid was gekozen, om, bij de eindregeling, hunne belangen bij de Regering voortestaan, had hij zich aan de deelneming van alle openbare instellingen, waarvan hij medebestuurder of lid was, onttrokken; maar ook de diensten, door hem in het zoo even genoemd praesidium bewezen, zullen zeker steeds met dankbaarheid herdacht worden door allen, die er de vruchten van genoten hebben.
Zijn huiselijk leven werd gedurende eene lange reeks van jaren, in velerlei opzigt, gezegend. De meesten zijner kinderen waren naar zijn genoegen gevestigd en de opvoeding der overigen was tot zekere hoogte voltooid. Doch in minder dan drie jaren verloor hij drie volwassen kinderen; verliezen,

{==102==} {>>pagina-aanduiding<<}

die hem op zijnen afgaanden leeftijd groote smart veroorzaakten en zeer zwaar drukten. De terugkomst van zijnen oudsten zoon uit Oost-Indië in 1856 was voor hem eene even onverwachte als blijde gebeurtenis geweest; maar zijn spoedige terugkeer derwaarts vervulde zijn gevoelig vaderhart met groote droefheid, omdat hij van hem scheidde met een voorgevoel, hem op aarde niet te zullen wederzien.
 
Ik ben gekomen tot het tweede deel van mijn levensberigt: de letterkundige verdiensten van Jean Chrétien Baron Baud.
De man, die anderen aanmoedigt tot de beoefening van nuttige wetenschappen, die de wetenschap eert en hare vruchten benuttigt, en haar zelf met het gelukkigst gevolg beoefent, heeft zeker aanspraak op de erkenning van letterkundige verdiensten. Zoodanig een man nu was Baud.
Hoogst ongaarne meng ik mijn persoon in een levensberigt, dat slechts bestemd is om de nagedachtenis van eenen Baud te vereeren. Maar (het behoort trouwens geheel tot mijn onderwerp), ik zou te kort doen aan den pligt der dankbaarheid, welke ik hem verschuldigd ben, wanneer ik met stilzwijgen voorbijging de aanmoediging, welke hij mij verleende, toen hij mij, in 1831, uit de bibliotheek van het departement van koloniën de bouwstoffen verschafte, die ik voor de zamenstelling mijner akademische dissertatie noodig had; en toen hij later den schat der Indische archieven voor mijne weetgierigheid ontsloot en mij daardoor in de gelegenheid stelde, om de geschiedenis van Nederlandsch Indië te beoefenen.
Ook anderen was hij behulpzaam in hunne wetenschappelijke onderzoekingen.
Hoezeer Nederland weleer niet was achterlijk gebleven in

{==103==} {>>pagina-aanduiding<<}

de studie der Oostersche letteren, werd echter de Sanskritische taal hier te lande niet met ernst en opzettelijk beoefend, in weêrwil van het voorbeeld daaromtrent door Engeland, Frankrijk en Duitschland begeven. Dit was te vreemder, omdat het eene taal gold, aan welke Nederland niet onverschillig had behooren te blijven, vermits het Sanskritische zoo naauw met het Javaansch verwant is, dat de laatstgemelde taal met regt eene der dochters van de Sanskritische genoemd mag worden. De aloude dichtertaal van Java (het kawi), waarvan de kennis bijna is uitgestorven, staat vooral in een naauw verband met het Sanskritisch en de Baron W. von Humboldt achtte haar zoo belangrijk, dat hij daaraan een groot werk toewijdde, hetwelk hij echter niet mogt voleindigen123. Aan Nederland behoorde eigenaardig de taak, om bepaaldelijk het verband aantewijzen, dat er bestaat tusschen het Sanskritisch en het hedendaagsch Javaansch, en om bij die gelegenheid den sluijer opteheffen, welke de overblijfselen van het kawi nog bedekt. De oude kawi-heldendichten Romo-bodro en Broto-judo, evenzeer als het groot aantal op Java verspreide kawi-opschriften op steenen en tempels, wachten nog op hunnen uitgever en verklaarder; want het licht door Sir Stamford Raffles daarover geworpen, was flaauw, vermits hij noch het Sanskritisch, noch het kawi verstond.
Op het voorstel van Baud werden maatregelen beraamd, om die wetenschappelijke taak te volbrengen. De twee eerste Koningen van Nederland verleenden aan eenen voor die studie met geestdrift bezielden taalkundige W.A. van den Ham edelmoedige beschikkingen, die dezen in staat stelden om in december 1841 eene wetenschappelijke reis naar Java te ondernemen, na vooraf onder den beroemden Lassen te Bonn het Sanskritisch te hebben geleerd124. - De Heer van den Ham vestigde zich te Solo, maar bezweek niet lang nadat hij zijne nasporingen had aangevangen, zoodat Baud weinig of geen voldoening van deze zending gehad heeft.

{==104==} {>>pagina-aanduiding<<}

Maar die zending heeft toch dit nuttig gevolg gehad, dat de aandacht op nieuw gevestigd is geworden op de waarde der kennis van deze taal, welke in lateren tijd niet zonder vrucht door anderen is beoefend125.
De algemeene kaart der Nederlandsche Oost-Indische bezittingen door den Baron von Derfelden met eene memorie van toelichting in 1841 bewerkt, is met bewilliging van Baud, op kosten van het Ministerie van Koloniën, op koper gegraveerd en uitgegeven126.
Meermalen werd hij door geleerden geraadpleegd over de uitgave van geschriften, die betrekking hadden op onze overzeesche bezittingen. Zoo heeft de Hoogleeraar de Vriese erkend, dat Baud zich wel de moeite heeft willen geven om Reinwardts nagelaten journalen te doorlezen (dat somwijlen eene zeer moeijelijke zaak was), en dat hij van zijne aanmerkingen en aanwijzingen een vlijtig gebruik heeft gemaakt bij de bewerking voor den druk der ‘Reis naar het oostelijk gedeelte van den indischen Archipel door C.G.C. Reinwardt door of van wege het Koninklijk Instituut voor de taal-, land- en volkenkunde van Neêrlandsch Indië te Delft, in 1858 uitgegeven’127. Bekend is de krachtige ondersteuning, door Baud aan den geleerden von Siebold in de uitgave van zijne belangrijke werken over Japan verleend. En nooit heeft iemand, nederlander of vreemdeling, zijne hulp of bescherming tot het doen van wetenschappelijke nasporingen op koloniaal gebied, hetzij hier of in onze overzeesche bezittingen, vruchteloos ingeroepen.
Onder zijn ministerie zijn doeltreffende middelen beraamd, om aan het Indisch leger te bezorgen een gestadigen toevoer van wetenschappelijk opgeleide mannen in alle vakken, die daaraan behoefte hadden128. En de taalkundige en ethnographische opleiding van ambtenaren voor de Oost-Indische dienst aan de Akademie te Delft, oorspronkelijk, bij kon. besluit van 8 januarij 1842, slechts bestemd voor de technische vorming van burgerlijke ingenieurs, was

{==105==} {>>pagina-aanduiding<<}

slechts de vrucht der overtuiging van Baud, dat Nederlandsch Indië door wetenschappelijk gevormde ambtenaren goed zou kunnen worden bestuurd129. Zoo als menige andere geheel nieuwe regeling, waarvan men de gebreken pas leert kennen door de praktijk, heeft ook de Delftsche Akademie, als middel tot vorming van kundige ambtenaren voor Neêrlandsch Indië, niet in alle opzigten aan de verwachting beantwoord130; maar als wetenschappelijke instelling heeft zij aller verwachting overtroffen; want, sedert hare oprigting, is meer aan de Indische letterkunde gedaan, dan vroeger gedurende eene geheele eeuw. Die gunstige uitkomst is men verschuldigd èn aan de ondersteuning van Baud èn aan den onvermoeiden ijver der Hoogleeraren en leeraren aan die Akademie, die om het onderwijs in de javaansche taal-, land- en volkenkunde te kunnen geven, boekwerken hebben in het licht gezonden, die ook in het buitenland welverdienden roem hebben verworven131.
 
Ook aan de bevordering der nijverheid van Neêrlandsch Indië heeft Baud, als Minister van Koloniën, de wetenschap dienstbaar gemaakt132. In den constructiewinkel te Sourabaya is, door zijne zorg, de handenarbeid, al meer en meer, door werktuigelijke toestellen en door stoomkracht vervangen133; en toen de suikerindustrie in Europa vóór vijftien en meer jaren eene hooge vlugt nam en allen droomden van beenzwart en luchtledige toestellen, moedigde hij de toepassing der nieuwe uitvindingen op Java aan, ten einde door dezelve de suikerbereiding te vermeerderen en te verbeteren134.
Maar Baud zelf heeft de schoonste proeven geleverd van wetenschappelijke bekwaamheid. En hij bezat inderdaad al de daartoe vereischt wordende eigenschappen, ofschoon hij geene zoogenaamde klassieke vorming genoten had.
Toegerust met eene zeldzame belezenheid, met eene uitgebreide taal-, land- en volkenkennis, met eenen schat van

{==106==} {>>pagina-aanduiding<<}

ervaring, in de gewigtigste staatsbedieningen en door een gemeenzaam verkeer met de kundigste en edelste mannen van zijnen tijd verworven; gezegend met de voortreffelijkste geestvermogens, een juist oordeel, eenen zuiveren smaak, een stalen geheugen en eene onbegrensde liefde voor de waarheid; gewoon de meest ingewikkelde vraagpunten over staatszaken te onderzoeken met dien diepen ernst, die hem bijzonder eigen was en zich zelfs in zijn gelaat als afspiegelde; geheel meester van de moedertaal, en eene zeldzame vaardigheid bezittende in het gebruik van de pen, vereenigde Baud in zich al de hoedanigheden van een verlicht, schrander en door eigen oefening gevormd wetenschappelijk man. Zijne handschriften, nog voorhanden in de kabinetten van den Gouverneur Generaal van Nederlandsch Indië en van den Minister van Koloniën, munten uit door keurigheid van bewerking, rijkdom van kennis en helderheid van inzigt. Zijne redevoeringen, als Minister van Koloniën en lid der Tweede Kamer der Staten Generaal uitgesproken, zijn meesterstukken van welsprekendheid en staatkundige bedrevenheid. En de wijze, waarop hij gewoon was zich in het dagelijksch of gezellig verkeer uittedrukken, was zóó juist, zóó volmaakt, dat men hem steeds met een gevoel van bewondering aanhoorde.
In 1851 was Baud een der oprigters van het Koninklijk Instituut voor de taal-, land- en volkenkunde van Nederlandsch Indië te Delft, en in de bijdragen, door dat Instituut uitgegeven, zijn onderscheidene opstellen van zijne hand geplaatst, die van zijne wetenschappelijke talenten getuigen. Onder deze verdient zijne uitgewerkte ‘Proeve van eene geschiedenis van den handel en het verbruik van opium in Nederlandsch Indië’ als eene historische bijdrage van onschatbare waarde voor de kennis der zeden van de inheemsche bevolking dier landen, bijzonder genoemd en geroemd te worden135. Ook in sommige staatkundige week- en dagbladen komen hoogstbelangrijke artikelen voor over koloniale aangelegenheden, welke aan hem worden toegeschreven; maar

{==107==} {>>pagina-aanduiding<<}

daar hij ze niet heeft onderteekend, vind ik geene vrijheid om zijnen naam aan die opstellen te verbinden.
 
Jean Chrétien Baron Baud is in den namiddag van den 27 Juny 1859 te 's Gravenhage overleden. Zijne uitvaart volgde op vrijdag den 1 July. Uit den breeden kring van bloedverwanten en vereerders, die zich om zijn graf schaarden, traden drie mannen, een beproefd vriend136, een geacht Christenleeraar137 en een dankbare zoon138, als getrouwe tolken op, om welverdiende hulde te brengen aan zijne algemeen erkende deugden en verdiensten. De woorden, uit hunne diep geroerde harten tot de aanwezigen gesproken, vonden weêrklank in aller gemoederen. De laatste pligt der liefde was aan Jean Chrétien Baud bewezen. Aan de aarde was wedergegeven, wat aan de aarde toebehoort:

‘'t Was de schelp, de parel niet; 
In 't onmeetlijk Godsgebied 
Gaat geen parel ooit verloren’139. 


's Gravenhage, Januarij 1860.
P. Mijer.


{==108==} {>>pagina-aanduiding<<}


Aanteekeningen.

1) Zie de redevoering, door Baud, als Minister van Marine en Koloniën, uitgesproken in de avondzitting der Tweede Kamer van de Staten Generaal van den 7 october 1841 en opgenomen in de Nederl. Staatsc. van den 18 october 1841, no. 246.
2) Deze ‘zeereis’ is gedrukt te Rotterdam bij M. Wijt en zonen, 1842. - Baud heeft met Ver-Huell zijne eerste zeereis op de oorlogsbrik ‘de Vlieg’ gedaan en is, gedurende hunne driejarige krijgsgevangenschap te St. Salvador op de kust van Brazilië, in naauwe vriendschapsbetrekking met hem verbonden geweest. Zie ook de ‘Herinneringen van eene reis naar de O.I. door Q.M.R. Ver-Huell’, Haarlem, 1835 en 1836, Dl. I. bl. 31, 32. Dl. II. bl. 134-149.
3) Bijblad van de Ned. Staatsc., 1856-1857, II. 437.
4) De ‘Instructiën, door Koning Lodewijk, onder dagteekening van den 9 februarij 1807, voor den Gouverneur Generaal der Aziatische koloniën en bezittingen, èn voor den Gouverneur Generaal en de Raden van Indië’, vastgesteld en te zamen een geheel uitmakende, zijn opgenomen in mijne ‘Verzameling van Instructiën, Ordonnanciën en Reglementen voor de regering van Ned. Indië’. Batavia, 1848, bl. 346-367. Zie ook de ‘inleiding, XVII-XIX.’ Daendels zelf heeft verklaard, ‘dat het te midden der buitengewone en noodlottige omstandigheden, waarin hij zich aanhoudend bevonden heeft, veelmalen noodzakelijk geweest is, zich boven alle vormen te verheffen en geene andere wet te kennen, dan het behoud van de aan hem toevertrouwde bezittingen.’ Staat der Nederl. O.I. bezittingen onder het bestuur van den Gouverneur Generaal Daendels, in de jaren 1808-1811, 's Hage, 1814, 1e st. bl. 22, 106. - Van Alphen beweert, dat Daendels ‘geen enkel beginsel erkende,’ Ned. Staatsc., 1840, no. 168 (Bijvoegsel), en dat hij ‘regeerde als willekeurig gebieder. Het was (zeide hij)

{==109==} {>>pagina-aanduiding<<}

eene tusschenregering van geweld en stilstand van alles, maar ook van maatregelen, waarvan de resultaten aan de kolonie voordeelig zijn geweest.’ Zie zijne ‘Redevoering over het ontwerp van wet der geldleening ten behoeve van de overzeesche bezittingen,’ Leid. 1826, bl. 96, 97. 141-143. 186.
5) Meermalen heeft Baud mij verzekerd, dat de Gouverneur Generaal Janssens, voor zijn vertrek naar Java, door Napoleon van Instructiën voorzien is geworden en dat deze in het archief van het Ministerie van Marine in Parijs te vinden zijn. Door Jhr. Mr. J.K.J. de Jonge, die, op mijn verzoek, in het Rijks-archief, daar naar gezocht heeft, zijn zij daar niet gevonden. ‘Uit alles (schrijft hij mij) schijnt te blijken, dat de Gouv. Gen. Janssens, tot leiddraad en grondslag voor zijn bestuur, het Reglement op het beleid der regering in Indië van 1806 verkreeg, ten minste de hierna volgende missive van den Heer Janssens aan den Minister van Marine en koloniën Decrès doet dit veronderstellen.’ Die brief is van den 19 november 1810:
‘Monseigneur,
La Charte pour le gouvernement et l'administration des possessions dans l'Inde orientale, proposée dans le tems par une commission, composée de personnes instruites et adoptée par le Grand Pensionaire Mr. Schimmelpenninck, mérite des éloges; mais alors la métropole étoit la Hollande sous un gouvernement républicain, d'où il résulte qu'elle doit subir des changemens pour la mettre en harmonie avec l'Empire. L'esprit pourroit en être conservé provisoirement avec ordre au nouveau Gouverneur Général de faire dans une année après son arrivée à l'Isle de Java des observations raisonnées sur tout ce que contient la Charte et de les adresser au Ministre de la Marine et des Colonies. L'exemplaire que j'ai devant moi, Monseigneur, est en langue hollandaise. Je crois que Vôtre Excellence en a une traduction française. Si Elle voulut me la confier écrite en mi-marge, je pourrois à la hâte noter les changemens indispensables. Le tems ne permettra pas de réfondre en entier l'ouvrage qui est assez long, etc.
(get.) Janssens.’
 
Eene beknopte historische toelichting van bet bovenstaande mag ik hier niet terughouden. De door Janssens bedoelde en bij het Staatsbesluit van 11 november 1802. no. 41 ingestelde Commissie zond, onder dagteekening van den 31 augustus 1803, haar verbaal met daartoe behoorende bijlagen, onder welke het Charter, aan het Staatsbewind toe; alle welke stukken zijn opgenomen in mijne bij aant. 4 genoemde ‘verzameling,’ bl. 119-344. Bij Secreet besluit van den 1 september 1803. La. F. werd eene der Subcommissien, waarin het Staatsbewind zich, ingevolge art. 31 der

{==110==} {>>pagina-aanduiding<<}

Staatsregeling van 1801, had gesplitst (de Commissie namelijk van Marine en Kolonien); gelast, om ten aanzien van het voorgedragen Charter te dienen van consideratien en advies. De eindbeslissing is genomen bij het besluit van het Staatsbewind van 27 september 1804 no. 19a, waarbij, op het rapport dier Subcommissie, 1o. het Concept van een Charter voor de Aziatische bezittingen van de Bataafsche Republiek is gearresteerd (met de vele veranderingen, welke het in de handen van het Staatsbewind heeft ondergaan); 2o. dat Concept is aangenomen tot basis van de door den Raad der Aziatische bezittingen en etablissementen, ingevolge een besluit van het Staatsbewind van 14 september 1804, no. 19a, te formeren Concept-Instructie voor de drie Commissarissen van hier naar Indië te zenden tot het in werking brengen van het Charter voor de Aziatische bezittingen en het organiseren van de regering aldaar. Dat Charter is nimmer in werking gebragt. Trouwens de Staatsregeling, onder welke het was ontworpen en vastgesteld, hield in Mei 1803 op te bestaan. De Raadpensionaris, die toen aan het hoofd der zaken kwam, verloor evenwel deze aangelegenheid niet uit het oog. Hij benoemde bij besluit van 11 november 1805, no. 28, de Heeren van Grasveld en Elout tot Commissarissen Generaal en eerstgemelden mede tot Gouverneur Generaal over N.I. en droeg het ontwerpen hunner Instructie en die van het Hoog-Geregtshof op aan eene Commissie, bestaande uit de benoemde Heeren met en benevens de Heeren Mollerus, Scholten van Aschat en Nederburgh, Leden van den Raad der Aziatische bezittingen, met het voornemen, om die ontwerpen vervolgens, in overleg met dat Collegie aftedoen. In eene bijeenkomst van den Raadpensionaris met den Heer Nederburgh in de maand augustus 1805, had eerstgenoemde tevens verklaard van begrip te zijn, dat het Charter, zoo als het door de Commissie, den 31 augustus 1803, aan het toenmalig Staatsbewind ingezonden was, tot grondslag der verdere behandeling dezer zaak en van de zamentestellen instructiën zoude kunnen gelegd worden, zonder dat het noodzakelijk was de punten, daarbij voorkomende, ‘als een Charter en dus als eene onveranderlijke Grondwet’, te beschouwen, terwijl dezelve veeleer als ‘reglementaire punten van bestuur’ door het Gouvernement zouden kunnen worden vastgesteld (Res. van den Raad der Aziat. bezitt. en etabl. van 12 november 1805 no. 173 A). Het gevolg van een en ander is geweest, dat de meergenoemde Raad, bij een brief van den 28 november 1805 aan H.H.M.M., vertegenwoordigende het Bataafsch Gemeenebest, inzond en ter beoordeeling aanbood: a. het concept van een Reglement op het beleid van de regering en het justitiewezen in de Aziatische bezittingen der republiek en van den handel op en in dezelve bezittingen, met eene ophelderende nota, aanwijzende in hoe ver men bij het zamen-
{==111==} {>>pagina-aanduiding<<}
stellen van dat ontwerp was afgeweken van het Charter der Commissie van 1802, zonder met een woord te gewagen van het gewijzigde Charter, vastgesteld bij Staatsbesluit van 27 september 1804; b. de noodige Concept-Instructiën voor de benoemde Kommissarissen Generaal en Gouverneur Generaal van Bataafsch Indië Elout en van Grasveld; c. eene Concept-Instructie voor het Hoog-Geregtshof aldaar. Zoowel het sub a bedoeld Regerings-Reglement, als de gemelde instructiën zijn bij het Staatsbesl. van den 27 januarij 1806 La. Q. (Secreet) gearresteerd, terwijl eene nadere Secrete Instructie voor die Kommissarissen Generaal is vastgesteld bij Staatsbesl. van 10 februarij 1806 La. G. Daarna zijn de Heeren van Grasveld en Elout over Noord-Amerika naar Java vertrokken, maar terwijl zij te New-york wachtende waren op eene scheepsgelegenheid, ontvingen zij aldaar het besluit van Koning Lodewijk Napoleon van 20 junij 1806, waarbij hunne zending met de gevolgen daarvan werd ingetrokken. Bij art. 2 van het besluit van dienzelfden Vorst van 11 Julij 1806 no. 25 werd bepaald, dat het Regeringsreglement, gearresteerd bij Secreet Staatsbesl. van 27 januarij 1806 La. Q., wordt gehouden voor gesurcheerd; en de gestaakte zending van de Heeren Elout en van Grasveld is, eenige maanden later, vervangen door de benoeming van Daendels als Gouverneur Generaal. Hem was bij art. 26 zijner Instructie opgedragen, ‘om met alle naauwkeurigheid op de plaats zelve te onderzoeken de denkbeelden over notabele veranderingen, te maken in de inrigtingen onder de Javanen, welke verhandeld zijn bij het Rapport van de personele Commissie tot de Indische zaken, gedateerd den 31 aug. 1803, en of het Charter, door die Commissie voorgesteld, geheel of gedeeltelijk zou kunnen worden geadopteerd, als eene Grondwet voor onze Aziatische bezittingen, dan welke veranderingen het oirbaar zou zijn daarin te maken’; en in art. 27, ‘om de bezwaren dier Commissie tegen het verlaten van het stelsel der verpligte koffij- en peperleverantie aan den Staat, te overwegen, en den Minister ter zake te adviseren’; maar Daendels zelf heeft verklaard, omtrent het laatste punt tot geene bepaalde overtuiging gekomen te zijn, terwijl zijn oordeel over de ontwerpers van het Charter van 1803 gansch niet vleijend was. Zie bl. 103 en 104 van zijn hierboven aangehaald werk. Met het oog op deze aan Daendels verstrekte, doch door hem niet uitgevoerde lastgeving en op het hierboven medegedeeld schrijven van Janssens, komt het mij waarschijnlijk voor, dat het Charter der Commissie van 1803 ook de grondslag zal hebben uitgemaakt der door Baud bedoelde Instructie van Janssens, even als het heeft gestrekt tot grondslag van het op 27 januarij 1806 door R.J. Schimmelpenninck vastgesteld, maar door Koning Lodewijk bij besluit van 11 Julij 1806 gesurcheerd Regeringsreglement.

{==112==} {>>pagina-aanduiding<<}

6) Bijblad, 1851-1852, II. 475.
7) Bijbl. 1851-1852, II. 448.
8) Bijbl. 1853-1854, II. 1273. 1323.
9) Staatsbl. van Ned. Indië, 1816, no. 5.
10) Nederl. Constitutioneel Archief enz. door Mr. S.P. Lipman, le verzameling, XIII. 21.
11) Bijbl. 1851-1852, II. 447.
12) Batav. Ct. van 16 januarij 1819.
13) Bijbl. 1853-1854, II. 1322.
14) Memorie van adstructie der regering, overgelegd bij het Wetsontwerp, ter voorziening in de geldelijke behoeften van 's Rijks overzeesche bezittingen, vastgesteld bij de Wet van 23 Maart 1826 (Ned. Staatsbl. no. 12).
15) Ned. Staatsc., 1824, no. 79 en 199; 1841, no. 6; 1844, no. 161 (tweede bijvoegsel); Bijbl. 1853-1854, II. 73.
16) Bijbl. 1853-1854, II. 1132.
17) Beraadslagingen in de Kamers der Staten Generaal over de ontwerpen der Wetten van 23 Maart 1826 (Staatsbl. no. 12), 22 decemb. 1827 (Staatsbl. no. 63) en 27 decemb. 1828 (Staatsbl. no. 90), bij welke de renten eener schuld van ƒ 37,700,000, gevestigd op de territoriale en andere inkomsten en bezittingen van het Rijk in O.I., voor zoo veel noodig, van 's Rijks wege zijn gewaarborgd. Zie ook het bijvoegsel der Ned. Staatsc. van 1840, no. 232.
18) ‘Het heeft (zeide Baud) in mijne vroegere loopbaan op mijnen weg gelegen, om het stelsel, hetwelk aan het moederland zulk een rijken oogst van millioenen heeft bezorgd, te helpen invoeren en bevestigen. Ik heb daartoe medegewerkt, als het éénige middel om het Vaderland te behoeden voor groote rampen, ja waarschijnlijk voor het Staatsbankroet.’ Bijbl. 1854-1855, II. 872.
19) Bijbl. 1851-1852, II. 447-449.
20) Staatsbl. van Ned. I., 1834, no. 22, bladz. 50. 51.
21) Staatsbl. van N.I. 1834, no. 22, bladz. 52. De Heer Stolte heeft beweerd, dat de suikercultuur in het tijdvak van 1826-1830, geheel in verval was, en soms slechts zoo veel opleverde als voor den japanschen handel noodig was. Bijbl. 1851-1852, II. 443.
22) Bijbl. 1851-1852, II. 449. 476.
23) Bijbl. 1853-1854, II. 1100.
24) Bijbl. 1856-1857, II. 694.
25) Bijbl. 1854-1855, II. 869. Zie ook de Ned. Staatsc., 1844, no. 161 (eerste en tweede bijvoegsel), en 1847, no. 194.
26) Bijbl. 1853-1854, II. 1138.
27) Staatsbl. van N.I., 1834, no. 22.

{==113==} {>>pagina-aanduiding<<}

28) Staatsbl. van N.I., 1834, no. 22. bladz. 68.
29) Bijbl. 1853-1854, II. 1307. 1323.
30) ‘Kort overzigt der financiële resultaten van het stelsel van cultures onder den Gouverneur Generaal J. van den Bosch’; en ‘Blik op het bestuur van N.I. onder den Gouverneur Generaal J. van den Bosch, voor zoo ver het door denzelven ingevoerde stelsel van cultures op Java betreft, openbaar gemaakt bij besluit van den Gouv. Gener. a.i. van den 28 Maart 1834, no. 1.’ Beide deze brochures zijn uitgegeven door de redactie van ‘de Oosterling.’
31) Ned. Staatsc., 1834, no. 307.
32) ‘Iets over den voorgaanden en tegenwoordigen staat van Ned. I., vergezeld van eene beoordeeling der twee onder no. 30 genoemde vlugschriften, door N. van Elten, D.J.Z., Kommies bij het kabinet van het Departement van Koloniën.’ 's Gravenh. en Amsterdam, bij de gebr. van Cleef, 1835.
33) In 1841 heeft Baud, als Minister van Koloniën, het Indisch bestuur bevolen, om de contracten door minnelijke schikkingen met de fabrikanten in het belang der planters te wijzigen, door hun, van regeringswege, het voordeel van eene gedeeltelijk vrije beschikking over de suiker aantebieden. Aan die bevelen is in 1847 eene ruimere uitvoering gegeven. Bijbl. 1853-1854, II. 112.
34) Bijbl. 1853-1854, II. 1259.
35) Staatsbl. van N.I., 1833, no. 7.
36) Staatsbl. van N.I., 1832, no. 35.
37) Ned. Staatsc., 1841, no. 6, en 1844, no. 161 (tweede bijvoegsel). Zie ook het (gedrukt) Procesverbaal van de vergaderingen der Commissie, benoemd bij Kon. besluit van 23 februarij 1842, no. 63, tot onderzoek der koloniale remiserekening gedurende 1841, van 7 maart 1842.
38) Bijbl. 1853-1854, II. 1100.
39) Bijbl. 1853-1854, II. 100-102. Ned. Staatsc. 1842, no. 142 (eerste bijvoegsel).
40) Memorie van toelichting, behoorende bij het Wetsontwerp tot vaststelling van een Regeringsreglement van N.I., aangeboden bij Kon. boodschap van 15 october 1853. Art. 59 (64 nieuw).
41) Bijbl. 1856-1857, II. 718. 719. De Generaal van den Bosch, stichter der Maatschappij van Weldadigheid en die deze inrigting dienstbaar gemaakt heeft aan de overzeesche bezittingen van den Staat, wilde, tot dat einde, o.a. ook met valide bedelaars in de binnenlanden van Sumatra eene europesche kolonie vestigen ‘als een der beste middelen om ons, bij voortduring, het bezit dier landen te verzekeren.’ Baud echter was van oordeel, dat indien daartegen, uithoofde van de regten der eigene bevolking, geen bezwaar bestaat, eene uitzending van bedelaars wel

{==114==} {>>pagina-aanduiding<<}

zou kunnen worden eene ‘bijdrage’ tot die kolonisatie, maar nimmer ‘de grondslag daartoe.’ Ned. Staatsc. 1843, no. 13 (bijvoegsel, bladz. 5. 6. 20).
42) Staatsbl. van N.I., 1835, no. 39. Bijbl. 1851-1852, II. 398. 1853-1854, II. 1230.
43) Ned. Staatsc., 1847, no. 194.
44) Staatsbl. van N.I., 1836, no. 19.
45) Staatsbl. van N.I., 1834, no. 3.
46) Staatsbl. van N.I., 1835, no. 31. Zie ook dat van 1834, no. 15.
47) Staatsbl. van N.I., 1834, no. 66.
48) Ned. Staatsc., 1846, no. 276 (tweede bijvoegsel). Bijbl. 1851-1852, II. 450. 451. 483.
49) Javasche Courant van 28 augustus 1839.
50) Javasche Courant, 1834, no. 94.
51) Staatsbl. van N.I., 1836, no. 22. Baud heeft niet alleen bij de in den tekst bedoelde gelegenheid, maar bij alle gelegenheden, wanneer daartoe aanleiding bestond, de loflijkste getuigenis afgelegd van de trouw en verdiensten van 's lands burgerlijke en militaire dienaren in onze overzeesche bezittingen. ‘Ik behoef (zeide hij eens) geen protestatien afteleggen van bewondering en achting voor het Indisch leger van vroegeren, van lateren en van den tegenwoordigen tijd. Ik behoef van mijne gehechtheid aan de ware belangen van dat leger te minder te gewagen, omdat ik meen, dat menige daad van mijn openbaar leven daarvan het getuigenis heeft geleverd.’ Bijbl. 1853-1854, II. 1202. En bij eene andere gelegenheid schroomde hij niet te verklaren: ‘Ik loop weinig gevaar van te worden tegengesproken, wanneer ik zeg, dat er geen beter Corps ambtenaren is dan dat van N.I.’ Bijbl. 1851-1852, II. 1258. Het tijdperk zijns levens, waarin hij tot dat Corps behoorde, was een van die, waarop hij met het meeste genoegen terugzag. T.a. pl.
52) Nederl. Staatsc., 1839, no. 302.
53) Nederl. Staatsc., 1839, no. 307.
54) Nederl. Staatsc., 1841, no. 6.
55) Nederl. Staatsc., 1839, nis 301. 305. 307, en 1840, nis 4. 7-14.
56) De Heer van Dam van Isselt in de zitting der Tweede Kamer van 18 december 1839, Ned. Staatsc. van dat jaar, no. 307.
57) Nederl. Staatsc., 1840, no. 17-20.
58) Nederl. Staatsc., 1842, no. 142 (eerste bijvoegsel). De besparingen op den overvoer en het te gelde maken der gouvernementsproducten, onder het bestuur van den Minister Baud, van 1840-1848, tot stand gebragt of voorbereid, hebben blijkens eene aanwijzing van den Minister van Koloniën Pahud, be-
{==115==} {>>pagina-aanduiding<<}
dragen eene som van ƒ 2,567,451. Bijbl. 1851-1852, II. 471.
59) Nederl. Staatsc., 1841, no. 6.
60) Nederl. Staatsc., 1841, no. 6.
61) Nederl. Staatsc., 1842, no. 142 (eerste bijvoegsel).
62) Nederl. Staatsc., 1842, no. 139 (bijvoegsel).
63) Nederl. Staatsc., 1842, no. 145.
64) Nederl. Staatsc., 1842, no. 153, 155, 156 en 162.
65) Nederl. Staatsc., 1841, no. 226. - 1843, no. 265. 1844, no. 161 (eerste bijvoegsel).
66) Nederl. Staatsc., 1841, no. 226.
67) Nederl. Staatsc., 1845, no. 288.
68) Nederl. Staatsc., 1841, no. 226. - 1842, no. 142. 1844, no. 161. 1846, no. 276. 1847, no. 194.
69) Nederl. Staatsc., 1843, no. 265; 1844, no. 161; 1845, no. 288; 1847, no. 194. Bijbl. 1856-1857. II. 405.
70) Nederl. Staatsc., 1841, no. 226.
71) Nederl. Staatsblad, 1841, no. 38. Bijbl. 1856-1857, II. 405.
72) Nederl. Staatsc., 1844, no. 161; 1845, no. 288.
73) De Heer Luzac, Nederl. Staatsc., 1846, no. 276.
74) Nederl. Staatsc., 1846, no. 276. (eerste bijvoegsel).
75) Nederl. Staatsc., 1841, no. 226; 1843, no. 265.
76) Nederl. Staatsc., 1847, no. 194; 1843, no. 297.
77) Nederl. Staatsc., 1843, no. 127, 128 (bijvoegsel); 1844, no. 31. 33. 42. 146.
78) Wetten van 24 april 1836 (Staatsbl. no. 11) art. 2 en 4; en 25 junij 1844 (Staatsbl. no. 28) art. 12. Nederl. Staatsc. 1844, no. 124 en 148.
79) Nederl. Staatsc., 1844, no. 42.
80) Uit de geldmiddelen van 's Rijks overzeesche bezittingen is van 1840-1848 in 's lands kas gestort eene som van ƒ 95,747,534,835.
81) Bijbl., 1854-1855, II. 870.
82) Nederl. Staatsc., 1842, no. 112; 1845, no. 288; 1846, no. 276; 1847, no. 194. Bijbl., 1850-1851, II, 210. 484. 1854-1855, II, 457. 458. Baud heeft in 1844 ook de afschaffing der bazaarregten op Java gewenscht, maar onder de toenmalige gesteldheid van 's Rijks financiën was dezelve, zonder equivalent, onmogelijk, en dat equivalent was vóór 1848 niet aanwezig. Bijbl., 1854-1855, II. 872.
83) Nederl. Staatsc., 1845, no. 69.
84) Namelijk het Regeringsreglement voor de Kolonie Suriname dd. 9 augustus 1832, no. 89, gedeeltelijk gewijzigd bij besluit van 6 november 1844, no. 11, zonder dat de Raad van State

{==116==} {>>pagina-aanduiding<<}

vooraf gehoord was, hetwelk door den Minister Baud onnoodig was beschouwd, omdat het laatstgenoemd besluit slechts eene speciale, geene algemeene strekking had.
85) Nederl. Staatsc., 1845, no. 144 (eerste bijvoegsel), no. 175.
86) Nederl. Staatsc., 1845, no. 152.
87) Nederl. Staatsc., 1845, no. 174 (bijvoegsel).
88) Nederl. Staatsc., 1845, no. 240, 241, 245, 275, 288. 1846, no. 276.
89) Nederl. Staatsc., 1844, no. 262. 268. (eerste bijvoegsel).
90) Nederl. Staatsc., 1844, no. 264, 270.
91) Nederl. Staatsc., 1844, no. 295.
92) Nederl. Staatsc., 1845, no. 123 seqq.
93) Nederl. Staatsc., 1845, no. 127 (bijvoegsel).
94) Nederl. Staatsc., 1845, no. 127 (bijvoegsel).
95) Bijbl., 1850-1851, II. 10301.
96) Nederl. Staatsc., 1848, no. 60.
97) Bijvoegsel tot de Nederl. Staatsc., 1848, no. 66.
98) Bijvoegsel tot de Nederl. Staatsc., 1848, no. 66.
99) Nederl. Staatsc., 1848, no. 67.
100) Nederl. Staatsc., 1848, no. 65.
101) Nederl. Staatsc., 1848, no. 74.
102) Bijbl., 1850-1851, II. 10301.
103) De Staatsregeling van 23 april 1798 is te Batavia den 17 augustus 1799 plegtig afgekondigd, doch met de uitdrukkelijke verklaring, dat al wat betrekking had tot den staat van het bestuur in Indië voorloopig zoude blijven in statu quo, zonder daarin verandering te brengen of te beproeven, onder bedreiging van anders ‘als verstoorders der goede orde en rust te worden aangemerkt en gestraft.’ Brieven van Bewindhebb. der O.I.C., van 23 april en 31 augustus 1798, en Publikatie van K.K.G.G. van Ned. I., van 8 augustus 1799.
104) Bijbl., 1853-1854, II. 1098.
105) Bijbl., 1853-1854, II. 1202.
106) Bijbl., 1853-1854, II. 1101 seqq.
107) Bijbl., 1851-1852, II. 1209-1216. 1256-1260. 1274. 1278. 1284. 1285. 1286. 1853-1854, II. 656.
108) Bijbl., 1856-1857, II. 405.
109) Bijbl., 1850-1851, II. 483.
110) Bijbl., 1850-1851, II. 198-200.
111) Bijbl., 1850-1851, II. 482. 494.
112) Bijbl., 1851-1852, II. 477. 483.
113) Bijbl., 1853-1854, II. 1372. 1856-1857, II. 674.
114) Bijbl., 1854-1855, II. 870. 871.
115) Zie bladz. 79.
116) Bijbl., 1850-1851, II. 475. 486.

{==117==} {>>pagina-aanduiding<<}

117) Bijbl., 1851-1852, II. 449. 476.
118) Bijbl., 1850-1851, II. 494.
119) Bijbl. 1851-1852, II. 477.
120) Nederl. Staatsc., 1847, no. 194 (bijvoegsel).
121) Bijbl., 1851-1852, II. 449; 1853-1854, II. 1259.
122) De bedoelde rapporten der Staatscommissie zijn uitgegeven te 's Hage bij de Gebr. van Cleef, 1855 en 1856. Zie ook Bijbl., 1854-1855, II. 451. 452.
123) W. von Humboldt, Ueber die Kawisprache.
124) Nederl. Staatsc., 1842, no. 70.
125) Over Inscriptiën van Java en Sumatra, voor het eerst ontcijferd door R.H. Th. Friederich, Batavia, 1857, voorwoord.
126) Nederl. Staatsc., 1841, no. 306 (bijvoegsel); 1842, no. 111.
127) Zie het Voorberigt dezer ‘Reis,’ vii.
128) Bijbl., 1853-1854, II. 1202.
129) Bijbl., 1853-1854, II. 285. Nederl. Staatsc., 1843, no. 265. Bijdragen van het Koninklijk Instituut voor de taal-, landen volkenkunde van Nederl. Indië, I. 1-6.
130) Bijbl., 1850-1851, II. 474. 475. 483.
131) Nederl. Staatsc., 1843, no. 265. Dr. S. Keyzer, Précis de Jurisprudence Musulmane, selon le rite Châfeite, par Abou-Chodjâ. Leide, 1859, Introd. xii.
132) Hoezeer het niet regtstreeks behoort tot het hier behandeld onderwerp, vermeen ik toch niet onvermeld te mogen laten, dat op voorstel van Baud, bij Koninkl. besluit van 28 mei 1842 bepaald is geworden, dat, ter bevordering van het transport van producten en goederen van Samarang naar Kedoe en de zoogenaamde Vorstenlanden van Java en vice versa, bij wijze van bijzondere onderneming, onder de bescherming van het Gouvernement, zal worden aangelegd een ijzeren spoorweg, bestemd om te worden bereden met ijzeren wagens, getrokken door buffels, ossen of paarden. Nederl. Staatsc., 1842, no. 131 en 132. Tegen den wensch des voorstellers is dit ontwerp niet verwezenlijkt geworden.
133) Bijbl., 1851-1852, II. 397. 398.
134) Van de honderd pikels suiker, die men in de jaren 1837, 1838 en 1839, derhalve vóór de optreding van Baud als Minister van Koloniën, hier te lande uit Java bekwam, waren 40 van de slechtste hoedanigheid, 18 blond, 30 grijs en slechts 12 wit. Door de zorg van Baud, ondersteund door die van ondernemende particulieren, werd hierin eene belangrijke verbetering te weeg gebragt, zoodat in 1847, het jaar vóór de aftreding van Baud als Minister, van de honderd pikels in Nederland aangebragt, 54 pikels wit, 15 grijs, 12 blond en slechts 19 bruin zijn bevon-
{==118==} {>>pagina-aanduiding<<}
den. In weinige jaren was de evenredigheid alzoo omgekeerd en de suikers bestonden voor het grootste gedeelte uit die van voortreffelijke hoedanigheid. Bijbl., 1851-1852, II. 1029.
135) No. 2 der ‘Bijdragen enz.’ bladz. 79-194.
136) De Minister van Staat J.J. Bochussen, Minister van Koloniën. ‘Zoo iemand bevriend is geweest (zeide hij in de zitting der Tweede Kamer van 26 november 1859) met dien achtbaren en onvergetelijken man, dan ben ik het geweest. Ik heb op denzelfden dag als Minister den eed met hem afgelegd in handen van Koning Willem I, hij als Minister van Koloniën, ik als Minister van Finantiën. Wij hebben te zamen moeijelijke tijden doorworsteld, tijden, dat men geene batige sloten had; tijden, dat de Minister van Finantiën, als hij de rentebetaling moest aankondigen, moeite had om uit alle kassen van het land zoo veel bij elkander te brengen. Die Staatsman nu heeft mij in der tijd voorgedragen om de belangen van den Staat in Indië te gaan behartigen en na mijn terugkeer zijn wij dezelfde vrienden gebleven - en ik heb niemand meer betreurd dan hem, toen ik hem bij zijne begrafenis, de laatste eer bewees en hulde deed aan zijne nagedachtenis.’ Bijbl., 1859-1860, II. 338.
137) De Wel-Eerw. Heer Ds. C.E. van Koetsveld, Predikant te 's Hage.
138) Jonkh. J.M. Baud. De woorden, door de Heeren Rochussen, van Koetsveld en Baud bij het graf gesproken, zijn zakelijk vermeld in het ‘Dagblad van Zuid-Holland en 's Gravenhage,’ van 2 Julij 1859, no. 153, en in de ‘Nederl. Indië’, van 8 Julij 1859, no. 18.
139) B. ter Haar, Gedichten, II. 22.




{==119==} {>>pagina-aanduiding<<}





Levensberigt van Joannes Andreas Susanna.

Weinig werken zijn krachtiger vermaningen om te gedenken aan de broosheid des menschelijken levens en ons het gezegde des gewijden schrijvers ‘alle vleesch is als gras, dat heden bloeit en morgen in des oven geworpen wordt’ voor den geest te roepen, dan het boekdeel, 't welk jaarlijks door de Maatschappij der Nederlandsche Letterkunde te Leyden aan hare leden wordt rondgedeeld en dat na de handelingen der algemeene Vergadering de levensberigten der in het afgeloopen jaar gestorven medeleden bevat. In het deel, dat het najaar van 1858 zag verschijnen, lazen wij een uitmuntend geschreven en hoogst verdienstelijk levensberigt van C.J. Temminck, gevloeid uit de pen van ons medelid Joannes Andreas Susanna; slechts ruim een jaar is er vervlogen en reeds zet ik mij neder om te voldoen aan het verlangen van het bestuur dezer maatschappij, die mij heeft uitgenoodigd eene levensschets van den Schrijver van dat levensberigt optestellen.

{==120==} {>>pagina-aanduiding<<}

Zal het volgende jaar uw levensberigt worden medegedeeld - het mijne? De sluijer der toekomst houdt het verborgen, en wij vermoeijen ons te vergeefs, zoo wij trachten ook slechts eene slip daarvan op te ligten.
 
Het is met weemoed dat ik gedenk aan hem, wiens beeld ik zal trachten te schetsen. Slechts zeer weinig jaren was het mij vergund zijnen omgang te genieten, doch die weinige jaren waren voldoende om mij in hem te doen kennen een helder hoofd en warm hart, dat vol was van menschenliefde en zucht om anderen op velerlei wijzen nuttig te zijn en dienst te bewijzen.
Ik heb in hem aangetroffen een' man van uitnemende gaven des geestes, die hij met zedigheid meer plagt te verbergen dan te vertoonen en ik heb verwonderd gestaan over de mate van kennis, die hij zich geheel door eigen zucht tot onderzoek en door eigen werkzaamheid had weten te verwerven; want zoo iemand, Susanna was autodidact.
Joannes Andreas Susanna werd te Leyden geboren op den 11den December 1795. Hij was een zoon van Joannes Baptista Susanna, die in zijne jeugd zijn vaderland, noordelijk Italie, verliet om zich in Holland neder te zetten, alwaar hij handel in manufacturen dreef. Susanna's moeder heette Elisabeth Koch. Nog zeer jong zijnde had hij reeds het verlies van zijnen vader te betreuren.
Hij was slechts even twee jaren oud, toen eene zuster zijner moeder het knaapje tot zich nam om voor zijne ontwikkeling te zorgen. Deze liet hem het eerste onderwijs bij Meester Verburg genieten en hij was op diens school aan het Rapenburg gezeten en bezig met zich de eerste notien van het schrijven of rekenen eigen te maken op den noodlottigen 12den Januarij 1807, toen het springen van het kruidschip, dat in die gracht lag, een gedeelte der stad verwoestte en zoo vele familiën in rouw dompelde. Joannes werd met zijne makkers onder de puinhoopen bedolven en

{==121==} {>>pagina-aanduiding<<}

eerst na verloop van twee uren, doch zonder belangrijke kwetsuren, daar onder uit gehaald (volgens een' zijner vrienden, zou hij met nog een' schoolmakker zich zonder behulp van anderen hebben naar boven geworsteld.) Of hij na de vernieling van die school, nog eene andere binnen Leyden heeft bezocht, is mij onbekend; maar korten tijd daarna vertrok hij naar een proseminarium te Uden. Zijne bestemming was dus geestelijke te worden bij de Roomsch-Catholieke Kerk; het proseminarium zou hem later aan het Seminarium afstaan; zoodanig was het verlangen zijner familie.
Doch zoodanig was het verlangen van Susanna niet. Mogt hij ook al als kind eenige ingenomenheid hebben getoond met het denkbeeld om in den geestelijken stand te worden opgenomen, toen zijn veertiende jaar was aangebroken, dacht hij er anders over en lachten hem misschien andere levensbeelden in de toekomst tegen. Hij verliet, of liever gezegd, hij ontliep het proseminarium en deze eigendunkelijke daad, terwijl zij eene geheel andere rigting gaf aan zijne lotsbestemming, deed hem ook van dien dag af alle te geven verder onderwijs missen. Wat hij in het onbegrensde veld van menschelijke kennis zoude te weten komen, hing voortaan alleen van zijn eigen lust en eigen ijver af.
Wanneer men dit wèl in het oog houdt en bedenkt van welk overwegend voorregt Susanna sedert verstoken bleef en hoe hij zonder gids met moeite zijnen eigenen weg zoeken moest, dan staan zij, die hem in lateren tijd gekend hebben, verbaasd over de schatten, die hij met zoo onverflaauwden ijver verzameld heeft.
Hij moest nu op eene of andere wijze zien tot een middel van bestaan te geraken; daartoe werd hij vooreerst apothekers leerling in de apotheek van de Wed. Schoenmaker. Doch toen hij den ouderdom van zeventien jaren bereikt had, opende zich voor hem een andere loopbaan. Hij werd als klerk aangenomen op het parket van den Heer Verschuur, officier van justitie, en aldaar binnen korten tijd

{==122==} {>>pagina-aanduiding<<}

tot commies aangesteld. Het was in die betrekking, dat hij zich die gemakkelijkheid van stellen en dat den-wegweten in de behandeling van administrative en judicieële zaken eigen maakte, welke hem later zoo zeer, voornamelijk in het belang van anderen, is te pas gekomen. Hij werd hier, 't geen hij tot zijnen dood gebleven is, de vraagbaak van velen, wien hij steeds met de meeste welwillendheid zijnen raad verleende, den naasten en besten weg aanwees om tot het verkrijgen hunner eischen of aanvragen te geraken en voor wie hij steeds belangeloos zoovele brieven en verzoekschriften gesteld heeft. Zijne hulpvaardigheid werd daardoor algemeen bekend en daar hij in kennis geraakt was met vele personen van eenigen invloed en geene moeite schuwde of ontzag, mogt het hem meermalen gelukken voor velen te verwerven, wat zij verlangden of waarop billijkheid hun aanspraak gaf.
Inmiddels bleef hem tusschen die bezigheden nog tijds genoeg over om nu dan aan eene opwelling van dichterlijke aandrift gehoor te geven en zich te gelijk in het werktuigelijke der dichtkunst te oefenen. Ook was het hem een groot genoegen vermaarde dichters en redenaars te hooren, waarom het hem bijzonder aangenaam was, dat de Hollandsche Maatschappij van fraaije Kunsten en Wetenschappen hem onder het getal harer leden opnam.
Het scheen nu of Susanna's leven in dezen werkkring zachtkens zoude voortvloeijen, toen hem een buitengewoon voorstel gedaan werd, dat terstond levendige deelneming bij hem opwekte.
In het jaar 1815 had de koninklijke goedgunstigheid het uit Parijs teruggehaalde kabinet der Stadhouders, uit voorwerpen van natuurlijke historie bestaande, aan de Leydsche Hoogeschool ten geschenke gegeven en met het reeds bestaande kleine Academische museum vereenigd. De directeur, Professor Brugmans had deze verzameling gerangschikt en reeds aanzienlijk uitgebreid, toen zijn plotselinge

{==123==} {>>pagina-aanduiding<<}

dood de nieuwe inrigting van haar kundig en ijverig hoofd beroofde. In plaats van den overleden hoogleeraar werd de de Heer C.J. Temminck tot directeur van het museum aangesteld, dat met zijne allerbelangrijkste verzameling vermeerderd werd en nu den naam van 's Rijks Museum van natuurlijke historie verkreeg. De administratie of eigenlijk het algemeene toezigt onder Brugmans was door dezen aan den officier van gezondheid L.F. Thyssens, zijnen aide-decamp opgedragen, die zeker door vele uitmuntende hoedanigheden en voortvarenden ijver voor deze betrekking bijzonder berekend was. Hij heeft haar tot in het jaar 1824 vervuld, toen de dood ook hem van het tooneel der levenden deed aftreden. Temminck, misschien door Thyssens zelven op Susanna opmerkzaam gemaakt, want deze was een vriend van Thyssens' jeugd, meende in hem nu een' uitmuntenden administrateur voor het zoo bloeijende en telken jare aan schatten toenemende Museum ontdekt te hebben en liet hem daaromtrent een voorstel doen. Susanna, die steeds voor de kennis der natuur groote voorliefde had gekoesterd en ook zelf eene niet onbelangrijke verzameling van inlandsche vogelen bezat, rekende het eene onderscheiding aan de nog jeugdige instelling verbonden te worden en ofschoon de bezoldiging, die hij door zijne betrekking genieten zoude, slechts gering was en daarentegen de werkzaamheden, daaraan verknocht, in aantal niet gering waren, nam hij met blijdschap het voorstel aan.
Op den 1en Januarij 1825 aanvaardde Susanna zijne betrekking en toonde reeds spoedig dat hij geheel doordrongen was van diezelfde geestdrift en datzelfde vuur, welke de ambtenaren aan die inrigting verbonden bezielden, en welke door Temminck zelven steeds op nieuw door voorbeeld en toespraak werden aangewakkerd en levendig gehouden. Ook verging er slechts korte tijd, of Susanna genoot het onbeperktste vertrouwen van den directeur, zoodat hij, wanneer deze, hetgeen meermalen gebeurde, uitlandig was,

{==124==} {>>pagina-aanduiding<<}

nagenoeg als hoofd der inrigting fungeerde. Veelvuldig waren Susanna's bezigheden aldaar en uitgebreid zijne briefwisseling, zoowel met de reizigers voor het museum in onze koloniën als met de talrijke personen, die uit eigen aandrang voor die inrigting verzamelden of van wie voortdurend voorwerpen van natuurlijke historie werden aangekocht.
Met eenigen dezer was Susanna persoonlijk bekend geworden en daaronder had hij met enkelen een' bijzonderen band van vriendschap aangeknoopt.
Onder dezen moeten wij met name vermelden Hendrik Boie, den natuurkundige, die in 1821 te Leyden gekomen was, met hartstogtelijke liefde voor de wetenschap bezield, in korten tijd onbegrijpelijk veel voor 's Rijks museum had gearbeid, in December 1825 met Macklot en van Oort naar Java vertrok en aldaar reeds in September 1827 aan eene febris bilioso-nervosa bezweek. In de weinige jaren, welke Susanna en Boie met elkander hadden omgegaan, hadden beiden elkander op hunne regte waarde leeren schatten en hoogachting had zich in warme vriendschap opgelost. Was het steeds voor Susanna eene aangename verpligting geweest, om telkens wanneer er brieven of berigten omtrent de reizigers in onze koloniën aangekomen waren, daarvan korte uittreksels medetedeelen in de ‘Algemeene Konst- en Letterbode,’ toen de treurige mare van Boie's vroegtijdig afsterven het Vaderland bereikt had, was het voor Susanna eene behoefte des harten van het leven zijns vriends eene schets te ontwerpen en voor het algemeen verkrijgbaar te stellen. Zij werd het eerst opgenomen in het ‘Magazijn voor wetenschappen, kunsten en letteren’ van den Heer (later Hoogleeraar) N.G. van Kampen, en getuigde van des Schrijvers hooge ingenomenheid met de talenten, het karakter en de werkzaamheid van zijnen edelen vriend, evenzeer als van de warmte en hartelijkheid zijner toegenegenheid. Doch tevens toonde zij aan dat Susanna, in spijt der weinige opleiding vroeger door hem genoten, met groot gemak

{==125==} {>>pagina-aanduiding<<}

en op eene uitnemende wijze de pen wist te voeren.
De levensschets werd kort daarop in de hoogduitsche taal overgebragt en, met brieven van den overledene verrijkt, in Duitschland ter perse bezorgd, hetgeen den Schrijver ten spoorslag verstrekte om de brieven in het Hollandsch te vertalen en met de levensschets nogmaals, doch nu als een afzonderlijk werk, het licht te doen zien. Dit werk getiteld: Levensschets van Hendrik Boie, en hulde aan zijne deugden en verdiensten, benevens eenige door hem geschreven brieven, gedurende zijne reis en verblijf in Oost-Indië; door J.A. Susanna, verscheen in 1834 te Amsterdam bij P. Meijer Warnars in octavo. Een gegraveerd portret, met grafschrift daaronder, staat tegenover den titel. Liefelijk is het beeld, dat ons de levensbeschrijving aanbiedt, welke, ofschoon slechts onder den nederigen titel van schets in het licht gegeven, een volkomen geheel oplevert, daar de Schrijver evenzeer bij de kindsheid en het ouderlijke huis van zijnen held verwijlt, als hij hem later naar Leyden en eindelijk op den onmetelijken oceaan en in het paradijs, dat men Java noemt, vergezelt, terwijl hij overal uitvoerig genoeg is, om niet naar verzwegen bijzonderheden te doen verlangen. Bijzonder belang boezemen ook de brieven in, die in eenvoudigen toon geschreven zijn en vooral door natuurkundigen op hooge waarde werden gesteld, om de vele wetenswaardige bijzonderheden, die zij bevatten.
Wij veronderstellen dat het zoowel aan het uitgeven dezer levensschets, die zeker in Oost-Indië algemeen verspreid is geworden, als aan Susanna's bekenden ijver voor zijne betrekking en de studie der natuurlijke geschiedenis zal zijn toeteschrijven, dat het Bataviaasch Genootschap van Kunsten en Wetenschappen hem in 1837 tot corresponderend lid benoemde. Reeds was hij in 1829 lid geworden van het Groningsch Genootschap tot bevordering der natuurlijke historie te Groningen en in 1838 ontving hij zijn diploma als

{==126==} {>>pagina-aanduiding<<}

lid van het Noord-Brabantsch Genootschap van Kunsten en Wetenschappen.
Susanna ging inmiddels voort in de uren, die hem de uitoefening zijner betrekking ter verpoozing overliet, zich op literarisch gebied te bewegen. Hij deelde, in het eerste deel van het Tijdschrift de Gids, Berigten mede over Sumatra, uittreksels uit een dagboek van zijnen vriend S. Muller, welke met belangstelling ontvangen werden. Hij vertaalde verscheidene werkjes, welke evenwel, zoo wij ons niet vergissen, niet met den naam des vertalers op den titel het licht hebben gezien. Daaronder behooren werkjes van Madame de Genlis, Mad. de Montholieu, Mad. Cottin, Schlegel's Opmerkingen over Parijs, Metusko of de Polen van Pigault Lebrun, de Leerredenen van de Boulogne en anderen meer. Ook moeten wij hier opnoemen eene Verzameling van leerrijke fabelen voor de jeugd, lieve versjes met plaatjes 1; de Goede voorbeelden, 12 vertellingen en De gevolgen der deugd en der ondeugd, twee verhalen naar de platen van Jules David, welke den prijs hadden behaald, door den Heer Benjamin Delessert uitgeloofd. Het laatste boekje was geene vertaling; Susanna zond er een exemplaar van ten geschenke aan Delessert en deze bedankte hem in een' zeer vleijenden brief voor zijne medewerking tot het bereiken van het door hem beoogde zedelijke doel.
Doch korten tijd daarna werd hem van regeringswege de redactie van een meer omvattend en belangrijker werk opgedragen, namelijk van de Verhandelingen over de natuurlijke Geschiedenis der Nederlandsche Overzeesche bezittingen

{==127==} {>>pagina-aanduiding<<}

door de leden der natuurkundige Commissie in Indië en andere schrijvers. Het was in 1839, dat een begin werd gemaakt met het schikken der bouwstoffen van dit prachtwerk, dat in drie afdeelingen gesplitst, bevattende zoologie, botanie en land- en volkenkunde, zou uitgegeven worden. Elke afdeeling moest een bijzonder deel in royaal folio vormen, dat met platen en kaarten zou worden verduidelijkt en versierd. Volgens dat aldus beraamde plan heeft dat werk ook het licht gezien. Het kan verwondering baren, wanneer men ziet dat de directeur Temminck zelf, van wien men (het buitenland ten minste) in de eerste plaats, een voornaam aandeel in het stellen der stukken moest verwachten, dezen arbeid geheel aan anderen overliet. De voornaamste Schrijvers waren de voormalige reiziger, de natuurkundige Dr. Salomon Muller, die het geheele onderdeel Land- en Volkenkunde bearbeidde, en zijn laatste reisgenoot, de natuurkundige Korthals, die alles wat tot de Afdeeling Botanie behoorde, heeft gesteld. De derde afdeeling, die der Zoologie is uit de pennen van verschillende Schrijvers gevloeid; Prof. G. Sandifort gaf daarin de Anatomie van den Orang-oetan, de Heeren Dr. Schlegel, Muller en de Haan beschrijvingen van dieren uit verschillende klassen. Het aandeel van Susanna in dezen gemeenschappelijken arbeid bestond voornamelijk hierin, dat hij de wel eens minder zamenhangende opstellen der Schrijvers tot een doorloopend geheel vereenigde en gedeelten van stukken, die door twee der schrijvers in hunne moedertaal waren opgesteld, in onze taal overbragt. Ook was hem bij de redactie de geheele correctie van het veel omvattende werk opgedragen. Het was dus geen geringe taak, die hij op zich nam en die hij binnen een tijdvak van vijf jaren ten einde heeft gebragt.
Susanna's leven vloeide nu kalm daarheen; hij was gelukkig in zijne betrekking en in den omgang met zoo vele geleerden, die het toen meer en meer beroemd geworden

{==128==} {>>pagina-aanduiding<<}

Leydsche museum bezochten en somtijds geruimen tijd binnen de stad zijner inwoning verbleven. Behoefde een van dezen zijne hulp, zijne aanwijzingen, of mededeelingen van herkomst der talrijke voorwerpen, in de galerijen van het museum aanwezig, steeds was hij bereid aan het uitgedrukte verlangen te voldoen en het was hem een waar genoegen den natuurkundigen de studie en het onderzoek gemakkelijk te maken.
Doch hij was tevens nog in andere rigtingen werkzaam. Wij hebben vroeger reeds gezegd dat hij de vraagbaak voor velen in belemmerende omstandigheden was. Een corollarium daarvan moest natuurlijk wezen, dat hij zich door zijne medeburgers verschillende commissiën en andere betrekkingen zag opdragen, die hij volgaarne op zich nam, wanneer hij begreep daardoor voor velen nuttig te kunnen zijn. Zoo werd hij geroepen om lid te zijn der directie van de tentoonstelling voor de algemeene armen in 1850 gehouden; zoo verlangde men hem lid te zien der Leidsche Subcommissie tot het oprigten van een standbeeld voor Koning Willem II te 's Gravenhage; zoo benoemde hem de Maatschappij tot Nut van 't Algemeen tot lid der directie van hare onderwijzers-kweekschool. Het departement Leiden van het Instituut voor doofstommen te Groningen benoemde hem tot directeur en hij nam als zoodanig gedurende vele jaren de betrekking van secretaris en penningmeester waar.
Ofschoon zelf geen musicus, was hij een groot liefhebber en juist beoordeelaar van toonkunst en hij zag zich dan ook spoedig door de Maatschappij, die de verspreiding en behartiging dezer edele kunst binnen Leyden ten doel heeft, tot commissaris en penningmeester benoemd, terwijl hem, die reeds lid was van het kerkbestuur der parochiale kerk van St. Petrus, de werkzaamheden van beschermheer van het koor aldaar werden opgedragen.
In al deze betrekkingen betoonde hij dezelfde naauwgezetheid omtrent de vervulling zijner verpligtingen en den-
{==129==} {>>pagina-aanduiding<<}
zelfden ijver ter uitbreiding en in stand houding der maatschappijen en instellingen. Van meer doorgrijpend en algemeen nut evenwel was eene andere betrekking, die de administrateur van 's Rijks museum in 1846 op zich nam en die hij mede tot aan zijn overlijden heeft bekleed. Wij bedoelen het lidmaatschap der plaatselijke schoolcommissie, eene werkzaamheid, die vooral in deze stad van zoo groot gewigt is.
Al deze verschillende betrekkingen, hoe vele uren zij hem mogten afvorderen, lieten hem nog tijds genoeg over om zich nu en dan met het stellen van eenig stukje over natuurlijke historie of plaatsbeschrijving bezig te houden, welke dan in een of ander tijdschrift werden opgenomen. Ook bleef hij de zoozeer door hem geliefde dichtkunst beoefenen. Susanna's dichtbron vloeide gemakkelijk en als van zelf; zij ruischte zacht murmulend en kabbelend over een glanzig bed van kiezels, maar stortte nimmer met klaterend gedruisch tusschen rotsblokken en omgevallen boomstronken naar beneden. Hoog en verheven was zijn dichttrant niet, maar in zuivere taal wist hij zedelijke waarheden, somwijlen gevoelvol voor te dragen. Daarbij had hij dikwijls een menschlievend doelwit voor het oog, getuige het vrij aanzienlijk getal van verzen, die hij voor de weezen van zijn kerkgenootschap heeft gedicht en die allen zonder den naam des makers aan de huizen der meer gegoede ingezetenen zijn rondgedeeld. Voor hen, die er belang in stellen, teekenen wij hier op, dat die van de jaren 1841, 1843, 1844, 1845, 1853, 1855, 1856 en 1859 uit zijne pen zijn gegevloeid.
Onder de andere gedichten, die wij van hem kennen, behoort eene vertaling van Carl Pfeiffer's Weihe der Töne, een gedicht bij de plegtige inwijding der Leidsche R.C. St. Pieterskerk (28 Julij 1836), een heilwensch aan de gasten, die vereenigd zijne koperen bruiloft vierden, enz.
Als proeve van zijne dichtwijze en om den lezer eenig denkbeeld te geven van den toon, dien Susanna gewoonlijk

{==130==} {>>pagina-aanduiding<<}

aansloeg, zij het ons vergund den aanhef van een' zijner gedichten voor de weezen hier in te lasschen.

‘Eén oogwenk nog en 't uur is daar, 
Het laatste van het stervend jaar: 
Dan wordt gewogen en gemeten, 
Gerekend en de kas geteld: 
Want elk wil op dat tijdstip weten, 
Hoe 't met zijn zaken is gesteld. 
Wij hopen goed, en niet uit nijd, 
Misschien wel wat voor ons profijt: 
Want, valt uw debet-zij wat zwaar, 
En staat het met uw credit naar, 
Wat hebben armen en ook weezen 
Dan niet van 't kwade slot te vreezen! 
Wen 't voorspoed regent op den heer, 
Zoo drupt het op ons kleintjes neêr. 
Dat des uw saldo batig zij, 
Dat hopen en dat wenschen wij! 
  
Men kent der weezen open hand, 
Gewoon te ontvangen, niet te geven; 
Hun kasboek heeft slechts éénen kant, 
Waar ontvangst boven staat geschreven; 
Heel de uitgaaf - zij berust bij U, 
Zoo was het steeds, zoo is 't ook nu. 
In uwe koffers rust de schat, 
Die al hun stofflijk heil bevat. 
Ge ontsloot die steeds met vroom gemoed, 
En smaaktet vaak het zalig zoet 
Der mildheid, vrucht van medelij', 
Den wees bekend, die ook soms blij 
Iets geeft, wie armer is dan hij. - 
Uw credit dan? - o! 't staat in 't hart 
Van hen, wier leniging van smart 

{==131==} {>>pagina-aanduiding<<}

En lijden 't doel is van uw streven; 
't Staat dáár met gouden stift geschreven, 
En 't wordt met dankbaarheid en kracht 
Huns biddens tot Gods troon gebragt: 
Want dankbaar is de wees voor 't goed', 
Dat uwe gunst hem smaken doet! 
't Zal boven ook geschreven staan, 
Wat gij de weezen hebt gedaan, 
En wis van daar daalt op uw wegen, 
Als vruchtbre dauw weêr nieuwe zegen: 
Want geen kap'taal, dat renten biedt 
Zoo hoog als de aalmoes - mits geschied 
In naam van Hem, die wis haar ziet, 
Al zien haar ook de menschen niet. 
Des, rijken! 't geen gij hebt bespaard 
Voor de armen, is niet weggesmeten: 
Gij moogt ze uw schatbewaarders heeten; 
Uw credit, trouw door hen bewaard, 
Wordt eenmaal ook voor hen gekweten; 
Zij bieden U, daartoe bereid, 
Een wisselbrief op de eeuwigheid! 


De meeste zijner dichterlijke voortbrengselen zijn vloeijend en men herkent aan den gemakkelijken gang, dat zij niet in bange nachtwaken met moeite en zweet gebaard zijn; zij rieken niet naar de lampolie. Susanna dichtte voor eigen genot en gelijk zijne nederigheid hem bewoog om er slechts zelden van te gewagen, wanneer de loop van het gesprek zulks medebragt, zoo heeft hij ook slechts een paar zijner verzen met zijnen naam onderteekend het licht doen zien.
Het was in het jaar 1853 dat Susanna lid werd van onze Maatschappij der Nederlandsche Letterkunde, wier bijeenkomsten hij sedert regelmatig bijwoonde.
Toen tegen het einde van het jaar 1857 de gezondheid

{==132==} {>>pagina-aanduiding<<}

van den reeds zeer bejaarden directeur van 's Rijks Museum, den Heer Temminck, meer en meer afnam en hij zelfs eindelijk genoodzaakt werd het bezoeken van zijn geliefd museum te staken, begreep de regering dat zij voorloopig voorzien moest in het geregelde beheer dier inrigting. Toen bleek het dat de wijze, waarop Susanna de hem opgedragen administratie had waargenomen, de volledige goedkeuring had mogen verwerven van den Minister van binnenlandsche zaken, daar Z. Exc. hem en den oudsten Conservator gezamenlijk belastte met de directie van 's Rijks Museum van natuurlijke historie te Leyden gedurende Temminck's ziekte en bij onverhoopt overlijden van dezen. Eervol was zeker deze onderscheiding en Susanna gevoelde zich daarmede te regt gevleid; doch in den gewonen loop van zijne bezigheden kwam vooreerst nog weinig verandering, daar zoo lang Temminck leefde natuurlijk geene veranderingen noch wijzigingen in de inrigting of den gang der zaken werden gemaakt. Toen evenwel op den 30en Januarij 1858 de voortreffelijke directeur overleden was, begon men het maken van eenige veranderingen te beramen, die gedeeltelijk door den nieuwen aanbouw van eene derde verdieping, gedeeltelijk door de verhoudingen van het personeel dringend gevorderd werden. Doch daar men spoedig inzag dat deze plannen doorgrijpend moesten worden uitgevoerd, bleven zij voor het grootste deel op het papier tot het den minister behagen zoude eenen nieuwen Directeur bij de uitgestrekte inrigting te benoemen. Ofschoon nu deze benoeming zich bijster lang wachten liet, bleven de directeuren ad interim aan hun voorgenomen plan getrouw en hielden in den gang des museums nagenoeg de voormaals gebruikelijke orde; alleen werd er aan het in gebruik brengen van nieuwe kasten en het verschikken der voorwerpen op de boven galerijen ijverig gewerkt.
Het duurde tot het midden van Junij 1858, dat op de benoeming van den nieuwen directeur gewacht werd; einde-
{==133==} {>>pagina-aanduiding<<}
lijk verkondigde de Staats-courant dat Prof. J. van der Hoeven tot opperdirecteur en Dr. H. Schlegel tot directeur was aangesteld. De directie ad interim was hierdoor feitelijk opgeheven en later ontving onze Susanna eene missive van den minister van binnenlandsche zaken, waarbij hem dank werd gezegd voor de wijze, waarop hij met zijnen ambtgenoot de regeling van het museum had waargenomen. Hij keerde dus geheel tot zijne vroegere administrative bezigheden terug, welke hij nog gedurende den loop van 14 maanden waarnam, toen hij zich in het laatst van September 1859 plotseling ongesteld voelde worden. Reeds had hij ongeveer zeven jaren geleden een' aanval van beroerte gehad, sedert welken hij meer en meer aan congestie leed, 't geen naar de opmerking van eenige zijner meest vertrouwde vrienden zijn geheugen min of meer verzwakte en hem de gewone gemakkelijkheid van spreken van tijd tot tijd benam.
De bijzonder warme en drooge zomer van het genoemde jaar had op veler gestel nadeelig gewerkt en talrijk waren de personen, die tegen den herfst door koortsen en andere ziekten werden aangetast, welke dikwijls bleken plotseling eene verontrustende wending te nemen. Zoo was het ook hier. De ziekte van Susanna werd in den beginne voor eene voorbijgaandc ongesteldheid aangezien, en slechts zijne toenemende verzwakking van krachten en lusteloosheid en, om haar zoo te noemen, beneveldheid van geest deed eenigen vermoeden, dat zijne ongesteldheid van ernstiger karakter was. Zulks bleek ook inderdaad het geval te zijn. Het afnemen der krachten nam hand over hand toe; slechts nu en dan gelukte het zijnen geest tot volkomen bewustzijn op te heffen en op den avond van den 1en Oct. 1859 overleed de waardige man. Hij had ongeveer den ouderdom van 64 jaren bereikt. Den 5den daaropvolgenden werd zijn lijk door eenen stoet van verwanten en vrienden naar de laatste rustplaats gebragt.
Susanna was in 1826 met Maria Johanna Adriaans,

{==134==} {>>pagina-aanduiding<<}

weduwe van den officier van gezondheid L.F. Thyssens in den echt verbonden. Hij liet bij zijn overlijden twee dochters na, waarvan de oudste met den Conservator aan 's Rijks museum Dr. J.A. Herklots gehuwd is. Eene oudere dochter, die den geestelijken stand had aangenomen, was haren vader in betere gewesten voorgegaan; eene voordochter uit het eerste huwelijk zijner vrouw was met groote gehechtheid aan haren stiefvader verknocht.
Ik meen alzoo in korte trekken naar waarheid het leven geschetst te hebben van eenen man, met wien ik spoedig na mijne komst op het museum (1854) door vriendschap verbonden was en dien ik bijzonder om zijne menschenliefde, hulpvaardigheid en de vrijzinnigheid zijner gevoelens heb hooggeschat. In hem is een regtschapen huisvader, een getrouw en nederig behartiger van de belangen zijner medemenschen ten grave gedaald 1.
 
Leyden, Febr. 1860.
 
Snellen van Vollenhoven.



{==135==} {>>pagina-aanduiding<<}






Levensberigt van Mr. Cornelis Jacobus van Assen.

Het Bestuur van de Maatschappij der Nederlandsche Letterkunde heeft van mij verzocht het opstellen van een levensberigt van Cornelis Jacobus van Assen. Ik heb getracht die opdragt op een ander over te brengen, niet omdat ik geene ingenomenheid voor die taak gevoelde, maar omdat ik meende door te vele weldaden en door te groote vriendschap aan den overledene verbonden te zijn geweest, dan dat ik met volkomen onpartijdigheid zijn verdiensten zoude kunnen vermelden. Men heeft blijven aandringen, en ik heb de opdragt aangenomen, om als leerling en vriend een kort levensberigt van van Assen op te stellen.
De vermelding dezer omstandigheid achtte ik noodig, om het standpunt aan te wijzen, waarop ik mij bij het schrijven van dit levensberigt geplaatst heb. Scheen het mij altijd ongepast, dat tijdgenooten het strenge dooden-gerigt hielden over den man, met wien zij weinig tijds vroeger verkeerd hadden, voor mij als leerling was zulk een gerigthouden over de verdiensten van van Assen geheel onmogelijk. Zoo anderen den overledene als eenen hun geheel vreemde kunnen beoordeelen, ik kan hem niet afscheiden van hetgeen

{==136==} {>>pagina-aanduiding<<}

hij voor mij geweest is; het eenige, dat men regt heeft van mij te vorderen, is, dat ik bij de hulde der vriendschap, niet geheel zal vergeten, hetgeen hij voor wetenschap en letteren was.
 
Cornelis Jacobus van Assen werd geboren den 25 Augustus 1788 te Harlingen. Zijne ouders waren Johannes van Assen en Anna Klasina Jongsma. Zijn vader en zijn grootvader Wynandus van Assen, hebben, als predikanten bij de hervormden, ook door geschriften deel genomen in de godsdienstige bewegingen van hunnen leeftijd 1; en daar twee broeders zijner moeder insgelijks predikanten waren, is het niet te verwonderen, dat de jonge van Assen, toen hij buitengewone begeerte om te leeren toonde, voor de hoogere studiën werd opgeleid. De vader liet de keuze vrij. Van Assen vond zich het meest tot de beoefening van letteren en regtsgeleerdheid aangetrokken.
Nog geen zestien jaren oud, verliet hij de ouderlijke woning om, na van den rector P. Greydanus zijne eerste opleiding genoten te hebben, in het naburige Franeker zijne studiën voort te zetten. De Friesche Academie was in de woelige tijden der Omwenteling bijna ten onder gegaan. Thans begon zij echter het hoofd weder op te beuren. De ledige plaatsen waren aangevuld. Everwinus Wassenbergh en Johannes Willem de Crane hielden hunnen roem bij het onderwijs in de Oude letteren en geschiedenis staande; de hoogleeraar in het natuurregt Johannes Henricus Swildens 2 muntte

{==137==} {>>pagina-aanduiding<<}

door zijn onderwijs weinig uit; maar in 1803 had een uitstekend jeugdig hoogleeraar Deventer verlaten en de plaats ingenomen, die open was gekomen door het vertrek van Johannes Henricus Voorda naar elders. Het was Hendrik Willem Tydeman, tien jaren ouder dan van Assen, thans de hooggeachte Nestor der Nederlandsche regtsgeleerden, aan wien van Assen boven anderen zijne opleiding gewoon was dank te weten.
Vol ijver voor de wetenschap, verbond de 26jarige hoogleeraar zeer spoedig den 16jarigen student aan zich. Kleinere inrigtingen van hooger onderwijs hebben dit eigenaardige, dat zij het wetenschappelijk verkeer tusschen hoogleeraren en studenten vertrouwelijker maken dan dit bij een grooter aantal kweekelingen mogelijk is; zoo dit altijd eenigzins het geval pleegt te zijn, hoeveel meer moest het plaats hebben te Franeker, in een tijdvak, toen alle hoogleeraren bezield waren met een ernstig streven, om zoo mogelijk aan de Friesche hoogeschool haren ouden luister terug te geven. Tien hoogleeraren waren tot het onderwijs geroepen, terwijl het getal der studenten naauwelijks vijftig bedroeg, en onder hen waren nog slechts enkele regtsgeleerden. De studiën waren hoofdzakelijk gemeenschappelijke oefeningen. Onder de leiding van de Crane en Wassenbergh werden de Latijnsche en Grieksche classici vlijtig gelezen en aanteekeningen er op gemaakt, terwijl deze later onder enkele onderwerpen werden gerangschikt. De studenten ondersteunden elkander bij dezen arbeid en de stof voor disputatie en dissertatie vormde zich van lieverlede.
Van Assen behoorde met zijn academievriend J. Pan onder de meest geliefde leerlingen der Franeker hoogleeraren. Het was een feest in de ouderlijke woning te Harlingen, als de student telken jare met grooter lof in den vacantie-tijd huiswaarts keerde. Door broeders en zusters hartelijk geliefd en gevierd, door leermeesters geprezen, door geletterde bloed-
{==138==} {>>pagina-aanduiding<<}
en aanverwanten omringd, vond van Assen in de achting, die hem te beurt viel, een prikkel te meer om zijne buitengewone begeerte om te leeren op te volgen.
De leergierigheid was van Assen zoozeer eigen, dat hij bijna geene ledige oogenblikken kende, om aan zijne gedachten den vrijen teugel te laten; hetgeen hij opstelde was naar zijne overtuiging nooit afgewerkt, het kon altijd verbeterd worden; op zeventigjarigen leeftijd was deze begeerte om te leeren hem nog zóó eigen, dat hij aan zijnen vriend en opvolger Mr. Goudsmit schreef, dat hij het in ernstige overweging nam om nog eens privaat-les in de Grieksche Grammatica te nemen.
Vijf volle jaren bragt van Assen te Franeker door. Zijn vader en zijn vaderlijke vriend H.W. Tydeman drongen er op aan, dat hij ook de hoogeschool te Leiden zou bezoeken, maar derwaarts niet zou vertrekken zonder vooraf eene Disputatie te Franeker verdedigd te hebben, die hij bij zijn bezoek in Holland als eene aanbeveling zoude medebrengen. De wijze, waarop van Assen in de voorrede dit verhaalt, is een bewijs, zoowel van de hooge ingenomenheid van den predikant te Harlingen met zijnen zoon, als van de innige liefde, die de zoon den vader toedroeg. Aan het plan werd gevolg gegeven. Op den 12 October 1809 verdedigde hij onder praesidium van zijnen leermeester H.W. Tydeman de Disputatio juridico-litteraria de M. Tullii Ciceronis oratione pro Aulo Cluentio Avito. Fran. 1809.
Reeds deze eerste proeve doet ons van Assen kennen in zijne zeldzame bekwaamheid, maar ook in de eigenaardigheid van zijne wetenschappelijke rigting. Men bragt teregt in tijdschriften en gesprekken groote hulde toe aan het uitnemende geschrift van den 21jarigen geleerde, maar hetgeen bijzonder de aandacht verdient is, dat dit eerste werk hem reeds doet kennen zooals hij gedurende zijn geheele leven gebleven is. Die naauwe vereeniging tusschen philologie en regtsgeleerdheid, die reeds in zijne Disputatie doorstraalt, is hem altijd bijge-
{==139==} {>>pagina-aanduiding<<}
bleven 1, even als aan zijnen vriend en medestudent J. Pan, wiens dissertatie: De grati animi officiis atque ingratorum poena Jure Attico et Romano, in 1809 te Leiden verdedigd werd.
De wijze waarop van Assen zijne stof behandelt - eerst een uiteenzetting van het onderwerp van het regtsgeding, daarna een toelichting van het betoog en vervolgens Annotationes philologico-juridicae - heeft hij later meermalen aan zijne studenten bij de behandeling van Cicero's redevoeringen aanbevolen. De dissertatiën van van Assen's zoo hooggeachte leerlingen, S.J.E. Rau over de oratie pro Quintio, 1825, en P.J. Elout over die pro L. Cornelio Balbo, wijzen het aan, hoe zij de methode van hunnen leermeester gevolgd zijn, terwijl deze met dankbaarheid erkende, dat hij de gewoonte, om de oude Schrijvers zelve te lezen en aan te teekenen wat hem schoon of opmerkelijk of moeijelijk was voorgekomen, inzonderheid had geleerd van zijnen leermeester Wassenbergh, den kweekeling van Valckenaer. Wanneer men nu in van Assen's prijsverhandeling over de Latijnsche scholen den raad leest voor den kweekeling, om zich onderscheidene schrijfboekjes met losse bladen aan te schaffen en daarin aanteekeningen te verzamelen, en ik uit mijnen studententijd in herinnering breng, hoe hij, bij de groote aanbeveling om toch het vita Ruhnkenii van Wyttenbach te lezen, de aandacht vestigde op hetgeen de levensbeschrijver in elegant latijn vermeldde van de annotandi consuetudo 2, dan kan men zich de methode van studeren van van Assen duidelijk voorstellen, en dan wordt het eenigzins begrijpelijk, hoe hij zooveel wetenswaardigs heeft kunnen bijeenbrengen over onderwerpen, die zelden behandeld waren.

{==140==} {>>pagina-aanduiding<<}

Bij zijn vertrek naar Holland gaven hem zijne leermeesters, de Crane, Wassenbergh, Swildens en Tydeman, getuigschriften mede. Zij waren geene eenvoudige testimonia, maar opene latijnsche brieven ter aanbeveling van den jongen geleerde. De Crane getuigde van hem, dat hij reeds dadelijk bij zijne eerste komst te Franeker eene groote verwachting had opgewekt en die verwachting overvloedig had vervuld. Wassenbergh kent hem de eerste plaats onder de meest uitmuntende leerlingen van Franekers hoogeschool toe. Swildens brengt hulde aan de bewonderenswaardige fijnheid van zijn oordeel, en Tydeman stort al de gehechtheid, die hij voor zijnen kweekeling had opgevat, in ruime lofbetuiging uit, - allen prijzen eenstemmig de begeerte naar kennis, de onafgebroken vlijt, de zedigheid en het voorbeeldig gedrag van hunnen kweekeling.
Door zulke aanbevelingen te Amsterdam ingeleid in het huis van den Curator der Leidsche Hoogeschool Jeronimo de Bosch, werd hij weldra een vriend in den huiselijken kring van Jeronimo de Vries, en te Leiden een geliefd leerling van Wyttenbach, V.D. Keessel, Smallenburg, Hageman en niet het minst van mijnen vader.
De vriendschap met den laatste bleef voortduren, toen van Assen, na den 14 September 1810, op de verdediging van dertig uitgewerkte Theses, den graad van doctor in de regten te Franeker verkregen te hebben, zich in 's Gravenhage als advocaat vestigde. Welk een onderscheid in rigting van karakter, in methode van studie en in uiterlijke openbaring der gedachten, er tusschen van Assen en mijn vader ook mogt bestaan, een gelijke zucht naar wetenschappelijke waarheid en een gelijke afkeer van onregt vereenigden hen. De jongeling, die in 1809, bij de uitbreiding van de Fransche overheersching, de oud-Nederlandsche stelling had verdedigd: ‘dat een volk tegen een tyran altijd mag opstaan,’ en in 1810 de meening had uitgesproken, ‘dat de alleenheersching van éénen Staat boven andere, altijd gevaarlijk is, en dat

{==141==} {>>pagina-aanduiding<<}

Rome's ondergang was begonnen, toen Carthago was vernield,’ moest wel een geopend hart hebben voor de krachtige woorden, waarmede de Leidsche hoogleeraar den Nederlandschen geest zocht te bewaren, onder de Fransche heerschappij. Aan den Nederlandschen vrijheidszin van den Frieschen jongeling, paarde zich echter reeds toen de sterke overtuiging, ‘dat een volk inzonderheid van de regering zijne leiding en vorming verkrijgen moet,’ welke meening hij onder zijne Theses had opgenomen.
De afstand tusschen Kemper en van Assen, als leermeester en leerling verdween weldra bij de vertrouwelijkheid van opregte vriendschap van beide zijden. Door Kemper werd geen bezoek in 's Gravenhage gebragt, of de kamer van den advocaat van Assen werd bezocht, en wederkeerig was de jonge advocaat verzekerd altijd een welkome gast te zijn aan het huis van den Leidschen hoogleeraar. Kleine briefjes, die eerbiedige vriendschap van den gewezen leerling als kostbare reliquien tot den tegenwoordigen tijd heeft doen bewaren, getuigen door hun alledaagschen inhoud, dat reeds in 1812 deze betrekking eene zeer vertrouwelijke was.
Ofschoon van Assen zich in 1811 en volgende jaren met de judiciële praktijk heeft bezig gehouden en onderscheidene processen heeft behandeld, begunstigd door de beroemde advocaten Mr. J.C. van der Kemp en Mr. P.I. de Fremery, had hij echter te veel zucht naar kennis, om de studiën te laten varen en te veel begeerte het geleerde aan anderen mede te deelen, dat hij geene gelegenheid zou hebben opgezocht om ook in die rigting werkzaam te zijn. Gijsbert Karel van Hogendorp vertrouwde gaarne de opleiding van zijne beide oudste zonen voor de hoogeschool aan hem toe, en ook andere jongelingen, zooals G.W. Verwey Mejan, hebben in dat voorregt mogen deelen 1. Een toevallige om-
{==142==} {>>pagina-aanduiding<<}
standigheid bragt te weeg, dat van Assen kort vóór de Omwenteling Hogendorp met mijnen vader in kennis bragt. Deze laatste was uitgenoodigd in 's Gravenhage eene voorlezing te houden; van Hogendorp vernam, dat het onderwerp zoude zijn Onno Zwier van Haren, en deelde aan van Assen de vrees mede, dat in die voorlezing van familietwisten gewag zou worden gemaakt, waarin nog levende personen betrokken waren. Van Assen bragt de bedenking aan mijnen vader over; deze antwoordde onder de dagteekening van 3 April 1813, ‘dat de vrees van van Hogendorp ongegrond was, dat in de voorlezing voor niemand der familie ook in de verte iets beleedigends kon zijn. Het moest dus zoo blijven.’ De voorlezing over Onno Zwier van Haren, als dichter der Geuzen, werd in April 1813 in 's Gravenhage voorgedragen, en de indruk, dien zij teweegbragt, en die weldra aan van Hogendorp werd medegedeeld, was zoodanig, dat hij niet alleen tevreden was met de wijze, waarop de zaak van het familie-geschil was voorgedragen, maar daarenboven overtuigd van de warme Nederlandsche gevoelens, die den Leidschen hoogleeraar bezielden. Van Assen bragt toen mijnen vader bij van Hogendorp aan huis. Eenige weinige maanden later hielp hij beide mannen bij de verlossing van ons Vaderland van vreemde overheersching.
Op het gerucht, dat de verbondene legers den Nederlandschen grond naderden en Groningen en Friesland reeds waren binnengetrokken, was de omwenteling in 's Gravenhage begonnen; maar weldra bleek het, dat het gerucht te gunstige tijdingen had overgebragt. Men werd nader onderrigt, dat het Fransche leger, dat Utrecht en Naarden nog bezet hield, eene poging zoude wagen de plaatsen, die in opstand gekomen waren, onder de Fransche dwingelandij terug te brengen. Het was dringend noodig de bevelhebbers van het aanrukkend leger kennis te geven aangaande den hagchelijken toestand,

{==143==} {>>pagina-aanduiding<<}

waarin de provincie Holland zich bevond. Er werd iemand gevorderd, die overtuigend, ook in een vreemde taal, zich kon uitdrukken en die met Friesland bekend was. Door het Algemeen Bestuur werd van Assen den 23 November naar de noordelijke provinciën afgevaardigd; de togt was gevaarlijk, de zending moeijelijk. Onderweg vernam de afgevaardigde van het Algemeen Bestuur, dat de geheele magt der verbonden Mogendheden, in Groningen en Friesland, slechts 400 à 500 kozakken bedroeg. De bedachtzame regeringen van Leeuwarden en Groningen waren nog niet tot een beslissenden stap te bewegen, al waren de Friezen overal bereid vrijwillig voor het Vaderland dienst te nemen. van Assen verhaastte door het gesprek, dat hij met Prins Lapupkin hield, het voorwaarts rukken der kozakken en werkte daardoor mede, dat Amsterdam zich voor den Prins van Oranje verklaarde, vóórdat de Mogendheden ons Vaderland als een op de Franschen veroverd grondgebied konden beschouwen.
Willem I erkende deze verdiensten van den jeugdigen advocaat door hem onder de eerste ridders der orde van den Nederlandschen Leeuw te benoemen, en hem bij besluit van 5 October 1814 aan te stellen tot Secretaris van zijnen tweeden zoon Prins Frederik der Nederlanden.
Deze betrekking was meer die van leermeester en wetenschappelijken raadsman, dan die van secretaris in den gewonen zin van het woord, en hoedanig het onderwijs in de geschiedenis is geweest, dat hij den jeugdigen Vorstenzoon, die te Berlijn zijne eerste opvoeding verkregen had, gaf moge blijken uit een briefje van den Prins, onder van Assen's papieren gevonden. ‘Daar Mijnheer Delprat [de Hofprediker] morgen en overmorgen niet komen kan, zoo komt hij dezen avond bij mij; ik zal dus heden het genoegen niet kunnen hebben met den ridder van Assen te werken en verzoek hem dus, zoo hij kan, morgen avond

{==144==} {>>pagina-aanduiding<<}

om zeven uren te komen om alsdan eenig vermaak in Te Water, Heeren, Muller enz. te scheppen.
Quomodo vales Domine? - optime spero. Fredericus Princeps Belgarum.’
Toen de Prins de Leidsche hoogeschool in het najaar van 1814 bezocht, vergezelde hem zijn secretaris bij de lessen der hoogleeraren. Weldra werden de studiën van den Prins door de terugkomst van den geweldenaar in Frankrijk afgebroken. De Prins verkreeg een commando over eene afdeeling van het leger, dat langen tijd te Valenciennes zijn hoofdkwartier heeft gehad. van Assen vervoegde zich aldaar bij den Prins en volgde hem bij zijn bezoek te Parijs in het najaar van 1815.
Voor iemand, als van Assen, was Parijs bij uitnemendheid de stad der kunst. Twee brieven aan den kunstlievenden C.J. K[neppelhout], dien hij te Leiden had leeren kennen, geven den indruk weder, dien het aanschouwen der antieke kunst op hem had teweeggebragt. De eerste brief bevat eene beschrijving van het beeld van Ariadne, de andere eene opgave der Verzameling van standbeelden en andere voorwerpen van oude beeldhouwkunst in het paleis van de Louvre. Zoo bewijs noodig was van de naauwe betrekking, waarin alle schoone kunsten tot elkander staan, zouden deze twee brieven kunnen aangevoerd worden, om den invloed duidelijk te maken, dien de beschouwing van kunst bij hem, die gevoel heeft voor het schoone, oefent op stijl en voorstelling. Het is alsof de jeugdige letterkundige was opgewekt tot eenen wedstrijd met de beeldhouwers, en het de vraag gold of in den vorm der taal nog niet beter dan in het marmer de menschelijke aandoeningen waren uit te drukken? De smaak voor het schoone te Parijs bij het bezoek der kunstgalerijen ontwikkeld, is van Assen voortdurend bijgebleven. Nog in later tijd was het hem een genoegen de toen ontvangen indrukken mede te deelen. Zijne voorlezing

{==145==} {>>pagina-aanduiding<<}

in 1833 Over de uitdrukking der smart in de beeldende kunsten, is er een enkel openbaar bewijs van.
Van Parijs teruggekeerd, deed hij in het volgende jaar met Jkh. de Geer van Jutphaas, eene reis, waarbij instellingen van het academisch onderwijs in Duitschland werden bezocht, ook bepaald met het oog op de inrigting van het hooger onderwijs in België. Van dien tijd dagteekent ook zijne vriendschapsbetrekking met den Heer van Ewyck, die de Geer als Secretaris-Generaal bij het destijds afzonderlijk bestaand Departement van Onderwijs opvolgde.
De betrekking van van Assen tot Prins Frederik bragt hem in aanraking met al de leden der Koninklijke familie; geen wonder, dat de smaakvolle geleerde de Kroonprinses Anna Paulowna, bij hare komst hier te lande, met de edelste vruchten van de Nederduitsche letterkunde bekend maakte. Dat verkeer boezemde aan van Assen voor de Prinses een groote achting in, die hij later meermalen heeft doen blijken.
Zijne betrekking tot het Nederlandsche Hof liet hem echter genoegzamen tijd voor eenigen letterkundigen arbeid, waarvan hij de vruchten mededeelde, wanneer zich daartoe eene geschikte gelegenheid voordeed.
Mijn vader had den 8 Februarij 1816 het Rectoraat aan de Hoogeschool te Leiden aan zijnen opvolger overgedragen met eene latijnsche redevoering en die afzonderlijk uitgegeven met eene opdragt aan van Hogendorp en van der Duijn, medeherstellers van de zaak des Vaderlands. Van Assen vertolkte de latijnsche redevoering en de opdragt in het Nederduitsch. Zij kwam uit onder den titel van Redevoering over de Lotgevallen van onzen leeftijd, een voorbeeld opleverende, hetwelk de volken en inzonderheid de Nederlanders nimmer moeten verwaarloozen, bij J. Allart in 1819 te 's Gravenhage.
De Maatschappij der Nederlandsche Letterkunde te Leiden verzocht van Assen als spreker op te treden. Hij

{==146==} {>>pagina-aanduiding<<}

voldeed er aan in twee voorlezingen, die later te zamen onder den titel van Perikles van Athene, in 1819, mede te 's Gravenhage, werden uitgegeven. Het genootschap Diligentia noodigde hem insgelijks als spreker uit. Dit gaf hem aanleiding Over de begrippen van kieschheid bij de Ouden te spreken.
Een vriend had hem het boek geleend, getiteld: Christiaan Gottlieb Heyne biographisch dargestellt von A.H.L. Heeren. Het schoone, belangrijke werk had hem getroffen; hij sprak er met vrienden en bekenden over, bemerkte, dat het weinig bekend was, en door eene Nederduitsche bewerking uit te geven, zocht hij de indrukken, die hij ontvangen had, aan anderen mede te deelen.
De Maatschappij van Wetenschappen te Haarlem, had in 1817 ter beantwoording voorgesteld de vraag: Welk eene leermethode wordt op een zoogenaamd Latijnsch school vereischt, ten einde niet alleen de Oude talen met de beginselen der Geschiedkunde en Fabelkunde even goed en grondig te onderwijzen, maar bijzonder ook, om door dat onderwijs met den geest der oudheid te bezielen, tot al wat schoon en edel is te verheffen en zoo tot het beoefenen van kunsten en wetenschappen wel voor te bereiden? De vraag was geheel in den geest van van Assen, die altijd meende, dat het onderwijs niet moest bestaan in geheugenwerk, maar in het vormen van leergierige kweekelingen, die later zich zelven zouden kunnen ontwikkelen. Met ingenomenheid werd de beantwoording beproefd, en op den 23 Mei 1818 werd de gouden eereprijs aan den Schrijver toegewezen, die bij de opening van het naambillet bleek te zijn geen hoogleeraar of rector, maar de Secretaris van Prins Frederik der Nederlanden.
Vergunden de jaren 1816, 1817 en 1818 aan van Assen zulke letteroefeningen in ledige oogenblikken, het jaar 1819 werd voor een groot gedeelte ingenomen door eene belangrijke reis, waarop hij den Prins der Nederlanden vergezelde, die in dat jaar met zijnen neef den Prins van

{==147==} {>>pagina-aanduiding<<}

Pruissen, Zuid-Duitschland en Zwitserland bezocht. Onder de papieren van van Assen bevinden zich aanteekeningen over dit bezoek van vreemde landen; zij bevatten onderscheidene hoogst belangrijke bijzonderheden.
Deze reis verbond hem nog meer dan vroeger aan zijnen geliefden Prins Frederik, wiens helder verstand en edel hart hij nooit heeft opgehouden te roemen, terwijl de Prins van zijnen kant van Assen op hoogen prijs stelde. Dit bleek ook nog in latere dagen, in moeijelijke tijdsomstandigheden en inzonderheid na van Assen's dood, toen de Prins aan diens droeve weduwe een langen en hartelijken brief schreef, en daarin vermeldde, hoe een tijdvak van 45 jaren hem aan van Assen had verbonden en dat hij met innige dankbaarheid vervuld was voor de vele bewijzen van verknochtheid en toegenegenheid, die hij van den overledene in onderscheidene betrekkingen had ondervonden.
De Prins van Pruissen, later Koning Friedrich Wilhelm IV, maakte, door zijne kunstliefde en zijne idealistische gevoelens omtrent de hooge roeping der Vorsten om over hunne volken te regeren, een diepen indruk op den voor indrukken zoo vatbaren van Assen, en het was in de taal van bittere smart, dat deze in 1848 mij zijne klagten uitstortte over de vreesselijke gebeurtenissen in Berlijn, maar niet minder over den Vorst, dien hij vroeger zoo geliefd had en die thans zijne waardigheid vergat om naar de Duitsche Keizerskroon, die in de wolken hing, de hand uit te steken.
Men heeft wel eens beweerd, dat het langdurige verkeer met hovelingen van Assen's karakter had gevormd. Wij achten deze uitspraak onjuist. In den aard der zaak was het zeker gelegen, dat bij iemand, zoo vatbaar voor indrukken en zoo geneigd om uit alle omstandigheden te leeren, een vijfjarige omgang invloed zoude uitoefenen op de uiterlijke vormen en op de staatkundige inzigten; maar deze invloed was een beperkte en tastte de grondtrekken van zijn karakter niet aan.

{==148==} {>>pagina-aanduiding<<}

Bij de hooge eischen, die de zoon van den eenvoudigen predikant te Harlingen zich van het betamelijke en welvoegelijke gevormd had, moest hij wel zoeken naar die vormen, die hem schenen het meest met het decorum van zijne betrekking overeen te komen. Wanneer men daarbij voegt, dat hij een eenigzins teederen ligchaamsbouw had, - dat sterke bijziendheid, waardoor de oogen gewapend moeten zijn, altijd iets aan het natuurlijke ontneemt, en dat de afwijkende Friesche tongval als opzettelijk verfijnd in de ooren klinkt, wanneer men onder de Haagsche kleeding, den zoon van Friesland niet dadelijk erkent, is het niet te verwonderen, dat van Assen een indruk van gemaaktheid in houding en manieren aan velen gaf, maar deze week op den achtergrond, wanneer men den geheelen van Assen kende. Hij moge naar het oordeel van sommigen al eens de waarheid bemanteld hebben voor onbescheiden vragers, die wenschten te weten, wat uit den aard der zaak geheim behoorde te blijven, de zucht om het onaangename te vermijden, ontnam hem nooit de vrijmoedigheid zijne meeningen uit te spreken, al waren zij onaangenaam aan hen, die ze hoorden, in geval getrouwheid aan zijne beginselen dit vorderde. Van Assen heeft de natuurlijkheid van een prikkelbaar gestel nimmer verloren en het karakter van Friesche opregtheid in gewigtige omstandigheden altijd behouden.
Ook ten opzigte van zijne staatkundige beginselen was de invloed van zijne betrekking eene beperkte. Toen van Assen Zuid-Duitschland met de Prinsen bezocht, had hij het Vaderland verlaten onder den indruk zijner meening, dat de constitutionele regeringsvorm van Hogendorp van den Koning verwijderd had. De constitutionele regeringen hadden pas eenen aanvang in Baden en Beijeren genomen, en de eerste zittingen waren niet vrij gebleven van kleingeestige vitterij. Het was voorwaar geen wonder, dat de spotternij van den Koning van Beijeren, Maximiliaan Joseph, over het ophemelen door een der afgevaardigden van het Recueil com-
{==149==} {>>pagina-aanduiding<<}
plet de tous nos raisonnements, door den Koning déraisonnements genoemd, - dat de glimlach van den Pruissischen Prins over een uren lange discussie in de Badensche Kamers over eenige honderden thalers, die op het tractement van een gezant konden bezuinigd worden, van Assen niet ingenomen maakten met de volksvertegenwoordiging, en dat zijne overtuiging omtrent de Oostenrijksche onderdrukking in Italië, met kracht verdedigd tegen den Pruissischen Generaal Knesebeck, toen men het Lago Maggiore overvoer, eenigzins aan het wankelen werd gebragt, toen hij in Weenen de liefde der trouwe Oostenrijkers voor hunnen Keizer Frans meende te ontdekken. Maar werd ook zijne zienswijze op de reis met de Prinsen van lieverlede meer monarchaal, zijn afkeer van onregt en vreemde overheersching bleef onbesmet. Latere dagen zouden openbaren, wat toen nog slechts in de overtuiging was ontkiemd.
Na de volbragte reis moest zijne betrekking tot den Prins ophouden. Van Assen had eene te hooge wetenschappelijke en staatkundige ontwikkeling, om voortdurend eenvoudig Secretaris van den Prins te blijven. Bij Koninklijk Besluit van 20 April 1820 werd hij tot Referendaris benoemd bij den Raad van State. Zijn leven was tot het tijdstip gekomen, waarin de provisionele betrekking vervangen zou worden door eene vaste levensroeping. Eenige maanden later had zijne verloving plaats met Anna Maria van Roijen, de dochter van den smaakvollen letterkundige, den Staatsraad H. van Roijen, den vriend van van der Palm, den man, aan wien de vertegenwoordigers van de klassieke en de Nederlandsche letterkunde hulde toebragten 1. Het huwelijk zou in Junij 1821 voltrokken worden en 's Gravenhage zou de woonplaats van het echtpaar zijn.

{==150==} {>>pagina-aanduiding<<}

Zoo scheen alles aan te duiden, dat het leven van van Assen een administrative loopbaan zou wezen, aan de verzorging en bescherming van de wetenschappen toegewijd, en waarvan de ledige oogenblikken in studie der oude en nieuwe letteren zouden worden doorgebragt.
Weldra had er echter eene geheele verandering plaats. De Leidsche Hoogleeraar Hageman had het emeritaat bekomen. Van Assen was door de Curatoren tot diens opvolger voorgedragen. De benoeming volgde bij Koninklijk Besluit van 28 Mei 1821, en in de volgende maand werd het huwelijk voltrokken, maar nu met het vooruitzigt van eene vestiging te Leiden. Op echt vertrouwelijken toon schreef Gijsbert Karel van Hogendorp: ‘Zulk een huwelijk en zulk een ambt op eens en op uwe jaren zijn geen klein geluk.’ En zijn vriend heeft goed gezien. Van Assen heeft in Anna Maria van Roijen eene echtgenoote gevonden, die het geluk van zijn leven verhoogd heeft. Op het einde van zijne loopbaan, legde hij daarvan een aandoenlijk getuigenis af, dat wij later vermelden.
Hoe heugelijk van Assen's lotswisseling ook mogt zijn, zoo was de vreugd toch niet onvermengd. Zijn vader, die het feest van zijn vijftigjarige evangeliebediening had mogen vieren, had wel jaar aan jaar zijnen geliefden zoon in achting zien stijgen; - dat hij tot hoogleeraar benoemd werd aan Leidens Hoogeschool, beleefde hij niet. Den 15 November 1820 was hij gestorven. Onze van Assen was hierdoor eenigzins het hoofd der familie geworden; de liefde en hartelijkheid, waarmede hij steeds voor broeders en broederskinderen is bezield geweest, heeft bewezen, dat hij een diep gevoel had van de verpligtingen, die de bloedverwantschap medebrengt. Een broeders-kind nam hij als eigen kind in huis. De oudere studenten zullen zich met mij den tijd nog wel herinneren, toen als een aanvallig meisje de blonde Betzy van Assen het eerst uit Friesland te Leiden kwam. Meer dan dertig jaren heeft zij als kind in het huisgezin van

{==151==} {>>pagina-aanduiding<<}

van Assen verkeerd. Weinige dagen slechts heeft zij haren geliefden oom overleefd.
Eene verandering van betrekking brengt weleens te weeg, dat het leven in deelen gescheiden wordt, die later schijnen tot onderscheidene personen te behooren. Het politiek leven bleef echter voor van Assen voortduren door de levendige belangstelling in alles wat den staatkundigen toestand betrof, door de kennis, die hij met alle onze staatslieden gemaakt had, door de vriendschap waardoor hij met velen was verbonden, en door de briefwisseling die hij met enkelen bleef onderhouden. Een groot getal brieven van Gijsbert Karel van Hogendorp en Anton Reinhard Falck, bewijzen, dat hunne vriendschap voor van Assen slechts met hunnen dood geëindigd is. Zijn de brieven van Falck geestig en levendig van stijl, zij vertoonen ook hier die diplomatische gemakkelijkheid, om, zonder onopregtheid, de brieven naar de denkwijze te schikken van hen, aan wie zij gerigt zijn. In Falck's brieven aan van Assen, waarvan onderscheidene wel verdiend hadden in Siccama's verzameling te worden opgenomen, ontbreekt de ironie met de ‘Patres conscripti’ niet. De brieven van van Hogendorp zijn een onschatbare bron om het eigenaardig, godsdienstig en staatkundig karakter van dien grooten man te leeren kennen.
 
Het onderwerp der Redevoering waarmede het hoogleeraarambt den 29 September 1821 werd aanvaard, ‘Over de noodzakelijkheid van de beoefening des Romeinschen regts in den tegenwoordigen tijd,’ moge zeer algemeen geweest zijn, de behandeling was zeer eigenaardig aan den persoon van den redenaar. In de kernachtige, bevallige Latijnsche taal en stijl, waarin van Assen zoo uitmuntte, werd voorgesteld dat de Fransche Omwenteling alle toestanden onzeker had gemaakt en twijfel aan algemene beginselen van regt had doen ontstaan: - de jongelingen moesten door de studie van het

{==152==} {>>pagina-aanduiding<<}

Romeinsche regt tot voortzetting van de studie der oude letterkunde gebragt worden. Om tot vastheid van overtuiging te komen, moest men weten, wat van aloude tijden regtvaardig en betamelijk was geacht. Om regtsgeleerde te worden, moest men voortdurend de voorbeelden van Rome's groote regtsgeleerden voor oogen hebben.
Van Assen beschouwde de Hoogeschool als de plaats, waar men gevormd moest worden voor het wetenschappelijk en niet voor het practisch leven; waar men moest leeren studeren om zich verder zelfstandig te vormen. Bij de ondervinding, die hij in de aanzienlijke wereld had verkregen, hoe velen zich eerst in lateren tijd ontwikkelden en hoe weinig gezonde vruchten een ingestampte kennis pleegt voort te brengen, hechtte hij weinig, te weinig volgens sommiger oordeel, aan strenge examens; hij achtte het hoogst wenschelijk, dat velen uit den aanzienlijken stand der zamenleving in het academiesch leven deelden, en zoo hij bij deze beschouwing inschikkelijk was met het verleenen van den doctoralen titel aan hen, van wie moeijelijk getuigd kon worden, dat zij al de vereischten bezaten voor het doctoraat: geen Hoogleeraar heeft van Assen immer overtroffen in bereidvaardigheid om leergierigen jongelingen behulpzaam te zijn in hunne studiën. Knappe studenten waren eene vreugde van zijn leven, ook dan wanneer zij in zijne staatkundige beginselen niet deelden en niet geheel de methode opvolgden, die hij aanprees. Hij gevoelde behoefte om zijn hart uit te storten over hetgeen hij als Hoogleeraar ondervond. Nu was het eens in de vertrouwelijke briefwisseling: ‘De promotie van Opzoomer is schitterend geweest’, dan: ‘Ik heb een virtuoos in het Romeinsche Regt gekregen in Goudsmit,’ dan weder: ‘Er wordt hier tegenwoordig opperbest gestudeerd,’ en zoo van Assen eene, in zijne oogen, onbeleefde behandeling, van sommigen ondervonden, moeijelijk kon vergeten, zoo bragt zijn gestel en gemoed beide mede, dat hij tegen harde, onaangename indrukken niet bestand

{==153==} {>>pagina-aanduiding<<}

was. Ook treft het gemis aan belangstelling van studenten meer, naar mate een Hoogleeraar veel voor hen wil zijn.
Van de groote ingenomenheid met voortreffelijke jongelingen gaf hij onder anderen reeds zeer vroegtijdig een getuigenis door de wijze, waarop hij de regtsgeleerde en letterkundige Dissertatiën van G. Groen van Prinsterer (den eerste, zoo wij ons niet bedriegen, dien hij als promotor in het openbare leven inleidde) aankondigde; geheel eigenaardig drukken de eerste woorden dier gunstige aanbeveling, van Assen's standpunt daarbij uit:
‘Ofschoon het naar onze denkwijze gebrek aan kieschheid verraadt, wanneer de Akademiën zelve de partijdige lofredenaars harer kweekelingen zijn, kan echter een te vadsig stilzwijgen somtijds ook zijne nadeelen hebben en het vermoeden opwekken van onverschilligheid voor de verdiensten van jongelingen, die al den tijd hunner studiën de vreugde hunner onderwijzers en het sieraad der Hoogeschool zijn geweest.’
 
Van Assen heeft ook van anderen werken aangekondigd. Het lag niet in zijnen aanleg naamloos scherpe recensiën te schrijven, al was hij een fijn opmerker van gebreken, ook door de geleerdsten en kundigsten over het hoofd gezien. Hij kondigde slechts goede werken aan; de slechte waren hem de kritiek niet waardig. In 1811 kondigde hij de Dissertatie aan van J.M. Ganderheyden: de patria potestate. In 1820 die van Bergman over eene oratie van Isocrates. In 1820 den Prometheus, naar het Grieksch van Eschylus door I. Da Costa. In 1825, de Bibliotheca Critica Nova; - de Oratio van G. de Wal de Claris Frisiae Jureconsultis - en Borgers Paradoxa Ciceronis en in 1828 de Scholia van David Ruhnkenius in Suetonii vitas Caesarum, die zijn vriend Geel had uitgegeven. De aankondiger verzweeg de aanmerkingen, die hij had, niet, maar droeg ze zóó voor, dat hij de lettervrucht, die

{==154==} {>>pagina-aanduiding<<}

hij ter lezing aanprees, geen smet aanwreef, waardoor het verlangen naar haar genot werd verminderd. De eigenaardigheid van zijnen stijl en zijn karakter bragt het mede, om de waarheid, die hij lief had, beleefd uit te drukken, op eene wijze die aan het behandelde onderwerp voegde. Wil men eene proeve; het oordeel over den Prometheus van da Costa, door onderscheidene bijzondere opmerkingen gestaafd, vatte hij in deze zinsnede zamen: ‘Overal toont da Costa, hoe doordrongen hij is van den geest van Eschylus; hoe hij de kracht der moeijelijke Grieksche uitdrukkingen heeft gevat en met taalkennis en vernuft de somtijds verborgene schoonheden heeft doen uitblinken! Is hij hier en daar al eens zwak, straks verheft hij zich weder als een andere Eschylus. Heeft hij soms bij het omstorten eenen druppel van het edele vocht laten vallen, hij mengt er daarna weder geuren in, die Eschylus zelf niet zou versmaad hebben.’
 
Het was in Julij 1824, dat mijne vriendschapsbetrekking met van Assen eenen aanvang nam. Het zijn onvergetelijke dagen geweest.
Nadat van Assen te Leiden was gekomen, was wel de vriendschap tusschen hem en mijn vader dezelfde gebleven als vroeger, maar de vele werkzaamheden van den laatsten, als Lid der Staten-Generaal, van de Commissie voor het Burgerlijk Wetboek en als Hoogleeraar, deden de oogenblikken, waarin de vriendschap genoten werd, weinige zijn, en vaak na lange tusschenpozing. Een bezoek in Junij 1824 door hen gezamenlijk gebragt aan de jaarlijksche vergadering van het Utrechtsche Genootschap, na afloop van de academische werkzaamheden, was voor hen eene zeer welkome uitspanning geweest. Beide de Hoogleeraren keerden schijnbaar in de kracht van hun leven (mijn vader was pas 48 jaren, en slechts 12 jaren ouder dan van Assen) naar Leiden terug met verfrischte plannen voor wetenschappelijk

{==155==} {>>pagina-aanduiding<<}

leven en maatschappelijke werkzaamheid. Vier weken later schreef van Assen den eersten brief aan den zestienjarigen jongeling, die zijnen vader hartstogtelijk lief had gehad en bij wiens graf ook zijn vriend had gestaan. De smart openbaart het ware karakter der menschen. Wij willen uit dien brief enkele zinsneden mededeelen. Zij getuigen van van Assen's nederigheid, van zijne hartelijkheid, maar ook niet minder hoe zijne wetenschappelijke rigting zich met zijne geheele persoonlijkheid vereenigde. ‘Het is mij van daag nog slecht gegaan. Het was ook juist heden vier weken, dat wij van Utrecht terug reden. Het was mij eene behoefte uw vader op publieke plaatsen om mij heen te zien, om hem mijne gewaarwordingen mede te deelen of de zijne te verstaan. . . . . Ik wil nu uw vriend zijn. Ik geef U vrijheid om mij aan dit schrijven te herinneren, als ik het ooit mogt vergeten. . . . . Lees nu toch veel zulke boeken, die U kunnen bevestigen in de gevoelens van piëteit en religie, die U thans gewis bezielen. Gij kunt ze verbinden met uwe letterkundige studiën. De prima Tusculanarum Quaestionum, - de Consolatio ad Liviam, - de laatste Elegie van Propertius (door Valckenaer voor de twee juweelen der Latijnsche poëzy gehouden) en onderscheidene Oden van Horatius zullen U nu een genoegen in het lezen en gemakkelijkheid in het verstaan geven, die gij kort geleden niet zoudt vermoed hebben. Het ongeluk leert ons op eens zoo veel! Dit heeft ook uw vader mij dikwijls herhaald; want ik mag mij beroemen op zijn vertrouwen. . . . De brief van mijn schoonvader, den opregten vriend van uw vader, was zoo treffend, dat uw Oom Jeroon [de Vries] denzelve heeft teruggehouden om hem te beantwoorden. Lees eens Horatius Oden I. 24, daarmede ving de brief aan. Vergelijk ook eens Cicero de Senectute I. 22. met de oorspronkelijke plaats van Xenophon, Cyropaedia Lib. VIII. Dit alles voor uwe studiën. Voor het hoogere is er slechts Één Boek.’

{==156==} {>>pagina-aanduiding<<}

Als knaap, te midden van mijne felle smart, kon ik de raadgeving niet dadelijk opvolgen, en vond ik zulk eene aanwijzing van schoone plaatsen der classieke schrijvers gemaakt en onhartelijk. Latere kennis heeft mij eerst geleerd, dat in vroegere tijden de philologie iets anders was dan tegenwoordig en een langdurig verkeer met van Assen en de kennis, die ik, uit de manuscripten van mijn oudoom Jeronimo de Bosch en den Hoogleeraar H.C. Cras, aangaande hun inwendig leven heb gekregen, hebben mij de volle overtuiging geschonken, dat vroeger de oude letterkunde iets meer was dan een objectief voorwerp van grammaticale studie. Men dacht in het Latijn en vond in de oorspronkelijke taal der oudheid de meest juiste uitdrukking van menschelijke gevoelens; men kende de schoone plaatsen van buiten en bij deze vertrouwdheid drong de oude letterkunde tot het gemoedsleven door. De zonen van de negentiende eeuw mogen eene aanhaling van eene Ode van Horatius in eenen brief ter vertroosting gekunsteld vinden, vroeger kwamen bij smartelijke verliezen als van zelve, in de gedachten uitdrukkingen als deze:

Quis desiderio sit pudor aut modus 
Tam cari capitis. 


In 1827 woonde ik het eerst de collegiën van van Assen bij. Hij gaf toen Historia Juris, Instituten en Pandecten en twee privatissima, voor studenten, die dit verlangden, één over de Oraties van Cicero uit het oogpunt des regts, en één over het Jus Atticum. Er hadden toen gewigtige gebeurtenissen op het gebied der wetenschap door van Assen beoefend plaats gegrepen. Niebuhr's nieuwe inzigten over de geschiedenis van Rome hadden bestrijding uitgelokt. Van Assen wees er menigmalen op, ten einde ons in de kennis van het Romeinsche regtsleven in te wijden en ons de oude regtsinstellingen te doen verstaan. De Instituten van Gajus, pas uitgekomen, werden met de Instituten van Justinianus vergeleken. De hooge ingenomenheid, waarmede

{==157==} {>>pagina-aanduiding<<}

de naam van den Romeinschen Jurist zoo dikwijls in den eigenaardigen Frieschen tongval werd uitgesproken, moge aan den Leidschen Hoogleeraar in de studentenwereld, den naam van dien Romeinschen Jurist hebben doen toevoegen, het benam niets aan de genegenheid en de groote achting, die wij onzen leermeester toedroegen. De methode van zijn onderwijs was inzonderheid, dat de studenten de divisiën en definitiën in de Instituten goed zouden kennen; dat zij de Instituten zelve zoude lezen en de onderscheidene plaatsen met elkander vergelijken. De door hem in 1855 uitgegeven Lineamenta extrema Juris privati Justinianei wijzen den leiddraad aan, dien hij het liefst volgde. Zijn uitgebreide kennis, fijne smaak en scherpzinnigheid in het aanwijzen van eigenaardige bijzonderheden in het Romeinsche regt deden zijn onderwijs belangrijk zijn. S. Rau, Elout, Levyssohn, Wierdsma, de Bordes, Alsche, Tieboel Siegenbeek, Enschedé, van Loghem, Gertsen, Stratenus, van der Sande, van Berckel, Jeronimo de Vries Jzn., de Bas, de St. George, Singendonck, Aart Veder, P. Mijer, Duymaer van Twist, Obreen, de broeders Boot en zoo vele anderen, die van dat tijdvak nog in leven zijn, kunnen het getuigen. Van velen dezer was hij promotor en zoo velen, waarvan hij promotor was, zullen zich herinneren, met welk eene plegtige hartelijkheid, hij dien actus volbragt. Bij mij althans zal de ure nimmer uit mijne gedachten wijken, toen ik na volbragte studie door van Assen den 21 Junij 1830 werd verklaard doctor utriusque juris te zijn, en hij mij daarbij wees naar het vaderlijke voorbeeld en op den indrukwekkenden toon, waarmede hij spreken kon, toeriep: Transige numquam de veritate.
Was de ontdekking van de Instituten van Gajus voor van Assen eene gewigtige gebeurtenis in zijn wetenschappelijk leven geweest, waarvan zijne Annotationes een blijvend gedenkteeken zullen zijn, niet minder stelde hij belang in de ontdekking van Cicero's Libri de Republica door

{==158==} {>>pagina-aanduiding<<}

Angelo Majo. In twee redevoeringen, in de Maatschappij der Nederlandsche Letterkunde te Leiden voorgedragen, gaf hij een overzigt van dat uitnemende gedenkstuk van Romeinsche staatswijsheid.
Zoo wel wegens inhoud als stijl behooren deze voorlezingen zeker onder de schoonste van de vele schoone redevoeringen van van Assen gerangschikt te worden. Nadat hij de Romeinsche Staatslieden sprekende had ingevoerd, besloot hij zijne rede aldus:
‘Wij zien ook hier weder, hoe moeijelijk het is, om op beslissenden toon te zeggen: ‘deze Staatsregeling is volkomen, gene deugt niet.’ Strekt niet Cicero zelf ons ten bewijze, hoe wij bij zulk een onderzoek veelal ons zelven misleiden, en uitgaan van meeningen en denkbeelden, die wij reeds vooraf hadden omhelsd, ofschoon onze ijdelheid zich verbeeldt, dat ze de vrucht zijn van onze onpartijdige en diepe nasporingen.
Worde slechts het hooge doel der maatschappijen, die de Voorzienigheid heeft verordend als oefenscholen ter ontwikkeling der menschelijke voortreffelijkheid, - worde slechts dit doel nooit uit het oog verloren, en zijn de middelen ter bereiking eerlijk en regtvaardig!
Elke afzonderlijke natie wijst door de eigenaardige kenmerken, waarmede zij zich onderscheidt, de vormen en wegen aan, die zij de beste en doelmatigste vindt. Gelukkig kan het ééne volk leven onder den vaderlijken schepter eens alleenheerschers; gelukkig leeft het ander in vrije republieken, waar de oppermacht een onverdeeld eigendom is. Eerbied en ontzag voor geboorte, rijkdom en verdiensten, is onder een ander volk, ten waarborg eener weldadige regering.
Ik zal toch de volken, die ik op het oog heb, hier niet bij name behoeven aan te wijzen.
Slaan wij liever een dankbaren blik op het land onzer vaderen, dat wij in vrede bewonen. Er is bijna geen

{==159==} {>>pagina-aanduiding<<}

regeringsvorm, die niet somtijds zijn deel werd; doch er was steeds in het nationaal karakter een gevoel van waardigheid, dat het verhief boven alle die vormen.
Noch de heerschappij der Graven, noch de knellende dwang der aanzienlijken, noch de dwingelandij der vreemde overheersching, konden, hoe verleidelijk ook soms die regeringsvormen schenen, zijne vaste en ingeschapen beginselen doen ontaarden, tot dat eindelijk zijne zuchten en wenschen werden verhoord, en een getemperd bestuur zijn deel werd. Maar al waren er ook nu geene ruime vormen, waardoor de Vorstelijke macht zich zelve heeft gewijzigd, het hatelijke juk van het despotismus zou nooit voor langen tijd den vrijen nek der Nederlanders doen buigen.’
Wèl mogt Gijsbert Karel van Hogendorp in den brief van dankzegging, aan de aanwijzing van de schoone plaatsen, die hem in de voorlezingen het meest hadden getroffen, deze woorden toevoegen: ‘Het slot van Uwe redevoering eindelijk is mij uitmuntend voorgekomen in zijne bondigheid en eenvoudigheid. Waren toch zulke gevoelens algemeen onder onze landgenooten, zoo zouden wij in waarheid eene vrije natie zijn!’
De brief werd geschreven in Mei 1826. Weldra zou het blijken, dat bij schijnbare overeenstemming toch een groot verschil van gevoelen tusschen van Hogendorp en van Assen bestond. Men is zoo dikwijls van meening, dat men met elkander overeenstemt, tot dat de gebeurtenissen des tijds het verschil openbaren, dat in beginsel reeds lang aanwezig was. Van Assen was door zijnen geheelen aanleg en vorming meer geneigd tot eene vorstenregering dan tot het woelige leven der staatspartijen. Hij zag met innige smart de Belgische oppositie telkens in hevigheid toenemen; hij kon bij het dreigen van het gevaar en bij het onregt, dat naar zijne meening gepleegd werd, niet zwijgen, ook dan wanneer hij regtsgeleerde of letterkundige onderwerpen behan-
{==160==} {>>pagina-aanduiding<<}
delde. In deze gemoedsstemming zijn achtereenvolgens geschreven, in 1829: Over de vrijheid van spreken en schrijven te Athene en te Rome, in twee Brieven aan den Heer Baron Collot d'Escury van Heinenoord, met de politieke strekking, om beperking van de vrijheid der drukpers aan te bevelen. Kort daarna: Het onwettige der Petitiën aan de Staten-Generaal of art. 161 der Grondwet, Leiden, inzonderheid gegrond op het betoog, dat de Staten-Generaal in den zin van art. 161 der Grondwet van 1815 geen bevoegde magt - autorité compétente - waren, zelfstandig tot handelingen geregtigd, maar een onafscheidelijk deel van des Konings oppermagt, waar hij wetten geeft; - in het voorjaar van 1830: de Hooge Raad van Nederland of eenige bedenkingen op art. 176 en 182 van de Grondwet, met onderscheidene, meest staatkundige aanteekeningen, om tot eendragt op te wekken; - en, nadat de opstand in België was uitgebroken: Wenken, herinneringen en aanteekeningen uit de dagen van Nederlands herstelling, 2 stukken, in September en October 1830 uitgekomen.
Opmerkelijk is over deze geschriften het oordeel van twee uitnemende staatslieden, in hunne briefwisseling met den Schrijver.
Falck schrijft hem, na het ontvangen van de drie eerste geschriften, uit Londen, onder dagteekening van 10 Augustus 1830, weinige dagen vóór den opstand in Belgie:
‘De lezing Uwer werkjes heeft mij indedaad een groot genoegen verschaft. Ik ging daar haast het epitheton ongemengd gebruiken, doch ongelukkig is de stof, of ten minste de aanleiding tot de voornaamste dier geschriften zoodanig, dat, wie den naam van Nederlander verdient, er zich bitter over bedroeven moet. Allermeest hebben mij de Brieven aan den Heer d'Escury bevallen. Ook zij, die huiverig mogten zijn, om zich door het onwettige der Petitiën te laten overhalen, zullen moeten erkennen van hoe groote waarde het is, dat jonge lieden aan 's Lands eerste Uni-
{==161==} {>>pagina-aanduiding<<}
versiteit zoo gezonde en zoo ruime begrippen tevens erlangen kunnen over ons jonge staatsregt.
Die Verfassungs-Urkunde des Königreichs Bayern biede ik U aan, niet als tegengeschenk, maar omdat ze in Uwe boekverzameling veel beter geplaatst wezen zal dan bij mij, en ten bewijze daarvan strekt, dat ik op dit oogenblik de constitutiën van Baden en Wurtenberg niet weder vinden kan. De hemel beware al deze constitutiën, doch voornamelijk onze grondwet, voor zulke inpromptu-herzieningen als dezer dagen het Charter van den goeden Louis XVIII ten deele gevallen zijn. Of onze Fransche buren zijn merkelijk van aard veranderd, of zij hebben hier een vervolgstof onder handen genomen. Welke uitzichten!’
Van Hogendorp schreef, of juister, dicteerde in zijnen toen lijdenden toestand, bij de dankbetuiging voor de toezending van een dier lettervruchten, - het was het tweede stukje der Wenken, waarin vele plaatsen uit van Hogendorp's geschriften vermeld werden, - op een oogenblik, dat de groote man door zijne denkbeelden over de scheiding zijne geheele populariteit scheen te verliezen, het volgende briefje:
 
Hooggeleerde Heer!
 
‘De Wenken en Herinneringen no. 2 zijn mij wederom geworden, en ik heb ze even als no. 1 met veel genoegen gelezen. Uwe genegenheid en vriendschap blijkt voor mij, blijkt overal zoodanig, dat ik er van aangedaan ben en dat ik niet langer wil uitstellen U mijn hartelijken dank daarvoor te betuigen. Met de algemeene strekking van Uwe denkbeelden tot absolutisme kan ik mij slechts niet vereenigen. Eertijds dacht U Hooggeleerde anders. Ik schrijf de verandering toe aan uw edel hart, dat vervuld is van medelijden met den droevigen toestand des Konings en van afkeer voor de zedeloosheid en het Jacobinisme van de Potter en zijnen aanhang. Gelief het ingesloten stukje, dat ik

{==162==} {>>pagina-aanduiding<<}

dezer dagen uitgegeven heb, als een blijk van mijne ware genegenheid aan te nemen.
Ik heb de eer met de uitstekendste hoogachting te zijn, Uw Hooggeleerde's gehoorzame dienaar, G.K. van Hogendorp.’
 
P.S.
‘U Hooggeleerde bedriegt zich niet omtrent den Prins van Oranje. Hij kan zijn gehouden gedrag volkokomen verantwoorden, en daarenboven is hij bewogen door de edelste bedoelingen.’
G.K.v.H.
 
Van Assen teekende met potlood, gelijk hij wel eens meer op ontvangen brieven gewoon was te doen, bij de plaats Eertijds dacht U Hooggel. anders, aan: Neen, zie mijne Oratio Inaug. Sept. 1821. En teregt. Wat in 1821 nog een verborgen verschil van staatkundige zienswijze was, had de tijd thans geopenbaard. Hogendorp zag het zwaartepunt van het staatkundig leven in de publieke meening; van Assen zocht het bij de Vorstelijke regering. Het beginsel van den eerste moest bij ontwikkeling leiden om de vrijheid der drukpers als het voornaamste vereischte voor welvaart en volksgeluk te beschouwen; dat van den laatstgenoemde, om de onbeteugelde vrijheid als het dreigendst gevaar voor het Vaderland te vreezen, en in de opvoeding en het gedrag der Vorsten den voornaamsten waarborg voor het welzijn des lands te zoeken. De beginselen met zulk eene groote bekwaamheid door zijnen vriend Groen van Prinsterer in de Nederlandsche Gedachten verdedigd, maakten daarenboven in 1829 en 1830 eenen grooten indruk op hem, en de zoo even vermelde woorden van den door hem zoo hoog geëerbiedigden Graaf Gysbert Karel, verhinderden hem niet te openbaren wat hij meende waarheid te zijn.
Op den 8 Februarij 1831 sprak hij bij het nederleggen

{==163==} {>>pagina-aanduiding<<}

van het Rectoraat zijne latijnsche redevoering uit: de immoderata libertatis cupiditate Europae calamitatum effectrice, later in het fransch vertolkt onder den titel: du désir immodéré de la liberté considéré comme la cause des calamités qui affligent l'Europe.
De Redevoering heeft aan zeer velen aanstoot gegeven. In een dagblad werd het oordeel geuit, dat dit stuk waardig was, om aan de hoven van Ferdinand en Miguel gelezen te worden. De Nederlandsche Gedachten merkten geestig op 1: ‘Wij betwisten dit niet, ofschoon dan voorzichtigheidshalve zal dienen weggelaten te worden: dat ‘de droevige regering van domme geestelijken Sardinië verdrukt,’ (opprimit Sardiniam tristis monachorum stupiditas) en vooral, te Lissabon althans: dat ‘de afschuwelijke dwingelandij in Portugal straffeloos woedt’ (impune saevit in Portugallia foeda tyrannis). Op zoodanige wijs hier en daar verzacht, zal deze oratie, indien ten minste die Vorsten vatbaar voor dergelijk onderrigt zijn, ook voor hen groote nuttigheid hebben, door hun te leeren, dat de vrijheid, in zoo ver zij de grenzen van zegt en pligt niet overtreedt, een kostelijk en onschendbaar erfdeel der volkeren is.’
Opmerkelijk is het echter, dat, bij den grooten lof aan de Redevoering toegekend, de redacteur zeer juist inzag, dat van Assen eigentlijk niet geheel tot de rigting der Nederlandsche Gedachten behoorde. In het vervolg der aankondiging wordt de redevoering in beginsel te liberaal geoordeeld, en van het standpunt van den berigtgever te regt. Van Assen was inderdaad in zijne eerste beginselen van staatsregt liberaal. Hij was legitimist uit vrees voor den revolutionairen geest, niet op grond van het droit divin; het eigenaardige van zijne staat-
{==164==} {>>pagina-aanduiding<<}
kundige beschouwing was een al te groot vertrouwen op hetgeen goede Vorsten vermogen, en eene, te veel andere overwegingen uitsluitende, vrees, dat door het misbruik der vrijheid de weg zoude geopend worden tot eene hernieuwing der dwingelandij, waarvan de volken van Europa in 1815 waren verlost. Hoe menigmalen heeft hij mij in zijne brieven de vrees medegedeeld, dat het afgetobte liberalisme rust zoude zoeken in de overheersching van de Kerk of in de militaire regering van een despoot; en in de Redevoering zelve, die zoo veel ergernis aan de liberalen gaf, sprak hij de stelling uit: dat het tweeslagtige monster van tyrannij en bijgeloof alle waarheidsgevoel uitdoofde, en dat men, om die onderdrukking te ontgaan, de oogen geopend moest houden bij de onmatige zucht naar vrijheid, die er den weg toe baande; en, als door eenen profetischen geest bezield, sprak hij toen (het was in 1831) woorden uit, die althans voor een gedeelte na 1849 hunne vervulling hebben verkregen:
‘Occidit quidem Europae Tyrannus, sed relictum est tanquam fideicommissum ex ejus testamento Seminarium Napoleonticum, seditionum, bellorum, et pacatissimae cujusvis civitatis eversionum subitarum. Crescit in dies effertque se audacia militum; qui in Tyranni castris educti veterisque dominationis spe nutriti jam signa sua conferunt, gloriaeque bellicae studio cupidum quemque inflammant’ 1.
 
Men moge met enkele, ja met vele staatkundige beschou-
{==165==} {>>pagina-aanduiding<<}
wingen van van Assen niet instemmen; niemand, die zijn leven eenigzins aandachtig van nabij heeft gadegeslagen, zal hem opregte vaderlandsliefde ontzeggen. De jaren, die op den Belgischen opstand volgden, gaven bewijs van hetgeen hij voor het Vaderland wilde wezen.
Hij was Rector Magnificus, toen de Vrijwillige Jagers van de Leidsche Hoogeschool uittrokken. Welke gevoelens hem daarbij bezielden, moge blijken uit de toespraak, die hij hield in de St. Pieterskerk, korte oogenblikken vóórdat de mobielverklaarde compagnie Leiden zou verlaten, om zich te voegen bij het leger op de grenzen. Hij wees op het pligtgevoel als de edele drangrede, - op het vrijwillige der dienstneming, op het verheven doel der bijeenkomst, hoe de geheele Academische Senaat in plegtgewaad voor de compagnie was verschenen, om een laatst vaarwel haar toe te roepen; hij beval de studenten aan hunnen bevelhebber aan en eindigde met de volgende woorden:
‘Burgers van Vader Willems Hoogeschool! Gij hebt de getuigenis gehoord, die wij van u durven geven. Bij God, Dien Gij aanbidt; bij den Koning, dien Gij eert; bij het Vaderland, dat Gij liefhebt, o! wij smeeken het U, stelt onze hope niet te leur.
Weet gij wel, waarom wij U juist op deze plaats het liefst vereenigd zagen? Jongelingen! dit huis is aan God gewijd. In dit kerkgebouw wordt Zijn naam verheerlijkt. Onder deze koorgewelven rusten dooden, wier nagedachtenis onsterfelijk is. Hier in de nabijheid is het graf van Kemper. Hoort niet meer naar mijne woorden; hoort des Hemels en der gezaligden heilige bevelen; zij zeggen U: Bewaart in uwe harten God en Zijn gebod: hebt elkander als broederen lief: weest vroom en weest demoedig; Christelijke demoed is de sterkste prikkel tot waren heldenmoed; en die zoo zijn leven wil verliezen, die zal het behouden.
Gaat henen, geliefde Vrienden! gaat henen onder het geleide des Allerhoogsten, onder de zegeningen uwer Ouders, onder de heilbeden uwer Leeraars, onder het gejuich van

{==166==} {>>pagina-aanduiding<<}

allen, die het Vaderland en Oranje getrouw zijn! - Vaartwel!’ 1
Dat deze rede inderdaad welsprekend is geweest, hebben allen getuigd, die haar hoorden, en de meest onpartijdige lof, die haar kan worden gegeven, is hare vermelding in het kort verhaal van de lotgevallen der compagnie Vrijwillige Jagers, door de Studenten opgesteld, toen zij na den volbragten veldtogt in October 1831 huiswaarts waren gekeerd, en in den Studenten-Almanak van 1832 geplaatst. Die vermelding luidde: ‘Wien staat het nog niet levendig voor den geest, op welk eene treffende wijze deze aandoenlijke taak door den Hoogleeraar van Assen vervuld werd, en hoe zijne rede, ver boven onzen lof verheven, eenen indruk uitoefende op al de aanwezenden, die het plegtige van dit oogenblik ten top voerde, en ons hart nog zal vervullen, wanneer de herinnering aan dezen dag reeds tot het verwijderd gebied van het verledene zal behooren.’
Hetgeen de aandoenlijkheid van de afscheidsplegtigheid voor van Assen nog verhoogde, was, dat de jongste zoon van zijnen geliefden vriend Kemper zich onder de vrijwilligers bevond, terwijl de oudste met eenige 's Gravenhaagsche advocaten en bekenden reeds dienst had genomen bij het tweede bataillon Jagers, waarvan valsche geruchten hadden vermeld, dat het door de Belgen was overvallen, kort vóórdat Antwerpen door onze troepen was ontruimd.
Hartelijk, ja bijna vrouwelijk-teeder was in die dagen de bezorgdheid van van Assen voor zijne jeugdige vrienden. Hoe angstig won hij berigten in, of onze gezondheid niet geleden had, en toch had hij nooit gezocht ons af te houden van hetgeen ook hij pligt achtte.

{==167==} {>>pagina-aanduiding<<}

In de hagchelijke oogenblikken des tijds werd de naauwe betrekking, waarin hij vroeger tot Prins Frederik der Nederlanden had gestaan, op nieuw aangeknoopt. Den 14 Maart 1831 werd van Assen tot Staatsraad in buitengewone dienst benoemd en tijdelijk gecommitteerd tot de uitoefening der functiën van Secretaris-Generaal bij den Admiraal en Kolonel-Generaal van het leger, Prins Frederik der Nederlanden, terwijl hij bij een later besluit werd toegevoegd aan den Prins Veldmaarschalk, ten einde te adviseren op alle zaken, omtrent welke deze deszelfs gevoelen mogt willen innemen en verder alle zoodanige rapporten of andere stukken te ontwerpen als door den Veldmaarschalk aan hem mogten worden opgedragen. Bij de kennis aan deze opdragt is het niet moeijelijk in onderscheidene proclamatiën, die den moed van Neêrlands zonen aanvuurden, den stijl en de gevoelens van van Assen te herkennen.
De Staatsraad in buitengewone dienst had een te zelfstandig karakter dan dat hij zijne betrekking tot de beide Vorsten alleen zoude beschouwd hebben als die van Secretaris en Adviseur, wanneer zijn gevoelen mogt worden ingeroepen. Vrijmoedig deelde hij zijne staatkundige beschouwingen mede en maakte aanmerkingen, waar hij geloofde daartoe door zijn geweten geroepen te zijn.
Het kwam hem voor, dat de regering, na de onderhandelingen, die op den Tiendaagschen Veldtogt gevolgd waren, de hoop had moeten opgeven, om voordeeliger voorwaarden te bedingen. Meer bepaald achtte hij eene verdediging van de Citadel van Antwerpen onstaatkundig, omdat er noodeloos bloed zou vergoten worden en het veel gemakkelijker was een vrede te sluiten vóórdat de daad van geweld gepleegd was dan nadat de Citadel zou zijn genomen. Hij deelde niet in de algemeene meening, dat Pruissen helpen zou. Dat hij niet onjuist gezien heeft, hebben latere tijden bevestigd.
De aanmerkingen, die van Assen zich vrijmoedig veroor-
{==168==} {>>pagina-aanduiding<<}
loofde, bragten eerst onaangenaamheden, vervolgens in 1833 eene geheele verwijdering te weeg tusschen den Prins Veldmaarschalk en den Staatsraad-Secretaris, eene verwijdering, die hem te smartelijker viel, omdat zij hem in 1835 van het voorregt beroofde onder de leermeesters te behooren van 's Prinsen oudsten zoon, onzen tegenwoordigen geëerbiedigden Koning. Tot eere van den edelen en ridderlijken Willem II mogen wij het briefje van den Staatsraad van Roijen aan zijnen schoonzoon niet achterwege houden, waaruit blijkt, hoe deze Vorst in 1840 handelde, weinige dagen nadat hij den troon beklommen had.
Het briefje van den tachtigjarigen staatsman luidde als volgt: ‘Het diner bij den Koning zijnde afgeloopen, kwam Z.M. naar mij toe, en zeide mij zeer vele allervriendelijkste woorden, en toen, ja waarachtig! ik was er over aangedaan, zeide hij op regt hartelijken, vertrouwelijken toon: ‘van Roijen! wilt gij mij een pleizier doen, zeg dan aan van Assen, dat hij spoedig bij mij kome; ik geef u dien last, zeg dat ik hem het eerst de hand toe zal steken; ik wil hem zien, zeg hem dat; - nu moet gij maar spoedig schrijven;’ ik heb hem tweemalen gevraagd: geeft Uwe Majesteit mij stellig dien last? ‘Ja, ja!’ Ook de toon deed mij aan.’ van Assen bragt spoedig het verlangde bezoek, en na eene scheiding, die van October 1833 tot October 1840 geduurd had, werd de verzoening tot stand gebragt. Negen jaren later schreef van Assen mij onder anderen: ‘De dood des Konings trof mij diep, om de herinnering aan de dagen van 1831 en 1832, toen ik altijd om hem heen was.’
Had de tijdelijke verwijdering van den Prins-Veldmaarschalk van Assen van het voorregt beroofd leermeester te zijn van Willem III, deze vertrouwde het onderwijs van zijnen zoon, onzen tegenwoordigen Kroonprins, mede aan van Assen toe en benoemde hem later tot Commandeur van de Orde van de Eikenkroon.

{==169==} {>>pagina-aanduiding<<}

Was reeds vóór 1830 en 1831 de vaderlijke vriendschap van van Assen mij dikwijls gebleken, door de gebeurtenissen dier jaren werd die betrekking nog naauwer toegehaald. In den Tiendaagschen Veldtogt had hij, die den Staf van den Veldmaarschalk steeds vergezelde, mij aangetroffen, toen de voorhoede van de eerste Divisie, na een vermoeijenden marsch, op de straatsteenen van Diest lag uit te rusten, terwijl de inkwartieringen bij de burgers werden aangewezen. De Staatsraad verzocht den Jager, dien dag aan het middagmaal van het hoofdkwartier plaats te nemen. Tegen zijn beklag over mijne ontberingen had ik vruchteloos ingebragt, dat men het soldaten-leven langzamerhand gewoon raakte; van Assen kon het zich niet voorstellen. Weinig vermoedde ik, dat zijn gesprek de inleiding zoude zijn voor een dagorder, die ik na den slag voor Leuven ontving, waarbij ik gedetacheerd werd bij den Staf der eerste Divisie. Ofschoon de benoeming in de eerste oogenblikken mij onaangenaam verraste, daar ik liever bij mijne krijgsmakkers was gebleven, verschafte zij mij echter weldra het genot van meerdere vrijheid. Deze eerste welwillendheid werd eenige maanden later opgevolgd door een Koninklijk besluit, op aandrang van van Assen genomen, waarbij ik den Auditeur-militair te velde, Vernède, werd toegevoegd. In deze betrekking inzonderheid belast met het stellen der militaire vonnissen, die de Auditeur aan mij wilde toevertrouwen, kwam ik in bijna wekelijksche briefwisseling met den Staatsraad, die den Veldmaarschalk adviseerde, of hij zijn door het Militaire Wetboek voor de uitvoering vereischt ‘fiat executio’ aan de vonnissen door den Krijgsraad te velde gewezen zou verleenen. Met welk een geduld heeft hij mij toen op mijne zonden tegen taal en stijl opmerkzaam gemaakt! Dat het zoo weinig vrucht heeft gedragen, is niet aan den leermeester, wel aan den leerling te wijten. Hoe angstig was zijne

{==170==} {>>pagina-aanduiding<<}

bezorgdheid, toen ik eene, in zijne waardering, bijna misdadige handeling had gepleegd. Ik had namelijk in het voorjaar van 1833 aan het Handelsblad een artikel ingezonden: ‘De wensch van Oud-Nederland,’ waarin ik met jeugdige warmte het onstaatkundige had getracht aan te toonen van het wachten op voordeeliger voorwaarden en de aanneming der toen voorgestelde had aangeraden; ik dacht naamloos geschreven te hebben, van Assen berigtte mij, dat hij kennis droeg van mijn opstel, en oordeelde mijn gedrag onvoorzigtig. Ik antwoordde, dat ik er weinig zorg over had; - in het wederantwoord schreef hij: ‘Omtrent uw artikel in het Handelsblad heb ik meer angst geleden dan gij. Weet dat uw opstel in handen van het Ministerie is geweest. Had de Heer van Maanen uwe hand herkend, wat zou het onmiddelijk gevolg zijn geweest? - Wij zullen toch liever nog onbepaalden tijd in dezen onzekeren toestand willen verkeeren dan ons dierbaar Vaderland door tweespalt verdeeld te zien.’ Hoe staan mij na dertig jaren nog levendig voor den geest die talrijke briefjes, die ik toen somtijds dag aan dag ontving, en zijne veelvuldige bemoeijingen, om door voorspraak mijne sollicitatie naar de betrekking van Substituut-Officier te Amsterdam te ondersteunen. Ja, zijne bijna vaderlijke vreugde, toen ik benoemd werd en weinige maanden later mijn huwelijk voltrokken zag met de vriendin mijner jeugd! Maar ik mag niet te veel van mij zelven schrijven, ik wilde dit alleen vermelden als eene bijdrage, op eigene ondervinding gegrond, hoe welwillend van Assen voor zijne vrienden en oud-leerlingen was. Zijne briefjes waren altijd vol raadgevingen en vragen, die niet altijd gemakkelijk te beantwoorden waren, maar tot studie en onderzoek opwekten. Van Assen onderwees gaarne ook nog zijne oud-leerlingen, hij deed het inzonderheid in de brieven aan mij, en toen hij in lateren tijd mij eens schreef: ‘Nu scheid ik er uit met mijne zedespreuken en aanmerkingen,’ kende ik hem genoeg, om te weten, dat

{==171==} {>>pagina-aanduiding<<}

mijn antwoord hem niet ongevallig zou zijn: ‘Ik bid u, houd nimmer op, mij uwe aanmerkingen en raadgevingen mede te deelen; ik weet, dat gij mij altijd de vrijheid laat van ze niet op te volgen, wanneer ik daarvoor gronden meen te hebben.’
Nadat van Assen in 1833, als Adviseur voor de Zaken van den Krijgsraad te velde was opgevolgd door zijnen vriend P. Elout, keerde hij geheel tot zijne betrekking van Hoogleeraar terug, waarin hem weldra nieuwe werkzaamheden zouden worden opgedragen. Nicolaas Smallenburg had opgehouden zijne lessen over het Hedendaagsche regt te geven, en geen opvolger was in diens plaats benoemd. Na 1836 voegde van Assen bij het onderwijs in het Romeinsche regt, dat in het Hedendaagsche, eerst volgens den Code Civil en na 1839 volgens de nieuwe Nederlandsche wetgeving.
In vele opzigten was het Hedendaagsche regt een nieuw vak voor hem. Zijne studiën te Franeker waren bijna uitsluitend aan het Romeinsche regt en de Philologie toegewijd geweest. De drie jaren, die hij daarna als advocaat had doorgebragt, waren slechts voor een gedeelte in de judiciële practijk doorleefd. De letteren en het regt van Rome en Griekenland hadden zijn hart ingenomen, en in 1836 had eene vijf-en-twintig-jarige verwijdering van de judiciële practijk hem bijna geheel vreemdeling gemaakt in het positive regt, gelijk het in het maatschappelijke leven werd begrepen en toegepast, en toch zoude ik durven beweren, dat van Assen eigenaardige verdiensten omtrent de studie der Nederlandsche wetgeving heeft gehad, waarin hij door niemand is overtroffen.
Hij ving ook hier met de bronnen-studie aan. Hij las het Nederlandsche Burgerlijk Wetboek met de pen in de hand meermalen over, vergeleek het met de beraadslagingen en het Ontwerp van het Burgerlijk Wetboek van 1820, maakte overzigten en teekende de overeenstemming tusschen de deelen aan, en hetgeen hem onjuist uitgedrukt en on-
{==172==} {>>pagina-aanduiding<<}
regtvaardig vastgesteld voorkwam. Zoo ontstonden van lieverlede de Leiddraad voor het collegie over het Burgerlijk Wetboek, 1846, herziene uitgaaf 1854, - de Taalkundige aanmerkingen op het Burgerlijk Wetboek, - het opstel over het Nederlandsch huwelijk en de betrekking tusschen ouders en kinderen, alsmede zijne Proeve van verklaring van een enkel artikel (1411) van het Burgerlijk Wetboek, ter aanbeveling van monographiën, geplaatst deels in de Jaarboeken voor Regtsgeleerdheid, deels in de Themis.
Inzonderheid kenschetsen de beide laatste opstellen zijne rigting bij de studie van het Nederlandsche regt. Zijne geschriften mogen geene groote dienst bewijzen ter oplossing van practische vraagpunten, men zal er wèl in aantreffen oorspronkelijkheid in de rangschikking der onderwerpen, somtijds verrassende aanwijzing van overeenkomst en tegenstrijdigheid, fijne taalkundige opmerkingen en eene kritiek uit het oogpunt van hetgeen betamelijk is. Men moge met van Assen's methode van het nieuwe regt te behandelen en met zijne kritiek niet altijd overeenstemmen, men zal zijne opstellen nooit uit de hand leggen zonder daaruit iets geleerd te hebben, dat men elders niet zou hebben aangetroffen.
 
Van Assen had in zijne jeugd en mannelijken leeftijd te veel deelgenomen in de staatkundige gebeurtenissen van 1813 en 1830, om in latere tijden ongevoelig te kunnen wezen bij de overwegingen eener Grondwets-herziening. Hij was daarbij echter inzonderheid philoloog, al verborg hij zijne staatkundige beginselen niet. De twee stukjes, die hij heeft uitgegeven onder den titel: De taal der Grondwet, 1844 en 1848, en zijne Scholien op de herziene Grondwet, art. 1-10. (Nieuwe Bijdragen voor Regtsgel. 1857) zijn vruchten van die belangstelling. De Proeve eener verduitsching der Grondwet, door Mr. J. van Lennep, was de naaste aanleiding tot de uitgave van het eerste stukje. Elk, die op grondige kennis van onze Grondwet prijs stelt, zal met mij leedwezen gevoelen, dat deze belang-
{==173==} {>>pagina-aanduiding<<}
rijke aanteekeningen zich niet verder uitstrekken dan tot art. 121. De groote kennis, die hij, door zijne vroegere betrekking tot den Prins der Nederlanden, verworven had van de gebeurtenissen van 1814-1815, deed hem de taal toelichten door de vermelding van geschiedkundige bijzonderheden, die men elders niet aantreft; en zoo de opheldering van de taal der Grondwet de hoofdinhoud was van het geschrift, in eenen, als inleiding geplaatsten, brief aan zijnen vriend Mr. L.C. Luzac vond hij gelegenheid op eene vriendschappelijke wijze zijn gevoelen tegen de grondwets-herziening te verdedigen; op zijne beurt duidde hij het mij niet ten kwade, toen ik op de wijze, waarvan hij mij een voorbeeld gegeven had, als zijn bestrijder optrad 1.
Een man van eenen zoo levendigen, altijd werkzamen en sterk individueel uitgedrukten geest, als van Assen, was geen man voor gemeenschappelijken arbeid in genootschappen. Ofschoon de meeste letterkundige en wetenschappelijke academiën en genootschappen in ons Vaderland en enkele buitenlandsche aan van Assen het lidmaatschap hadden opgedragen, woonde hij zelden hunne vergaderingen bij. De benoeming tot Eerelid, die hij het meest op prijs stelde, was die van de Académie de législation te Toulouse, omdat hij die benoeming van de Academie, gevestigd in de geboorteplaats van den door hem zoo vaak bewonderden Cujacius, beschouwde als eene hulde der Fransche regtswetenschap aan de klassieke beoefening van het Romeinsche regt te Leiden, terwijl het lidmaatschap van de Hollandsche Maatschappij

{==174==} {>>pagina-aanduiding<<}

van Fraaije Kunsten en Wetenschappen en van die der Nederlandsche Letterkunde  hem lief was, omdat het hem de gelegenheid aanbood, zijne lettervruchten aan den toets van een uitgelezen publiek te onderwerpen.
Voor het grootste gedeelte waren zij uitkomsten van zijne taalstudie. Bilderdijk wees hem in vele opzigten daarbij niet alleen den weg bij zijne woordvorsching, maar leverde hem ook vaak de voorbeelden van taalgebruik. Hij was een groot bewonderaar van Bilderdijk's scherpzinnigheid, ofschoon hij ook op diens spraakleer en taal de kritiek niet achterwege hield. Wij vermeten ons niet over de taalkennis van van Assen te oordeelen. Wij willen hier liever de getuigenis van anderen inroepen. Een der uitnemendste taalkundigen van den tegenwoordigen tijd, bragt aan van Assen zijne hulde in de volgende woorden: ‘Hoeveel nut heb ik getrokken van Uwen keurigen smaak en scherpzinnig vernuft. Hoe dikwijls hebt gij mij verrast met fijne en juiste opmerkingen over menig verschijnsel onzer moedertaal, die Gij met zooveel geestdrift vereert’ 1. Bij de Maatschappij der Nederlandsche Letterkunde werd hij tweemaal tot Bestuurder verkozen (van 1847-1849 en 1851-1854), en was hij medelid in de Commissie voor taal- en letterkunde. De zorgvuldige en werkzame Secretaris der Maatschappij Mr. J.T. Bodel Nijenhuis heeft de goedheid gehad mij eene lijst mede te deelen van de voordragten op de maandelijksche vergaderingen gehouden; wij hebben ze vermeld in de Chronologische lijst der geschriften achter dit Levensberigt gevoegd. Zulk eene lijst vormt den staat van dienst van den geleerde; de titels der geschriften en verhandelingen mogen op zich zelve eene dorre levens-chronijk zijn, die lijst zal, hoop ik, beginnen

{==175==} {>>pagina-aanduiding<<}

te spreken, nu de titels van vele dier geschriften eenigzins nader in dit mijn levensberigt zijn toegelicht.
Bij van Assen inzonderheid verborg de eenvoudige titel dikwijls eenen geestigen inhoud. Zoo heeft hij in zijne laatste verhandeling over de redekundige figuur, door de Ouden paronomasia, annominatio genaamd, bij ons letter- of woordverzetting te heeten, alle zijne voorbeelden uit de politieke geschiedenis genomen. Het was hem bijna onmogelijk over de regtswetenschap te schrijven zonder philologische aanmerkingen te maken, en, omgekeerd, kon hij geen taalkundig onderwerp behandelen, zonder toespelingen op gebeurtenissen uit het staatkundige regts-leven; zoozeer waren philologie en regtsstudie bij hem verbonden.
Waar echter het onderwerp dit vorderde, wist hij zich daarbij geheel te bepalen. Ten bewijze strekke zijne Voorlezing over J.H. van der Palm, in de maandelijksche vergadering van Nederlandsche Letterkunde. Het is meermalen opgemerkt, dat men uit eene lofrede of eene kritiek den lofredenaar en den kriticus zelven niet minder leert kennen, dan den man die geprezen of berispt wordt. Wil men weten wat van Assen in stijl en voordragt het voornaamste rekende, men leze wat hij over van der Palm heeft voorgedragen. Voor een groot gedeelte geeft hij diens eigene woorden terug, maar zóódanig, dat men verstaat, wat van het ideaal, dat van der Palm zich vormde, in hem verwezenlijkt is en wáárnaar ook van Assen streefde.
Hij noemde in deze Voorlezing van der Palm den ‘uitmuntenden leeraar in godsvrucht en zedekunde.’ Van Assen had een te hoog besef van kieschheid, om deze uitspraak nader te ontwikkelen. In betrekking tot den spreker was dit korte woord eene geloofsbelijdenis: van der Palm is in waarheid de leeraar in godsvrucht voor van Assen geweest. Geen stichtelijk geschrift is door hem meer gelezen dan het boek, waarin hij op de eerste bladzijde had geschreven; ‘De Spreuken van Salomo zijn de wijsheid van

{==176==} {>>pagina-aanduiding<<}

van der Palm.’ Van Assen was blijkbaar zeer ingenomen met hetgeen van der Palm in een zijner vertoogen had geschreven: ‘Het behandelen van algemeene waarheden op de algemeen gebruikelijke wijze, behoort niet tot het plan van dit geschrift 1. Van Assen vond zich aangetrokken, noch door systematische, wijsgeerige of godsdienstige geschriften, die een nieuw licht kunnen doen opgaan, noch door hetgeen minder begrijpelijk en geheimzinnig is. Ofschoon hij eerbied had voor de gevoelens van anderen, bleef hij voor zich zelven getrouw aan hetgeen hij van van der Palm geleerd en in zijnen schoonvader van Roijen verwezenlijkt aanschouwd had.
De aanteekeningen, door van Assen op de schutbladen van van der Palm's Salomo gemaakt, zijn zoowel aanwijzingen van schoone plaatsen over godsdienst en heiligheid, als opmerkingen over taal en stijl. Van Assen had de godsdienst van harte lief, maar ook bij het godsdienstige nadenken bleef hij gevoelig voor den schoonen vorm, waarin de godsdienstige waarheid werd uitgedrukt.
De liefde tot onze schoone moedertaal was met geheel zijn leven vereenigd; gelijk zij hem bijbleef te midden der godsdienstige overdenking, zoo vergezelde zij hem ook in het dagelijksch leven. Een levensberigt van van Assen zou onvolledig zijn, wanneer niet nog een enkele proeve van zijn briefstijl werd medegedeeld. In de briefjes, die hij schreef, vond hij er een vermaak in om met de taal te spelen, en den lezer, die zijn bijna onleesbaar schrift ontving, vergoeding te schenken, dat men de moeite genomen had, de woorden uit te vorschen: ‘Al overleest men mijne brieven niet tweemaal, men leest er tweemaal over.’ Een groot aantal brieven, over een tijdvak van meer dan dertig jaren, aan mij gerigt, ligt vóór mij. Slechts een paar zijn geschreven in gewoon kwarto, de meeste

{==177==} {>>pagina-aanduiding<<}

in duodecimo formaat, met twee of drie snippers als bijlagen. Van Assen strooide gaarne op het papier zijne opkomende gedachten voor vrienden uit. Bijna altijd was de vorm puntig en geestig.
Van Assen had mij eenige jaren geleden bezocht. Na het diné had hij mijne bibliotheek in oogenschouw genomen, en bij het gedeelte, waar zich de werken van Klemm en Wachsmuth over Culturwissenschaft en Culturgeschichte bevonden, waren wij in levendig gesprek geraakt over de mogelijkheid van eene wetenschap van den maatschappelijken vooruitgang, waaraan ik geloofde, en die mijn geachte vriend en leermeester betwijfelde. Wat er verder gebeurde, blijkt uit het briefje, dat ik den volgenden dag ontving:
‘Welk een afscheid van de Uwen, welk een terugkomst bij de mijnen, en welk eene onvergetelijke onachtzaamheid mijns (om à la Juffrouw Toussaint te schrijven). Ik verkeerde in de meening, dat de trein, die mij meermalen ten 9 ure te Haarlem opving, te half negen ure van Amsterdam stoomde. Verbeeld U, dat mijn Antenor, in weerwil van zijn snelle vaart, die volgens zijn zeggen, het vuur der straatsteenen in de oogen der paarden deed spatten, al mijn hoop in rook deed verdwijnen, in den volsten zin des woords, want buiten de poort zag ik de stoomdamp opstijgen. Ik nam plaats op de diligence die 9 3/4 uur over Leiden rijdt en ging naar het Café Restaurant en las er De Nederlander. Gij kunt U niet voorstellen hoe bevreesd ik was, weder te laat te komen. Reeds vóór half tien ure zat ik in de coupé. Door allerlei oponthoud onder weg, kwam ik eerst omstreeks half drie ure 's nachts te Leiden. Welk een angst hadden de mijnen geleden! En nu genoeg over mijn ongeval, en U de nedrige bede gedaan, om bij mijne vriendelijke gastvrouw en uwe moeder en zusters, mij zoo goed mogelijk te verschoonen. De Wachsmuthsche Cultuur is eene der oorzaken mijner onbeleefdheid geweest voor zoo groote beleefdheid.’

{==178==} {>>pagina-aanduiding<<}

Indien het medegedeelde eene proeve levert van den eigenaardigen stijl van de kleine briefjes, die van Assen aan mij, aan Jeronimo de Vries, vader en zoon, en vele anderen bij menigte schreef, over letterkunde en wetenschap, over politiek en maatschappelijk leven, zijne drukke briefwisseling wijst tevens op zijne gezellige natuur.
Geen wonder, dat het huis van van Assen, met de gulle gastvrouw, en dochters, die door geest en smaak de gesprekken verlevendigden, door vele zijner oud-leerlingen voortdurend werd bezocht. Van Assen wilde niet alleen een leermeester, maar ook een vriend zijner studenten zijn, en hetgeen hij bedoelde, heeft hij bij velen bereikt. Tot op het laatst van zijne loopbaan telde hij onder zijne oud-studenten vrienden. Dit bleek toen hij, na bijna veertig-jarige dienst, het emeritaat verkreeg. Oud-leerlingen uit verschillende tijdvakken, bijna 400 in getal, vereenigden zich op de uitnoodiging eener commissie, om aan den leermeester, waaraan zij zooveel verpligt waren, een geschenk aan te bieden. Men achtte, dat bij den kunstzin van van Assen het geschenk een kunstwerk moest wezen, uitdrukkende het innig verbond tusschen de studie der regtswetenschap en der klassieke letterkunde, beide met gelijke liefde steeds door van Assen beoefend.
Aan den beroemden beeldhouwer Louis Royer te Amsterdam werd de uitvoering opgedragen. Hij heeft de gedachten der oud-leerlingen begrepen en daaraan met meesterlijk talent eenen schoonen vorm weten te geven.
De groep bestaat uit twee vrouwenbeelden. Het eene stelt voor de Jurisprudentie, gezeten in ernstige en peinzende houding, met de ééne hand rustende op eene tafel, waarop de aanhef van het eerste fragment der XII Tafelen ‘SI. IN. IVS. VOCAT.’ staat gegrift. Het andere beeld, de Philologie, treedt als het ware de Jurisprudentie zusterlijk te gemoet, den linkerarm uitstrekkende, als om haar te omhelzen. In de regterhand houdt zij een rol, waarop de na-
{==179==} {>>pagina-aanduiding<<}
men van de twee grootste redenaars der oudheid, Demosthenes en Cicero, gelezen worden.
De groep is uitnemend fraai in wit marmer bewerkt. De rijkdom der draperiën, de reinheid der vormen, het bevallige in stand en houding, maken het tot een voortreffelijk kunstgewrocht, waardig door Royer gebeeldhouwd en aan van Assen aangeboden te zijn.
De groep hoog 0.61 Ned. el en breed 0.67, is geplaatst op een socle van geel gevlamd marmer, waarin de volgende inscriptie gegrift is:
CORNELIO. IACOBO. VAN. ASSEN. OPTIMO. STVDIORVM. DVCI. DISCIPVLI. PIENTISSVMI. D.D.L.M.
Op den 4 December 1858 werd dit geschenk, met een Album, bevattende de namen van hen, die deel hadden genomen aan dit bewijs van achting, aan van Assen aangeboden. F. de Greve, oud-Hoogleeraar in de Regten te Franeker, thans President van den Hoogen Raad, een zijner oudste leerlingen, voerde uit aller naam het woord, en was de tolk van den eerbied en de vriendschap, die wij voor onzen leermeester hadden gehad en bleven koesteren. Hartelijk en welsprekend was van Assen's antwoord. Hij riep voor de aandacht terug geliefde leerlingen, die hem door den dood ontvallen waren, en die hem met anderen, welke hij voor zich zag, verledene tijden herinnerden; hij herdacht de gewigtige dagen, die hij beleefd had en de stof tot dankbaarheid, die hem gegeven was. Aandoenlijk en hartroerend was het, toen hij op het einde zijner toespraak betuigde, dat hij, bij de herinnering van zijn leven, haar niet verzwijgen mogt, die hem op den levensweg, in lief en leed, eene trouwe gade was geweest en eene zorgende moeder voor zijne kinderen.
Ook van de studenten, die toen nog zijne lessen hoorden, vereenigden zich vele om hem een zilveren schaal in antieken vorm, op een zwart marmeren voetstuk, aan te bieden,

{==180==} {>>pagina-aanduiding<<}

met het opschrift: Aan Mr. C.J. van Assen, zijne dankbare leerlingen, 1859.
De oud-Hoogleeraar was hoogst gevoelig voor deze bewijzen van achting.
Met liefde vervuld voor de Hoogeschool, waaraan hij zoo lang verbonden was geweest, nam hij belangstellend deel aan de overwegingen, wie zijne opvolgers zouden wezen. De ondervinding had hem geleerd, dat de vereeniging van het onderwijs van het Romeinsche en Hedendaagsche regt een te groote last was op de schouders van één man. Hij had wel gewild, dat, voor het Romeinsche regt, de beroemde Rudolph Ihering voor Leidens Hoogeschool Giessen had verlaten; hij meende, dat in de republiek der letteren de grensscheidingen tusschen landen moeten vervallen, en het benoemen van buitenlandsche Hoogleeraren aan onze Hoogescholen in dat opzigt wenschelijk was. Een gelijk streven had hem vroeger doen ijveren om H. Ahrens, toen deze nog te Brussel zich bevond, een leerstoel voor de Wijsbegeerte in Nederland te doen opdragen. Men achtte, en misschien te regt, bij het vervallen van het Latijn als de universele taal der geleerden, de benoeming van vreemdelingen minder wenschelijk. Toen beval hij twee zijner kweekelingen aan: Mr. J.E. Goudsmit en Mr. J.A. Fruin. Curatoren en Regering vereenigden zich met zijne aanbeveling, wat den eersten betrof, maar Mr. van Boneval Faure, die reeds met zoo veel lof te Groningen het Hedendaagsch regt had onderwezen, werd gesteld boven den laatstgenoemde, wien echter weldra het Hoogleeraarsambt te Utrecht werd opgedragen.
Zoo waren zijne opvolgers benoemd; uitmuntende kweekelingen, op welker vorming hij invloed had uitgeoefend, waren aan de twee voornaamste Nederlandsche Hoogescholen geplaatst; hij kon thans het otium ingaan, dat, bij zijnen werkzamen geest, zeer zeker een otium cum dignitate zou geweest zijn.

{==181==} {>>pagina-aanduiding<<}

Den 17 Junij 1859 hield hij zijne laatste les in de Groote Gehoorzaal; men had hem dit verzocht, omdat men vermoedde, dat zulk een laatste les ook buiten de studenten, door oud-studenten en vrienden zou worden bijgewoond. Hij wees, op zijne eigenaardige wijze eenige gebreken en leemten der Burgerlijke wetgeving aan. Het afscheid zelf, aan het slot der voordragt, willen wij mededeelen. Hier trad de spreker op als auto-biograaf.
‘Hebt gij door lang en streng onderzoek de leemten en gebreken en onbillijkheden der wetten leeren kennen, gij zult met wetenschap gewapend ze moedig bestrijden en het verkeerde beteren. Ik neem nu afscheid en zeg U vaarwel. Die mijne plaats gaan innemen, door wet en eigen wil opengevallen, zullen U op den rechten weg staande houden, ja U nieuwe en betere wegen aanwijzen, want zij zijn nog jong en ik ben oud geworden.
Zij bezitten reeds Uwe genegenheid en verdienen dat onmisbare voorrecht. Hart en hand reikende aan voortreffelijke ambtgenooten, die zij hier vinden, zullen zij met vereenigde kracht Uwe waarachtige belangen behartigen.
Als ik op dit oogenblik, voor mij zoo plechtig, in mijne gedachten terugroep den dag, dat ik het eerst het spreekgestoelte beklom en mijne inwijdingsrede hield, dan wordt mijn gemoed innig bewogen. Acht-en-dertig jaren zijn sedert dien dag over dit hoofd voorbijgegaan, met al hun lief en leed. Wel mogt de groote Romeinsche redenaar zeggen: geen taak is zoo schoon, geen dienst is zoo heilzaam, die wij den Staat kunnen bewijzen, als de jeugd te leeren en opteleiden; toch is de taak zwaar en moeijelijk. Moge eigenliefde ons somwijlen vleijen dat we bij onvermoeiden arbeid en ijverige plichtsbetrachting den gewichtigen post van leeraar geene oneere aandoen, innige bewustheid van de zwakheid onzer pogingen, van de geringheid

{==182==} {>>pagina-aanduiding<<}

onzer krachten en ook vermoeden van miskenning, heeft iets pijnelijks, dat ter neer drukt en den moed begeven doet.
Wat heb ik niet dikwijls mij zelven gevraagd, hoe ik het durfde wagen, uit den gemakkelijken werkkring, waarin ik genoegelijk leefde, mij op eens te verplaatsen in het volle licht dezer luisterrijke Hoogeschool, aan de zijde van geëerbiedigde mannen, die mij leerden en onderwezen; maar de troostrijke gedachte beurde mij op, dat zij zelven mij wekten en aanspoorden, en den moed inspraken, dien ik behoefde.
Welk een zeldzaam en dankschuldig voorrecht is mij ten deel geworden, nog in zoo ver gevorderde jaren levende getuigen te kunnen noemen, die mij toen hunne genegenheid toonden, en mij thans openhartig kunnen zeggen of ik hunne hope en verwachting niet heb teleurgesteld. Nog leeft de eerste en oudste mijner leeraren, Hendrik Willem Tydeman; wat ik den scherpzinnigen en grooten geleerde schriftelijk betuigde, toen hij zijn 80ste levensjaar bereikte, dat herhaal ik hier openlijk uit de volheid van een dankbaar gemoed: ‘aan hem heb ik oneindig groote verplichting.’ Nog leeft de oudste mijner Academievrienden; hoe verheugde hij zich in de eer mijner benoeming. Hij was Tydeman's beste leerling; op vierenzeventig-jarigen ouderdom blaakt hij nog van heiligen ijver voor letteren en kunsten, die eerste vriend mijner jeugd, de Raadsheer Pan, die bij de uitgave van Bilderdijk's gedichten zoo groote verdiensten heeft. Toen ik in 1809 het stille Franeker verliet, om op Tydeman's vaderlijken raad mij herwaarts te begeven, en de lessen te hooren van Smallenburg, Kemper en Wyttenbach, was hier onder het altijd bloeijende studentencorps een broederlijk vriendenpaar, dat uitmuntte onder de uitmuntende; zij werden bij ieder echt student met naam en voornaam genoemd, Jan Bake, de litterator, en Lodewijk Luzac, de jurist. Groot was mijne voldoening; in hunnen vriendenkring te worden opge-
{==183==} {>>pagina-aanduiding<<}
nomen. Na 50 jaren herdenken wij nog met blijdschap die gelukkige dagen. De rechtschapenheid van hun karakter was mij een waarborg, dat zij met bescheidene openhartigheid mij zouden terug hebben gehouden, ware ik in hunne oogen min geschikt geweest voor de loopbaan, die het gezach en de invloed van Kemper, mijn vermogenden vriend, voor mij openstelden.
Ik ben meer dan iemand mij zelven wel bewust, dat ik geenzins heb kunnen beantwoorden aan de eischen van een leeraar, gelijk de classieke schrijvers ons dien voorstellen; maar één van die vele eischen schijnt mij niet ten eenemale ontbroken te hebben. Het is de welwillendheid, de ευνοια, door Plato gevorderd, want daaraan schrijf ik de erkentlijkheid toe, die mij boven mate betoond is. Aanschouw ik de schoone en kunstrijke gedenkstukken, die mijn jongste geboortedag mij zag aanbieden, dan hernieuwt zich telkens deze zelfde gedachte. Het was vooral om deze betuiging te kunnen herhalen, dat ik tot deze mijne laatste les besluiten moest. Mijn hart is en blijft U dankbaar, en weest gij de tolk van mijn gevoel bij Uwe en mijne commilitones, in wier uitgebreide rijen het mij gebeuren mag als eenen der oudsten en meest geliefden met name te kunnen noemen het achtbare hoofd van geheel de rechterlijke macht in Nederland. Worde de heilwensch verhoord, die de edelaardige man mij op zoo plechtige wijze betuigde, opdat ik tot den laatsten dag mijns levens leve getrouw aan heilige plicht!
En nu bij het verlaten van deze plaats nog een wensch en wenk voor U, geliefde leerlingen van Leidens Hoogeschool, het onvergankelijke gedenkteeken van der Vaderen deugd en van het beleid van den eersten Willem van Oranje, met welken naam Nederland staat of valt. Leert in deze beroemde oefenschool de wapenen hanteren der wetenschap, om eerlang in het volle licht van den Staat met onwrikbaren moed te strijden voor waarheid en gerechtigheid. Hebt

{==184==} {>>pagina-aanduiding<<}

gij dan te worstelen met rampen en tegenspoed, stelt bedriegelijke hope Uwe zekerste uitzichten te leur, wordt voor edele bedoelingen miskenning Uw bitter loon, ziet gij de ondeugd zegepralen en den deugdzame lijden, wankelt nooit in Uwe beginselen, houdt vast aan het beloof en vertrouwt op God, wiens dankbare kinderen wij moeten zijn.
Vaart wel en vergeet Uwen ouden leeraar niet!’
 
Het waren de laatste woorden, die hij in het openbaar sprak.
 
Schijnbaar gezond wachtte, naar menschelijke berekening, van Assen nog een belangrijk tijdvak van zijn leven. Hij had veel opgeteekend, en bij den altijd werkzamen man was het niet te verwonderen, dat hij nog op meer dan zeventigjarigen leeftijd met allerlei plannen vervuld was, om de losse aanteekeningen te verzamelen en daaruit kleinere en grootere opstellen te vormen.
Na eene reis in België met zijne echtgenoote in de maand Augustus, keerde hij terug naar het geliefde buitenverblijf, dat hij te Velp bewoonde. Weldra bleek de vermoeidheid, die hij de laatste dagen had gevoeld, het begin eener ziekte te zijn geweest, en drie weken later overleed hij, den 13 September, achterlatende eene weduwe, voor wie hij een hartelijk lievend echtgenoot, en vijf dochters, voor wie hij een altijd zorgende vader was geweest.
Op den 17 daaraanvolgende werd zijn stoffelijk overschot aan de aarde toevertrouwd op de Algemeene Burgerlijke begraafplaats nabij 's Gravenhage. Vele vrienden en vereerders van den afgestorvene waren er vereenigd. Men telde onder hen studenten, gewezen ambtgenooten, de Curatoren van Leidens Hoogeschool en vele hooggeplaatste ambtenaren. De Hoogleeraar de Wal hield eene treffende toespraak, waarin hij aan de verdiensten van den bejaarden en nogtans zoo krachtvollen man herinnerde, en den edelen afgestorvene herdacht als mensch, als regtsgeleerde en redenaar. De Minister van Staat, Baron van Hall, aanverwant van van Assen, zeide,

{==185==} {>>pagina-aanduiding<<}

uit naam van de familie, den begaafden spreker er dank voor, aan wien het zoo wel was gelukt, in weinige woorden het leven en het karakter van den overledene te schetsen 1. Mr. David H. Levyssohn Norman, een der meest geachte leerlingen van van Assen, bragt, als redacteur van het regtskundig tijdschrift Themis, eene korte maar eigenaardige hulde aan de gedachtenis van den overledene, en Mr. H.J. Koenen gaf in de eerstvolgende vergadering van de Letterkundige Afdeeling der Koninklijke Akademie van Wetenschappen, een Levensberigt van van Assen, rustend lid dier Afdeeling waarbij hij de verdiensten van den afgestorvene naar waarde vermeldde.
 
Wij hebben het Levensberigt van van Assen ten einde gebragt, en de lezing zal, zoo wij vertrouwen, het bewijs geleverd hebben, dat hij is geweest een liefderijk echtgenoot, een hartelijk beminnend vader, een trouw vriend, een door velen geacht, uitstekend geleerde en een man van fijnen smaak. Maar wij zouden meenen de schim van den afgestorvene te beleedigen, indien wij ons bij die vermelding zijner verdiensten bepaalden; het behoorde tot de trekken van zijn aesthetisch gevormd karakter, dat hij eenen bijna onoverwinnelijken afkeer had van die algemeene uitdrukkingen, die op velen kunnen worden toegepast. De mensch is een individueel wezen, en, wil men iemand doen kennen, men moet hem in zijn individueel karakter voorstellen. Wat van Assen voor zijne Anna Maria van Roijen was, kan alleen eene diep bedroefde weduwe gevoelen; - met welk een liefderijke zorg hij in den huisselijken omgang met zijne kinderen heeft verkeerd, kan alleen het kinderhart beseffen; - wat hij

{==186==} {>>pagina-aanduiding<<}

als trouwe vriend voor zijne vrienden was, hebben velen in hunne levensgeschiedenis ondervonden; - wat zijne godsdienstige persoonlijkheid is geweest, is Gode alleen bekend; wij zagen er alleen de vruchten van, en die waren blijmoedigheid, goedertierenheid, getrouwheid en liefde.
In deze Handelingen voegt alleen eene karakterschets van van Assen als letterkundige en man van wetenschap.
De hoofdtrek van zijn wetenschappelijk leven was voorzeker vereeniging van philologie en regtswetenschap. Volgens zijne overtuiging was het Romeinsche regt niet te verstaan zonder kennis der Classici, en de Orade Letterkunde ontving op hare beurt licht van de studie van het oude regt. Maar ook deze rigting heeft hij met velen gemeen gehàd. Wanneer men daarbij voegt, dat hij een aesthetisch philoloog was, dat hij het schoone in de Ouden inzonderheid bewonderde, komt men nader tot de aanwijzing van de plaats, die hij op het gebied der letterkunde heeft ingenomen. Maar ook in het gevoel voor het schoone heerschen nog vele schakeringen: deze bewondert in de Ouden de oorspronkelijkheid der ideën, een ander de grammaticale vormen, gene hunne zuivere logica, een ander hunne vereenigde liefde tot het schoone en het goede; van Assen was voor dit alles niet ongevoelig, maar wat mij toeschijnt het eigenaardige van zijn aesthetisch-philologisch standpunt geweest te zijn, is, dat hij inzonderheid in de Ouden bewonderde de welluidendheid van hunne woordvoeging, de juistheid van hunne woordenkeus en de reinheid hunner waarheidsliefde om te willen uitdrukken wat zij dachten. Tot de regtswetenschap behoort, dat men een juist begrip heeft van hetgeen regt is in het algemeen, van hetgeen de wetgever in zijn wetten heeft vastgesteld en van hetgeen hij moet vaststellen, zal zijn wet in overeenstemming zijn met den vooruitgang der zamenleving. Van Assen beoefende als regtsgeleerde inzonderheid de taal van wet en regt. In de staats- en regts-geschiedenis trokken de bijzondere voorvallen hem aan,

{==187==} {>>pagina-aanduiding<<}

om na te sporen, welken invloed zij op de wetsbepalingen hadden gehad; de kritiek der woorden en van de artikelen der wet nam bij hem meerdere plaats in dan de kritiek van het stelsel. Leergierige karakters, die geen oogenblik de boeken uit de handen kunnen leggen, houden zelden genoegzame ruimte van tijd over voor algemeene wijsgeerige beschouwingen, en dankbare liefde, voor hetgeen men van oudere en nieuwere letterkundigen geleerd heeft, geeft weleens eene overhelling, om als een schat het vele te behouden, dat men door vroegere studie verkregen heeft. Van Assen behoorde geheel en al tot die geleerden, die het speciale onderzoeken. Ofschoon hij nooit ledig was en een lang wetenschappelijk leven gehad heeft, gevoelde hij nimmer behoefte, om een groot stelselmatig werk te vervaardigen. Hij heeft veel, zeer veel geschreven, maar al het geschrevene is tot het speciale bepaald.
Dit gekeerd zijn naar het bijzondere heeft geene mindere waarde voor den opbouw der wetenschap dan de algemeene wijsgeerige behandeling. In de natuurkunde heeft het gebruik van het mikroskoop tot hoogst belangrijke en gewigtige ontdekkingen geholpen; op het ruime gebied der regtswetenschap moet de scherpzinnige en fijne opmerking van het bijzondere evenzeer in hare waarde erkend worden, als het onderzoek naar de ware wereldbeschouwing en naar de algemeene wetten, die de welvaart der menschelijke zamenleving regelen.
Bij de mikrologische rigting zijn scherpzinnigheid van oordeel en juistheid van opmerking eerste vereischten. Dat bij van Assen de fijnheid der onderscheiding altijd naauwkeurig, dat de beschaving nooit te beschaafd en dat de vernuftige combinatie der gedachten altijd even waardig als aardig was, zouden wij, zijne leerlingen, niet durven beslissen. Een volstrekt onbepaalden lof zou de afgestorvene als vleijerij zeker versmaad hebben; maar wat wij met volle overtuiging durven beweren, is dit, dat zijn oorspronkelijk vernuft, zijn gekuischte smaak en zijn edele zin hem behoed hebben

{==188==} {>>pagina-aanduiding<<}

voor gebreken, die der mikrologische rigting zoo dikwijls eigen zijn, vooral wanneer zij met groote leergierigheid gepaard gaat.
Van Assen had veel van anderen geleerd, en toch zal men nergens gemis aan oorspronkelijkheid, gebrek aan zelfstandigheid, nergens stijfheid of behaagzucht bij hem aantreffen. Ook daar, waar hij navolgt, gaf zijn eigen vernuft hem nieuwe gedachten en vormen. De gezochtheid, die zijnen stijl soms eigen is, is méér een bewijs, dat hij, onvoldaan over zich zelven, naar eenen beteren vorm gezocht had, dan een bewijs, dat hij aan zijne lezers of hoorders had trachten te behagen. Geen spreker, die meerdere malen is opgetreden, om stellingen te verkondigen, die hij wist dat niet zouden behagen; hij trachtte ook zijnen stijl niet naar eenigen vastgestelden regel te vormen of anderen slaafs te volgen; hij volmaakte dien naar zijne eigene overtuiging.
Wanneer men veel weet, vele bijzonderheden kent, is de lust zeer verklaarbaar, om het verzamelde te vertoonen. Van Assen had een afkeer van dat opeenstapelen van wetenswaardige bijzonderheden. In betrekking tot Creuzer's uitgave van ‘Cicero, de Legibus’ schreef hij: ‘De wachter bij de schoone monumenten der oudheid, moet die geleerden afweren, en hun nacht en dag toeroepen, als zij met hunne vrachtwagens vol polymathie en polyhistorie komen aankruijen: ‘Procul hinc, procul ite profani!’ En ieder, die van Assen gekend heeft, of zijne schriften leest, zal moeten erkennen, dat zijne studie van het speciale en zijne voorbeeldelooze werkzaamheid hem geheel zuiver lieten van hetgeen naar polyhistorie zweemt.
Door een edelen zin eindelijk werden de mikrologische studiën van van Assen geleid. Zijn gevoel voor regt deed hem het hooge gewigt beseffen, dat de taal van regt en wet juist zou worden gebruikt. Niemand heeft van Assen overtroffen in naauwgezette aanwijzing van de gebreken, die onze wetgeving ten opzigte van de taal aankleefden. Aan hem

{==189==} {>>pagina-aanduiding<<}

komt de eer toe, dat hij het hooge gewigt der taalstudie, ook in betrekking tot het Hedendaagsche regt in den tegenwoordigen tijd, heeft doen beseffen. Zoo sommigen bij zijne aanmerkingen het ligtzinnig oordeel hebben uitgesproken, dat het slechts woorden-zifterijen waren, zij hebben daardoor het vonnis over hunne eigene bekrompenheid geveld, die niet wist te waarderen de onderscheidene rigtingen op het gebied van het wetenschappelijk leven.
Verleidt speciaal-studie dikwijls tot een eenzijdig oordeelen over anderen, van Assen is een voorbeeld van echte liberaliteit. Voorzeker hij was anti-liberaal, indien men daardoor verstaat, dat hij van vrijheid van drukpers en directe verkiezingen weinig heil verwachtte voor het volk; hij was zelfs zeer sterk anti-liberaal, wanneer men acht geeft op zijne bittere ironie tegen die quasi-liberalen, die revolutionair zijn, om te verkrijgen, en reactionair, als het op behouden aankomt. Hij was niet zacht in het oordeel over hetgeen hij onbetamelijk en oneerlijk meende te zijn. Maar hij bezat de echte liberaliteit in dien zin, dat hij, ofschoon tot het onderzoek van woorden en kleine bijzonderheden aangetrokken, achting had voor wijsgeerige en encyclopaedische studiën; dat hij, zeer veel aan vormen hechtende, het goede en het ware wist op te merken, ook dan als de vorm hem mishaagde; dat hij hooge achting en diepen eerbied kon toedragen aan personen, in wier meeningen en rigtingen hij niet deelde. Hij had een kinderlijken eerbied voor van Hogendorp en Kemper. Zijne vertrouwde vrienden waren Bake en Luzac, ook bij groot verschil van meening in het staatkundige. Hij had de echte liberaliteit in dien zin, dat bij het goede wist op te merken, ook in oogenblikken, dat iemand hem een grievend leed had berokkend. Ik herinner mij levendig, hoe van Assen smartelijk geschokt was, toen een door hem zeer hoog geacht ambtgenoot hem in eene openbare vergadering had verweten, dat de examens bij de Juridische faculteit te Leiden te ligt werden afgenomen, en

{==190==} {>>pagina-aanduiding<<}

dit had gedaan op eene wijze, die van Assen in verdenking moest brengen, alsof hij het met de wetenschap niet ernstig meende; hij was er geheel ontroerd van, maar den volgenden dag schreef hij mij reeds: ‘Ik vergeef het hem, want hij deed het uit overtuiging; hij is zulk een uitstekend geleerde!’ Van Assen was ligtgevoelig, somtijds ligtgeraakt door kleine omstandigheden; maar hij was vrij van die kleingeestigheid, die het letten op het bijzondere dikwijls te weeg brengt. Het gehecht zijn aan het kleine liet plaats open voor een warm gevoel voor het grootsche en het edele, en voor de groote deugden van echte liberaliteit en vergevingsgezindheid.
 
De negentiende eeuw zal misschien gekenschetst worden als een tijdvak, bij welks aanvang de philologie nog op den troon zat in het gebied der wetenschap, en met bevallige innemendheid velen aanlokte, en dat misschien zal eindigen te midden van een krachtvol ontwaakt nationaal volksleven, waarbij de studie der oude talen zal verdrongen worden van het groote tooneel van het maatschappelijk leven naar een zijvertrek, waarin alleen strenge grammatici zitting hebben. In dit tijdvak is van Assen een trouw strijder geweest voor den schoonen band, die philologie en jurisprudentie verbindt.
Op het groote gebied der regtswetenschap mag geen enkel vak verwaarloosd worden. De studie van de taal van regt en wet en de kritiek der wetgeving uit dat oogpunt, heeft eene groote waarde. Van Assen heeft op dat speciale gebied uitgeblonken.
In het hart van zijne bloedverwanten, vrienden en dankbare leerlingen staat zijne nagedachtenis geschreven, maar ook op het gebied der regtswetenschap heeft hij eenen naam verworven, die in Nederland leven zal, zoolang de speciale rigting zal gewaardeerd worden, waaraan hij zijn leven had toegewijd.
 
Amsterdam, Mei 1860.
Jhr. Mr. J. de Bosch Kemper.


{==191==} {>>pagina-aanduiding<<}


Chronologische lijst van de geschriften van Mr. C.J. van Assen,

deels gedrukt, deels voorgelezen in de Vergaderingen van de Maatschappij der Nederlandsche Letterkunde en van de Maatshappij van Fraaije Kunsten en Wetenschappen.

1809.	Disputatio Juridico-literaria de M. Tullii Ciceronis Oratione pro Aulo Cluentio Avito. Franequerae.
1810.	Quaestiones Juridicae inaugurales. Franequerae.
1811.	Recensie van J.F. Mauritz Ganderheyden Dissertatio de patria potestate; (in den Recensent o.d. Recensenten).
1815.	Het beeld van Ariadne in de Beeldengallerij te Parijs. (Mnemosyne).
1815.	Opgave der verzameling van standbeelden en andere voorwerpen van oude Beeldhouwkunst in het Paleis van de Louvre te Parijs. (Mnemosyne).
1816.	Hulde aan Christian Gottlob Heyne. 's Gravenhage bij J. Allart.
1816.	J.M. Kemper, Redevoering over de lotgevallen van onzen leeftijd, uit het Latijn. 's Gravenhage bij J. Allart.
1818.	Verhandeling over de beste leerwijze op de Latijnsche scholen, bekroond door de Maatschappij van Wetenschappen te Haarlem. (2e druk 1828).


{==192==} {>>pagina-aanduiding<<}

1819.	Perikles van Athene (twee voorlezingen in de Maatschappij der Nederlandsche Letterkunde). 's Gravenhage bij J. Allart.
1820.	Over de begrippen van kieschheid bij de Ouden. (Voorgedragen in de Maatschappij Diligentia te 's Gravenhage en later in die der Nederl. Letterk., geplaatst in het Magazijn van van Kampen, 1827).
1820.	Aankondiging van het Spec. Acad. Inaug. exhibens Isocratis Areopagiticum etc. auct. J. Th. Bergman. (Recensent).
1820.	Aankondiging van den Prometheus van Eschylus, vertaald door Is. da Costa. (Recensent).
1821.	Oratio de studio Juris Romani hoc ipso tempore diligenter tuendo, in de Annales Acad. L.B.
1822.	Aankondiging van de Paradoxa Ciceronis ed. Borgers.
1823 en 25.	Twee Voorlezingen over het Staatsbestuur volgens Cicero. Magazijn van van Kampen 1826 en 1827.
1824.	Aankondiging van de Dissertatiën van G. Groen van Prinsterer. (Letterbode.)
1825.	Aankondiging van Gabinus de Wal, Oratio de claris Frisiae Jurisconsultis. (Bijdragen tot Regtsgeleerdheid, Dl. I).
1826.	Adnotatio ad Institutionum Gaji commentarios, Lib. I.L.B.
1827.	Aankondiging van de Bibliotheca Critica nova. (Recensent).
1829.	Aankondiging van D. Ruhnkenii Scholia in Suetonii vitas Caesarum ed. J. Geel. (Recensent).
1829.	Over de aditio haereditatis als grondslag der verpligting tusschen erfgenaam en legataris. (Bijdragen tot Regtsgeleerdheid, Dl. IV. bl. 177).
1829.	Twee Voorlezingen over de vrijheid van spreken en schrijven te Athene en te Rome, aan den Heer Baron Collot d'Escury van Heinenoord, voorgedragen in de Maatsch. der Ned. Letterkunde, geplaatst in het Magazijn van van Kampen, 1830.
1829.	Het onwettige der Petitiën aan de Staten-Generaal of Art. 161 der Grondwet. Leiden bij v.d. Hoek.
1830.	De Hooge Raad van Nederland of eenige bedenkingen op art. 176 en 182 van de Grondwet. 's Hage.
1830.	Wenken, herinneringen en aanteekeningen uit de dagen van Nederlands herstelling, le stukje. September. Leiden bij v.d. Hoek.
1830.	Tweede stukje. October.
1830.	Aanspraak van den Rector Magnificus aan het Vrijwillige Jagercorps uit de Studenten. (Studenten-Almanak 1831, en Roemer, Gedenkschrift van den uittogt der Studenten).
1831.	Oratio de immoderata libertatis cupiditate Europae calamitatum effectrice, in de Annales Acad. L.B., en afzonderlijk bij S. en J. Luchtmans. In het Fransch vertaald onder den


{==193==} {>>pagina-aanduiding<<}

	titel: Du désir immodéré de la liberté considéré comme la cause des calamités, qui affligent l'Europe, Amst. Delachaux.
1833.	Verhandeling over de uitdrukking der smart in de beeldende kunsten. (Rec. o.d. Recenss. 1833. no. 6).
1835.	Romeinsche rechtspleging en Romeinsche zeden. Voorlezing, gehouden in de openbare zitting van de 3e klasse van het Kon. Ned. Instituut. (Jaarboeken voor Regtsg. Dl. III).
1838.	Adnotatio ad Gaji Instit. Commentarios. Editio altera emendatior.
1838.	Over het snel-, geheim-, cijfer-, schoon- en ver-schrift bij de Ouden. Voorlezing in de Maatsch. der Ned. Letterkunde. (Geplaatst in de Gids 1844, no. 6).
1839.	Over het Manuale Latinitatis fontium Juris civilis Romanorum, thesauri latinitatis epitome. Auctore H.E. Dirksen. (Ned. Jaarboeken voor Regtsg., Dl. I).
1840.	Geschiedenis der openbare voorlezingen of redevoeringen der oude Sophisten en Rhetoren over vrije onderwerpen. (Niet gedrukt).
1841	en volgende jaren. Vragen en Opmerkingen, Romeinsch regt betreffende. (Ned- Jaarboeken voor Regtsgeleerdheid, Dl. III. bl. 152, 400 en 770, Dl. IV. bl. 441 en 771, Dl. V. bl. 380, Dl. X. bl. 570, Dl. XII. bl. 763. Nieuwe Bijdragen tot Regtsgeleerdheid, Dl. V. bl. 219).
1841	Het Nederlandsche huwelijk en de betrekkingen tusschen ouders en kinderen. (Ned. Jaarboeken, Dl. III. bl. 625).
1841	Over de Vredemakers, eene plaatselijke rechtskundige instelling, voorgelezen in de Maatsch. der Ned. Letterkunde. (Nieuwe Bijdragen tot Regtsgeleerdheid, Dl. I. bl. 72 en V. bl. 237).
1841	Over de meer zedelijkheid ademende bepalingen in de Fransch-Nederlandsche dan in de Fransche wetgeving, en aanstipping der punten, waarin wij hierin nog van vreemden, vooral van Duitschers, kunnen leeren. (Niet gedrukt). Voorgel. in de Hollandsche Maatschappij, waarvan van Assen dit en de volgende jaren Voorzitter was.
1842.	Reisfragmenten. Herinneringen uit eene reis door Duitschland. Voorgedragen in de Hollandsche Maatschappij, 25 Oct. 1842. (Niet gedrukt).
1842.	Eenige aesthetische aanmerkingen over den pas verschenen Muzen-Almanak voor 1843. (Niet gedrukt).
1843.	Eenige denkbeelden over de redactie der Titels: Van Justitie en Rechterlijke magt volgens de Grondwet van 1815. Voorgedragen in de Hollandsche Maatschappij. (Niet gedrukt).
1843.	Over de bewijzen van billijkheid, regtschapenheid en menschlievendheid in het meestal voor het droogste van alle wetboeken


{==194==} {>>pagina-aanduiding<<}

	gehouden Wetboek van Burgerlijke Regtsvordering. Voorgedragen in de Hollandsche Maatschappij, 24 October 1843. (Niet gedrukt).
1843.	Voorlezing over J.H. van der Palm. (Nieuwe Werken van de Maatschappij der Ned. Lett., Dl. VI. bl. 189).
1844.	Aanmerkingen op Mr. Jacob van Lennep's Proeve van Verduitsching der Grondwet. (Later omgewerkt in: de Taal der Grondwet).
1844.	De Taal der Grondwet, 1ste stuk. Leiden bij Hazenberg.
1844.	Nalezing op het Manuale Latinitatis. (Ned. Jaarboeken v. Regtsg., Dl. VI. bl. 150).
1844.	De graad van Doctor in de Rechten. (Ned. Jaarboeken v. Regtsg., Dl. VI. bl. 544).
1845.	Beredeneerde vermelding van eenige woorden onzer moedertaal, naar aanleiding van Weiland's Woordenboek. Voorgedragen in de Maatsch. der Ned. Letterkunde. (Niet gedrukt).
1845.	Opmerkingen bij het voorstel tot herziening der Grondwet. (De Tijdgenoot 1845, bl. 214 en 225).
1845-1850.	Alphabetische lijst van taalkundige opmerkingen over de bastaardwoorden, aan de Commissie van taal- en letterkunde bij de Maatsch. der Ned. Letterkunde ingeleverd. (Niet gedrukt).
1846.	Leiddraad voor het collegie over het Burgerlijk Wetboek.
1847.	De taal en stijl der gerigten. (Nieuwe Bijdragen v. Regtsg., Dl. V. bl. 36).
1848.	De taal der Grondwet, 2de stuk. Leiden bij Hazenberg.
1848.	Over Alliteratie in onze moedertaal. (Voorgelezen in de Maatsch. der Ned. Letterk. Gedrukt in Nieuw Nederl. Taalmagazijn 1854).
1848.	Eene beschouwing der verschillende Nederlandsche staatsregelingen van 1795 tot op Koning Lodewijk Napoleon. (Nieuwe Bijdragen tot Regtsgeleerdheid, Dl. II. bl. 224).
1849.	Adnotatio ad Gaji Instit. Comm. libr. primum. Editio tertia emendatior. L.B.
1849.	Verklaring van Pandecten-plaatsen, behoorende tot de gerechtelijke geneeskunde der Romeinen. (Ned. Jaarboeken voor Regtsgel., Dl. X. bl. 201 en 570, Dl. XI. bl. 5, Dl. XII. bl. 433).
1849.	(9 Januarij). Over Bilderdijk's politieke stellingen, in zijne Gedichten geopenbaard. Voorgedragen in de Hollandsche Maatschappij. (Ongedrukt).
1850.	Vlugtige aanmerkingen op de Indische wetboeken (in het Regtskundig tijdschrift Themis, 1850, bl. 1 en volg).
1850.	Over leven, geluk en dood, naar de begrippen der Ouden. (Werken der Holl. Maatschappij 1850).
1850.	(12 Maart). Beschouwing over de Triades; eene bijdrage in de Holl. Maatschappij. (Ongedrukt).


{==195==} {>>pagina-aanduiding<<}

1851.	Aanmerkingen op het Burgerlijk Wetboek. (Themis, Dl. XII. bl. 104, Dl. XIII. bl. 566 en tweede Verzameling Dl. IV. bl. 156 en Dl. V. bl. 209).
1851.	Over de eereblijken, welke van landswege aan uitstekende mannen, bij de Grieken en Romeinen en vooral in Nederland zijn uitgereikt. (Voorgedragen in de Maatsch. der Nederl. Letterkunde, gedrukt Recensent 1855).
1851.	(21 October). Aanmerkingen over de opschriften van de Hoofdstukken der Grondwet. (Gelezen bij de Holl. Maatschappij. Ongedrukt).
1852.	Opmerkingen op: J. Bosscha's Leven van Willem II, voorgedragen in de Maatsch. der Nederl. Letterk. (Niet gedrukt).
1852.	Opmerkingen over de Oude Keuren der Stad Leiden en hare achtereenvolgende herzieningen, vooral in betrekking tot de geschiedenis onzer taal en enkele uitdrukkingen aan het Rechtswezen ontleend. (Voorgelezen in de Maatsch. der Nederl. Letterk. Niet gedrukt.)
1852.	Levensberigt van Mr. Gerlach Cornelis Johannes van Massow, in de Handelingen van de Maatschappij der Nederl. Lett.
1853.	De toestand van het onderwijs in de Fransche rechtsscholen in het laatste gedeelte van de vorige eeuw. (Nieuwe Bijdragen tot Regtsgel., Dl. IV. bl. 280).
1853.	Nalezing op het Manuele Latinitatis etc. (Nieuwe Bijdragen voor Regtsg., Dl. IV. bl. 287).
1854.	Kritiek over het lied van J. van Beers: De Blinde. (Voorgedragen 24 Oct. 1854 bij de Holl. Maatsch., en 3 Nov. in die der Ned. Lett. Niet gedrukt).
1854.	Leiddraad voor het collegie over het Burg. Wetboek. Verkorte en herziene uitgaaf. Leiden.
1855.	Adnotatio ad Gaji Institutionum Comm. librum secundum. (usque ad locum de legatis) L.B.
1855.	Lineamenta extrema Juris privati Justinianei secundum textum Institutionum. (Personae) L.B.
1856.	Lineamenta extrema Juris privati Justinianei secundum textum Institutionum. (Res et Jura in re) L.B.
1856.	Proeve van verklaring van een enkel artikel (1411 van het Burgerlijk Wetboek) ter aanbeveling van monographiën (in het Regtskundig tijdschrift Themis).
1857.	Scholiën op de Grondwet. (Nieuwe Bijdragen voor Regtsg., Dl. VII. bl. 5).
1857.	(17 Maart). Over de Trilogie, zigtbaar in de godenleer van de oude volken. (Voorgedragen bij de Holl. Maatsch. Ongedrukt).
1858.	Lineamenta extrema Juris privati Justinianei (Obligatio). L.B.
1858.	Eene Nederlandsche overbrenging van de geschiedenis van


{==196==} {>>pagina-aanduiding<<}

	Virginia's dood door Livius, vergeleken met het verhaal daarvan door Dionysius Halicarnassensis, en over de navolging dier geschiedenis bij de nieuwere Schrijvers. (Voorgedragen in de Maatsch. der Nederl. Letterkunde. Niet gedrukt).
1859.	Proeven der Redefiguur, door de Grieken paronomasia, door de Romeinen annominatio genaamd, bij ons letter- of woordverzetting te heeten. (Voorgedragen in de Maatsch. der Nederl. Letterkunde. Niet gedrukt).





{==197==} {>>pagina-aanduiding<<}





Levensschets van Jhr. J.G.W. Merkes van Gendt.

Johannes Gerrit Willem Merkes van Gendt werd den 21 Februarij 1798 te Gendt in Over-Betuwe geboren. Zijn vader was Gerrit Willem Merkes en zijne moeder Hendrika Margareta Sebilla Cock. Onder zijne voorouders waren er verscheidene, die den lande en het huis van Oranje gewigtige diensten hadden bewezen. Zijn vader zelf had de veldtogten van 1787, 1793 en 1794 bijgewoond, werd met lof vermeld onder de verdedigers van de Willemstad, en streed te Werwick en Marché-au-pont onder Prins Frederik. In 1838 overleed hij als burgemeester van de gemeente Gendt.
De jonge Merkes trad, na zijne eerste opleiding op het Wiskunstig Collegie en de Latijnsche school genoten te hebben, reeds op vijftienjarigen ouderdom het werkdadige leven in, en wij vinden hem van 1813 tot 1815 als Aspirant-Ingenieur werkzaam bij den Verificateur van het Kadaster en de Triangulatiën.

{==198==} {>>pagina-aanduiding<<}

In het laatstgenoemde jaar werd de Artillerie- en Genieschool te Delft opgerigt, en Merkes, wiens neiging en aanleg hem zoowel tot den krijgsmansstand als tot de beoefening der wiskunstige wetenschappen riepen, zette aan die inrigting zijne eerste schreden op de loopbaan, die hij later met zooveel eer zou vervolgen. Hij werd in 1815 tot kadet aangesteld, en al zeer spoedig moet het gebleken zijn, welke goede verwachting het vaderland en het leger regt hadden van hem te koesteren, daar hij reeds in het volgende jaar, dus in den ouderdom van achttien jaren, tot 2en Luitenant-Ingenieur en Adjudant bij den Generaal-Majoor der Genie J.G. Siderius werd aangesteld. Den 15 April 1821 werd hij tot 1en Luitenant bevorderd. Hij was toen sedert drie jaren in de Zuidelijke Nederlanden, en nam daar een werkzaam deel aan den opbouw der vestingen, welke, zoo als bekend is, bestemd waren om de grenzen des rijks tegen Frankrijk te beschermen. Zeven achtereenvolgende jaren hield hij zich in België op, en trad in 1824 te Yperen in het huwelijk met Denise Amélie Isabelle Castricque, dochter van den Ontvanger van Langemarck P.C.F.M. Castricque Weykijn.
Het is in dit tijdperk, dat wij hem voor het eerst als schrijver zien optreden, en wel met de beantwoording eener prijsvraag, door het Gouvernement uitgeschreven ‘over de beste wijze om in verschillenden aard van gronden revêtementsmuren te fondeeren.’
In de verhandeling, welke hij daarover schreef, en die door den toenmaligen Commissaris-Generaal van Oorlog werd bekroond onder toekenning van een eereprijs van ƒ 200, ontwikkelde hij verscheidene scherpzinnige denkbeelden, en gaf hij blijken van grondige studie en naauwkeurig onderzoek, terwijl de ondervinding, welke hij in zijne bijzondere dienstbetrekking had opgedaan, hem in staat stelde, daarin de denkbeelden van Vauban, welke hij bij het slechten van verscheidene, door dien grooten vestingbouwkundige in Bel-
{==199==} {>>pagina-aanduiding<<}
gië aangelegde fortificatiewerken had leeren kennen, in een helderder licht te stellen 1.
In 1825 werd hij naar Gorinchem verplaatst en in dat zelfde jaar gaf hij eene Inleiding tot de beoefening der vestingbouwkunde, en eene Memorie behelzende eenige der belangrijkste krijgsgebeurtenissen gedurende het leven van Menno Baron van Coehoorn in het licht 2.
Meer en meer ontwikkelde hij eene buitengewone werkzaamheid, en een groot aantal geschriften, die hij in de volgende jaren, in weêrwil van de drukke bezigheden aan zijne dienstbetrekking verbonden, in het licht gaf, getuigden van zijn rusteloozen ijver en van zijne zucht om kennis te verspreiden in het leger, om de krijgswetenschap te dienen, waaraan hij zich met hart en ziel gewijd had.
Merkes behoorde ontegenzeggelijk tot die jonge officieren, die niet alleen vele hunner tijdgenooten verre vooruit zijn in individueele ontwikkeling, maar die ook hunne kennis trachten mede te deelen aan anderen, en daardoor nuttig te zijn niet alleen voor zich zelven maar ook voor het algemeen. Geen wonder dan ook, dat hij, toen in het jaar 1832 door den ijverigen van Rijneveld het eerste tijdschrift voor het Nederlandsche leger, de Militaire Spectator, werd opgerigt, terstond een der arbeidzaamste medewerkers werd, en zoowel daarin als in de later opgerigte Nieuwe Spectator, tot aan zijnen dood eene menigte artikels leverde, die hoofdzakelijk op de vestingbouwkunde en op de landsverdediging betrekking hadden.
Wanneer het ook al niet te ontkennen valt, dat verscheidene zijner werken, uit een zuiver letterkundig oogpunt be-
{==200==} {>>pagina-aanduiding<<}
schouwd, niet tot den eersten rang kunnen gebragt worden, dat zijn stijl hier en daar dat heldere en vloeijende mist, dat, afgescheiden van het onderwerp, den lezer aantrekt en boeit, zoo is toch in allen eene krachtige kern te vinden, die de oneffenheden van den bolster doet vergeten, wanneer men tot die kern doordringt.
Vrijer, levendiger en helderder evenwel was zijn stijl en voordragt vooral dan, wanneer hij zich op het historisch terrein bewoog, en ook daar heeft hij zich door belangrijke, hoezeer dan ook niet bijzonder uitgebreide werken eene voorname plaats onder de militaire geschiedschrijvers verworven. Wij noemen hier bij voorbeeld zijn Beleg van Maastricht in 1579, dat hij in 1827 te Arnhem in het licht gaf, en dat in 1843 vermeerderd en verbeterd ten tweeden male gedrukt werd in de Militaire Spectator 1. Verder Het Beleg van Grave in 1674, in den jaargang van 1836 van dat zelfde tijdschrift opgenomen, waarin hij verscheidene bijzonderheden mededeelt, uit nog niet gebruikte bronnen geput; - zijne Levensschets van den Luitenant-Generaal der genie M.J. de Man 2; - zijn Verhaal van de bestorming van Bergen op Zoom in 1747 3; - de Geschiedkundige aanteekeningen betrekkelijk het Slot Loevestein, door hem en C.G. Boonzaijer in 1840 te Gorinchem bij Horneer uitgegeven, enz.
Het kan natuurlijk niet in ons plan liggen, in deze korte levensschets al de werken van Merkes te vermelden, veel minder ze aan eene nadere beschouwing te onderwerpen: eene taak, die buitendien niet op het letterkundige, maar geheel en al op het militair-wetenschappelijke terrein zou

{==201==} {>>pagina-aanduiding<<}

moeten worden afgewerkt. Doch wanneer wij zijn beeld in deze bladzijden willen schetsen, en zijne verdiensten naar waarde doen uitkomen, moeten wij op een paar zijner geschriften wijzen, waardoor hij zich een blijvenden naam onder onze vestingbouwkundigen heeft verworven. In de eerste plaats noemen wij dan zijn Ontwerp van eene bevestigingsmanier, waarbij de voornaamste der algemeen erkende gebreken van het gebastionneerde stelsel worden ontwerken. In dit geschrift ontwikkelt hij vele nieuwe denkbeelden, en met het volste regt kan men zeggen, dat hij daardoor de vestingbouwkunst eene gewigtige schrede voorwaarts heeft doen gaan. De hoofdbeginselen, die hem daarbij hebben geleid, en waartoe hij door grondige studie en een helder inzigt in de gebreken van de tot dusverre gevolgde stelsels gekomen was, zijn later vrij algemeen in de ingenieurswereld als de ware erkend, en wanneer het ook al mag aangenomen worden, dat die denkbeelden meer algemeen verspreid zijn geworden door het werk van den beroemden franschen ingenieur Choumara, Mémoires sur la fortification, dat ongeveer op dezelfde bazis is opgebouwd, zoo vermindert dit in geenen deele de waarde van den arbeid van Merkes, wiens ontwerp geschreven was een jaar voor dat de Mémoires van Choumara het licht zagen. Even als zoo vele andere zijner geschriften werd ook dit in den vreemde met belangstelling ontvangen en werd er eene fransche vertaling van uitgegeven.
Dat zelfde was ook het geval met een Algemeen overzigt van verscheidene, zoo oude als nieuwe praktijken betrekkelyk het bouwen van bekleedingsmuren enz., dat door den kapitein der genie Gaubert vertaald en met goedkeuring van het ministerie van oorlog in Frankrijk uitgegeven werd. Verscheidene daarin ontwikkelde denkbeelden zijn later bij den aanbouw van nieuwe fortificatiewerken, zoowel in Frankrijk en Duitschland als in ons land gevolgd geworden.
Het was intusschen niet alleen op theoretisch gebied, dat

{==202==} {>>pagina-aanduiding<<}

Merkes zich onderscheidde: de omstandigheden hebben er hem ook toe geleid, zich in het praktische krijgsmansleven als een bij uitstek bruikbaar officier te doen kennen. Nadat hij van 1825 tot 1830 te Gorinchem als Kapitein-Ingenieur was werkzaam geweest, werd hij in het laatstgenoemde jaar naar Meenen verplaatst en bevond zich binnen die vesting toen de Belgische opstand uitbrak. Uit de nog aanwezige rapporten blijkt, dat hij, voornamelijk ondersteund door den onder zijne bevelen dienenden Luitenant der genie André de la Porte, al het mogelijke gedaan heeft om de vesting in behoorlijken staat van verdediging te brengen; doch toen van de 2000 man der bezetting nog naauwelijks 90 meer onder de wapenen waren gebleven, waren de officieren niet meer in staat, de oproerige stad tot gehoorzaamheid te dwingen, en werden zij genoodzaakt, even als zoo velen in die rampspoedige dagen, zich door de vlugt aan het gevaar, dat hen dreigde, te onttrekken.
In het proces-verbaal, waarin Merkes uit naam zijner lotgenooten de bijzonderheden van hunne vlugt en hunne aankomst te Vlissingen vermeldt, straalt de bittere gemoedsstemming door, die het natuurlijk gevolg was van de ondergane verguizing. Aan het slot van dat stuk heet het:
‘Wij bevinden ons thans te Vlissingen en wenschen niets meer dan spoedig wapens en onderstand te ontvangen, ten einde bij het leger te kunnen komen om wraak te nemen over de snoode en verraderlijke handelwijze, onzen vaderlanders en ons zelven overkomen.
Kan men ons niet onmiddelijk in onzen rang en betrekking plaatsen, dat men ons slechts een verlof van twee maanden geve; wij vragen slechts de vergunning, ons gedurende dien tijd onder de strijdende magt als soldaat te mengen, en hopen door ons gehouden gedrag en overkomen rampen verdiend te hebben, niet in betrekkingen geplaatst te worden, waarbij geene dadelijke deelneming aan eene zoo regtvaardige strijdzaak zou kunnen plaats hebben.’

{==203==} {>>pagina-aanduiding<<}

Hij werd dan ook kort daarna in de vesting Grave geplaatst, waar hij zich bij de restauratie en bewapening der vestingwerken verdienstelijk maakte, en zich tweemalen onderscheidde bij het leiden van uitvallen naar Boxmeer en Gennip, waarbij de uit Venlo aangerukte Belgen verdreven werden en eenige vaartuigen naar Grave medegevoerd.
In het volgende jaar woonde hij den Tiendaagschen Veldtogt gedeeltelijk bij, en werd bij het leger te velde met onderscheiden commissiën belast. Nadat hij in het jaar 1832 tot 1en Kapitein-Ingenieur was bevorderd, werd hem in 1834 het afwerken van een gedeelte der topographische kaart opgedragen; en wel van het terrein tusschen de Maas en den straatweg van Grave naar Breda. Tot aan het jaar 1838 was hij daarmede bezig, en werd in het volgende jaar tot Adjudant van den Prins-Veldmaarschalk benoemd, die, nadat hij in 1840 als Willem II den troon had beklommen, hem in die betrekking handhaafde. Tot aan den dood van dien Vorst, aan wien hij innig verknocht was, bleef hij steeds diens volle vertrouwen genieten, en was hij diens raadsman en vraagbaak bij de vele plannen, welke hij in het belang van de landsverdediging ontwierp en ten uitvoer deed brengen, zoodat het welligt niet gewaagd zou zijn te beweren, dat de Utrechtsche waterlinie en de verschanste legerplaats bij Vught voor een groot gedeelte door hem voorgesteld of althans naar zijne denkbeelden ontworpen zijn.
Merkes had het voorregt, tot het laatste oogenblik in de onmiddellijke nabijheid te kunnen zijn van den Vorst, dien hij met hart en ziel vereerde en lief had. Dag en nacht bleef hij bij zijn laatste ziekbed, en het was hem in later dagen altijd eene aangenaam weemoedige herinnering, wanneer hij terug dacht aan de laatste dankbare woorden, die de lijdende Vorst hem toesprak als hij hem de stervende

{==204==} {>>pagina-aanduiding<<}

lippen laafde, of hem het klamme zweet van het voorhoofd wischte 1.
Na den dood van Willem II werd Merkes even als de overige adjudanten in dezelfde betrekking gehandhaafd bij onzen tegenwoordigen Koning, doch eenige maanden later tot Adjudant in buitengewone dienst benoemd, en in verband daarmede weder in werkelijke dienst bij het wapen der Genie hersteld.
Den 8en Februarij 1850 werd hij bevorderd tot Luitenant-Kolonel-Ingenieur, en voorloopig belast met de functiën van Inspecteur in de 2e Inspectie van fortificatiën, tot welke betrekking hij in het jaar 1852 definitief geroepen werd. In dit jaar werd hij ook eervol ontslagen als lid der Commissie van beheer en toezigt over de droogmaking van het Haarlemmermeer, waartoe hij in 1840 benoemd was. Den 22en Mei 1858 werd hij tot Kolonel bevorderd, welken rang hij tot aan zijnen dood bleef bekleeden.
Tot het laatst van zijn leven was hij ijverig werkzaam in de gewigtige betrekking, die hem was toevertrouwd, en besteedde hij den tijd, welke hem beschikbaar bleef, ten nutte der wetenschap, die hem lief was. Daarvan getuigen onder anderen verscheiden artikelen van zijne hand, die in de laatste jaren in onze beide militaire tijdschriften werden opgenomen, en waarvan wij hier hoofdzakelijk willen vermelden zijne Beschouwingen en bijdragen tot de kennis van ons land, in verband met de verdedigings-aangelegenheden, met bijlagen, bevattende gemengde aanteekeningen en ophelderingen, in de Militaire Spectator van 1856 en 1857 opgenomen. Dit uitvoerig bewerkt stuk, dat tot den omvang

{==205==} {>>pagina-aanduiding<<}

van een lijvig boekdeel was uitgebreid, kan als het resultaat van zijne langdurige studiën over 's lands defensie beschouwd worden, en wanneer de daarin ontwikkelde denkbeelden over een onderwerp, dat voor zoo veelzijdige beschouwingen vatbaar is, ook hier en daar tegenspraak mogen ondervinden, zoo zal het toch door den rijkdom der détails, door de helderheid van inzigten, door het onmiskenbare streven naar waarheid, eene gewigtige bijdrage blijven voor de gronding van het stelsel, waarop Neêrlands weerbaarheid zal moeten berusten.
 
Den 10 October 1859, dus in het twee-en-zestigste jaar zijns levens, overleed Merkes van Gendt te Dordrecht. Zijn leven was een voortdurend werken en streven geweest; de dood nam hem weg te midden van zijnen arbeid, en met de volste overtuiging maken wij de woorden, waarmede een onzer militaire tijdschriften 1 hem herdacht, tot de onze:
‘Een lange levensloop aan eer en pligt gewijd, een karakter zonder smet of vlek, vele en groote diensten aan zijn land bewezen, de wetenschap met ijver beoefend en dienstbaar gemaakt aan de verdediging des vaderlands, het voetspoor van Coehoorn betreden, en als kundig ingenieur tot bij den vreemdeling toe gekend en gewaardeerd, - ziedaar eeretitels, die niemand aan den Kolonel Merkes van Gendt zal betwisten.’
Die eeretitels, ze worden hem dan ook ten volle gegeven door allen, die hem in zijne onvermoeide werkzaamheid gekend hebben; ze hebben hem eene blijvende herinnering waardig gemaakt bij allen, die in de wetenschappelijke ontwikkeling van het leger een krachtigen steun zien voor de onafhankelijkheid van het vaderland, voor de handhaving onzer nationaliteit; ze zullen zijn naam in eere doen blijven, ook wanneer de herinnering aan de vele onderscheidingen,

{==206==} {>>pagina-aanduiding<<}

die hem reeds bij zijn leven ten deele vielen, reeds lang zal zijn uitgewischt.
Toch waren die onderscheidingen vele in aantal, en wanneer wij er hier van spreken, is het omdat zij hem alle voor zijne verdiensten zijn toegekend, omdat er verscheidene onder zijn, die betrekking hebben op eenige bijzonderheden van zijn leven, waarvan wij hierboven melding hebben gemaakt.
Merkes was ridder der Orde van den Nederlandschen Leeuw, Kommandeur van die der Eikenkroon, van de Russische Orde van St. Anna met de Keizerlijke kroon en van de Orde van den Witten Valk, ridder en later Officier van het Legioen van Eer, ridder der Zweedsche Orde van het Zwaard, en der Orde van de Wurtembergsche Kroon.
Herhaalde malen werden zijne verhandelingen bekroond; onder anderen in 1824 - zoo als wij hierboven aanteekenden - door het Departement van Oorlog; in 1837 door de Koninklijke Akademie van Krijgswetenschappen te Stokholm met de gouden medaille der 1e klasse met koninklijk borstbeeld; - in dat zelfde jaar ontving hij van den Koning van Pruissen een kostbaren ring met diamanten, dragende het koninklijk naamcijfer met eene kroon; in 1838 ontving hij de gouden medaille van het Provinciaal Utrechtsch Genootschap van Kunsten en Wetenschappen voor eene bekroonde verhandeling over: de opbewaring en conservatie van het buskruid.
Hij was lid van het Bataafsch Genootschap van proefondervindelijke wijsbegeerte te Rotterdam, van het Wiskunstig Genootschap: Een onvermoeide arbeid komt alles te boven te Amsterdam, eerelid van de Koninklijke Zweedsche Akademie van Krijgswetenschappen te Stokholm, lid van het Instituut van Ingenieurs en van het Wiskunstig Genootschap van Kunsten en Wetenschappen. Den 27 November 1837 was hij tot lid onzer Maatschappij benoemd.
Den 25 Augustus 1846 werd hij alsmede zijne wettige

{==207==} {>>pagina-aanduiding<<}

nakomelingen door Koning Willem II in den adelstand der Nederlanden verheven, om, zoo als het in den adelbrief luidt, ‘de diensten te erkennen en niet onbeloond te laten, die hij en de leden van zijn geslacht sedert vele jaren aan den Nederlandschen Staat bewezen en de goede hoedanigheden, door welke zij zich onderscheiden hebben.’
Eene onderscheiding eindelijk, welke door hem als krijgsman en als trouw aanhanger van Koning Willem II op den hoogsten prijs gesteld werd, viel hem in October 1854 te beurt, toen hem door de hooge erfgenamen van dien vorst de sabel geschonken werd, die deze in den spaanschen oorlog zelf had gedragen.
 
En hiermede achten wij de taak voltooid, die wij ons hadden opgelegd. Wij hebben niet meer dan eene schets willen ontwerpen, en het leven van Merkes van Gendt slechts in zijne hoofdtrekken geteekend; - wij hebben uit de lange lijst zijner werken slechts de voornaamste vermeld; maar dat weinige zal, wij vertrouwen het, genoegzaam zijn om hem te doen kennen als een der verdienstelijkste leden onzer Maatschappij, een der sieraden van het nederlandsche leger, een der trouwste dienaren van zijn vaderland.
 
's Gravenhage, Mei 1860.
L. Mulder.



{==208==} {>>pagina-aanduiding<<}






Levensberigt van Thade Pan.

Voortreffelijk en hoogst nuttig was het besluit onzer Maatschappij, om achter elk Verslag der Algemeene Vergadering, die jaarlijks wordt gehouden, de levensberigten der gestorven Leden te voegen en aldus belangrijke bijdragen voor de geschiedenis der wetenschappen en letterkunde in ons vaderland te verzamelen. Maar groote bezwaren zijn dikwijls verbonden aan de taak der leden, tot de zamenstelling dezer berigten geroepen. Streelend voor 't gevoel moge het zijn, de verdiensten te huldigen, maar dit genoegen is niet onvermengd. Bij het verscheiden van hem, die in rijper leeftijd ten grave daalt, wordt ons leedwezen over zijn verlies nog getemperd door het besef, dat zijn dagwerk was afgedaan, en met dankbaarheid aanvaarden wij de erfenis der gewrochten van zijnen geest: somberder is onze stemming, als een man in den bloei des levens wordt weggenomen, eer zijn talent en kracht tot de middaghoogte waren gestegen. Dan wordt voor den schrijver de vervulling zijner taak even treurig als moeijelijk, en durft hij naauwlijks verwachten, door zijn opstel de aandacht zijner lezers te boeijen of te bevredigen.

{==209==} {>>pagina-aanduiding<<}

Inzonderheid is dit het geval, indien hij, vreemd aan het zeewezen, een levensberigt moet geven van een jong gestorven zeeofficier, in een tijd waarin de oudste en meest verdienstelijke bevelhebber naauwelijks gelegenheid vond eenige lauweren te verzamelen. De dagen zijn voorbij, waarin men van elk Nederlandsch zeeman, die den lande eenigen tijd met trouw en bekwaamheid diende, ligt eenige schitterende bedrijven en roemrijke togten kon vermelden, beloond met gulden ketenen, fraaije drinkbekers of ridderorden: kunde en pligtsbetrachting worden evenzeer gevorderd als vroeger, maar niet door zulke schitterende uitkomsten bekroond; wanneer de jeugdige zeeman zijne gezondheid of zijn leven onder eene verschroeijende luchtstreek ten dienste des vaderlands heeft opgeofferd, dan verwelkomt geen jubelend volk, bij 't binnenloopen van het vaartuig, den lijder, geen praalgraf verbeidt zijn gebeente.
Toch zouden wij die dagen uit onze geschiedenis, toen elk zeeman zooveel blijken van moed en geestkracht op den Oceaan konde geven, en de Nederlandsche leeuw zoo fier den kop verhief, niet terugwenschen. Geen jammerlijker tooneel van menschelijke ellende, - die het immer aanschouwden mogen het getuigen, - dan de oorlogsbodem, die na den strijd met een magtige tegenpartij terugkeert. Duur werd de zege gekocht in de zeegevechten, waartoe onze fiere voorouders gedwongen werden, tot handhaving hunner eer en de onafhankelijkheid des lands, voor het bloed van zoo veel duizende mannen, in de kracht des levens verminkt of gevallen: nooit was de toestand des vaderlands hagchelijker, de ellende in onze koopsteden grooter, dan gedurende de oorlogen ter zee, tegen overmagtige naburen zoo roemrijk volgehouden. Wij verheugen ons in de onafhankelijkheid en zelfstandigheid van ons vaderland, door de opofferingen dier helden verworven, in de vruchten, door het behoud en de uitbreiding onzer volkplantingen verkregen. De Nederlandsche marine, thans minder tot schitterende

{==210==} {>>pagina-aanduiding<<}

heldenfeiten gèroepen, dan tot bescherming onzer schoone handelsvloot en rijke bezittingen in andere werelddeelen, kan ook nu door kunde en beschaving, door pligtsbetrachting en zelfopoffering de dankbare goedkeuring der Natie verwerven.
 
Deze gedachten werden bij mij levendig, toen ik de taak zou volbrengen, mij door het Bestuur opgedragen, om een levensberigt van hem te schrijven, wiens naam aan het hoofd van dit opstel staat vermeld. Sedert vele jaren met zijne ouders en naaste betrekkingen innig bevriend, was ik getuige van hunne droefheid. Druk was inzonderheid met den vader, wiens roem en lust hij was, de zamenspreking over den dierbaren afgestorvene. Vele karaktertrekken en hoedanigheden van hem werden mij nu bekend, vroeger meer binnen den familiekring besloten. Ook werden mij aanteekeningen en andere, ook gedrukte, bescheiden, onmisbaar voor mijn werk, medegedeeld. Nu verrees voor mijn geest langzaam het beeld van den overledene, waarvan ik echter maar een flaauwen afdruk kan geven, bij de poging, om zoowel te groote beknoptheid als uitvoerigheid te vermijden, en aan de bedoeling der Maatschappij getrouw te blijven.
 
Thade Pan werd te Hoorn den 15den Januarij 1820 geboren en was de tweede zoon van Mr. J. Pan en Vrouwe M.I. van Akerlaken. Reeds zeer vroeg gaf hij treffende blijken van vlugheid naar ligchaam en geest, gepaard met eene lieftalligheid, welke velen boeide, ook buiten den huiselijken kring, hem ook in later leeftijd bijbleef, en veel vrienden bezorgde. Na het lager en middelbaar onderwijs met vrucht te hebben genoten, werd hij in Augustus 1834 onder de leerlingen der Latijnsche school opgenomen, niet zoo zeer om zich aan de beoefening der classische literatuur te wijden, als om het onderwijs in de geschiedenis, aardrijkskunde en wiskunde te ontvangen: en toch was het in later tijd zijnen letterkundigen vader tot geen gering ge-
{==211==} {>>pagina-aanduiding<<}
noegen, als hij, in zijne brieven uit vergelegen gewesten, nog nu en dan een Latijnsche spreuk gepast wist aan te halen.
In het volgende jaar kwam hij op de school van den Heer Koning te Medemblik, die niet alleen met goed gevolg veel jongelieden voor het Instituut der Marine opleidde, maar wiens voorbeeld en huiselijke omgang ook voordeelig werkten op de vorming van hun karakter en zeden. In October 1836 werd Pan op gemeld Instituut, na loffelijk afgelegd examen, toegelaten, en trof die inrigting op het hoogst van haren bloei aan. In de lente van het vorige jaar was juist aan haar hoofd geplaatst een der grootste sieraden onzer Marine, de kundige en humane J.C. Rijk, aan wien, zoo als de Heer D.J. Veegens 1 zegt, reeds zoovelen hunne opleiding tot de zeedienst verschuldigd waren, die, ofschoon hij zich zelf had gevormd, bij uitnemendheid wetenschappelijk mogt genoemd worden, en wien het dus gelukte, het gebrekkige in die Inrigting te verbeteren, het onderwijs op de hoogte van den tijd te brengen, meer praktisch, en zoo tot de vorming van bekwame zeeofficieren geschikter te maken. Hier onderscheidde de jonge adelborst zich weder door vlijt en goed gedrag; zijn aangename omgang liet bij zijne tijdgenooten levendige herinnering na. Stonden zijne vorderingen in de studiën met die van vele anderen gelijk, bij de gymnastische oefeningen was hij, volgens de getuigenis zijner klasse, een der eersten. Hieraan had hij ook eens op het instructievaartuig Urania, onder Rijk aan het Instituut toegevoegd, zijn leven te danken. Bij eene exercitie in het tuig, schoten zijne voeten uit het paard 2, terwijl hij op de

{==212==} {>>pagina-aanduiding<<}

bramra lag, en liep hij gevaar, om van eene hoogte van 60 of 70 voeten naar beneden te storten. Met krachtige hand greep hij het paard, en slingerde zich weder op de ra, zoo kalm alsof hij eene gewone oefening verrigtte.
Na afloop van den vierjarigen cursus en loffelijk afgelegd examen, werd hij in September 1840 tot adelborst der eerste klasse bevorderd, en in November op de brik de Courier, bestemd naar de Oost-Indië, onder bevel van den Kapitein-Luitenant Willinck, geplaatst. Hoogst ingenomen was hij met het uitzigt op zulk eene lange reis en de gelegenheid, om zooveel praktische kennis op te doen, hoezeer hij zich met moeite van zijne geliefde ouders en betrekkingen verwijderde. Nevens hem was zijn vriend en tijdgenoot Hecking Colenbrander op het schip geplaatst. Zoo mogelijk werd nu in het enge bestek hunne vriendschap nog sterker; zij deelden ruim drie en en half jaar lief en leed, en voeren zamen weder naar huis.
De reis naar Kaap de Goede Hoop was vrij voorspoedig, maar van daar naar Batavia zeer langwijlig door storm en tegenwinden. Eerst na 77 dagen kwam de Courier aldus ter reede op den 26en April 1841. Spoedig verzeilde het schip naar de zuidkust van Java, later naar Sourabaja, en verder naar Bali en volgende eilanden ten Oosten, om zeeroovers op te zoeken, die zich echter niet vertoonden.
In November 1841 bekwam de Courier eene min aangename bestemming naar de Westkust van Sumatra (Padang), en moest daar tot in October 1842 verwijlen. Op dezen togt betaalde Pan voor de eerste maal zijne schatting aan het tropische klimaat, en bragt eenige weken in het hospitaal te Padang door. Op de terugreis naar Batavia ontmoette men het stoomschip Hecla, dat de order aan den Commandant Willinck overbragt, om het bevel over het fregat Rotterdam voor Padang over te nemen. Met leedwezen scheidde de Heer Willinck van zijne officieren en manschappen, die hem op hoogen prijs stelden. Na de aan-
{==213==} {>>pagina-aanduiding<<}
komst te Batavia ging de Courier naar Sourabaja, om aldaar eene herstelling te ondergaan, die lang duurde. In de maand Maart 1843 werd eene togt ondernomen over Macassar, Bonthain, door Straat Floris, om passagiers, soldaten en gouvernementsgoederen naar Timor-Koepang over te brengen. Daarna bezocht de Courier de Molukken, Menado en andere plaatsen, om weder zeeroovers op te zoeken: ook deze poging bleef vruchteloos. Op Amboina teruggekomen, werd de Courier naar Batavia geroepen, om voor de thuisreis naar het vaderland gereed gemaakt te worden. Pan werd te Batavia op nieuw ziek, maar herstelde spoedig aan boord. De reis werd den 4den December 1843 aanvaard en den 28sten Maart gelukkig volbragt. Oost-Indië is te zeer bekend om hier in meerdere bijzonderheden te treden. Pan werd nu op non-activiteit gesteld, keerde naar zijne ouders terug en werd in October 1844 luitenant der tweede klasse.
Met ijver legde hij zich ook hier toe op alles wat met de zeevaart in betrekking staat, en niet minder op de Nederlandsche taal en letterkunde; tot welke studie hij bijzonder werd aangezet door zijnen letterlievenden vader, die wederkeerig uit den mond van den opmerkzamen zoon de bijzonderheden zijner zwerftogten in het Oosten, gekruid met anecdoten uit het scheepsleven, met belangstelling aanhoorde, zoodat de huismoeder tegen het rustuur dikwijls door het uitdraaijen der lamp aan die gesprekken een einde maakte. Aan het gezellig verkeer te Assen nam de jonge luitenant gaarne deel en zijn vrolijke omgang was zeer gezocht.
Met de lente van 1845 stelde hij zich weder beschikbaar en werd geplaatst op de schoener de Vos onder het bevel van den Luitenant der eerste klasse J. de Haan, bestemd naar West-Indië. Den 23sten Mei verliet deze bodem de reede van Hellevoetsluis en kwam 7 Julij in Suriname aan. Weinig afwisseling biedt het verblijf in onze West-Indische koloniën den zeeofficier aan, die liever op den Oceaan omzwalkt, dan werkeloos aan de kaai te Paramaribo of in de

{==214==} {>>pagina-aanduiding<<}

haven van Curaçao te verwijlen, en de korte uitstappen naar St. Martijn en een paar andere eilanden zijn spoedig volbragt. Ditmaal echter werden de havens van Porto-Cabello, La Guayra en andere bezocht, ook een en andermaal Demerary. Pan mogt bij die gelegenheid uitstappen in het binnenland doen: maar de hitte van het klimaat deed hem ongesteld in het gebrekkige hospitaal op St. Martijn achterblijven. Hier ondervond hij de belangstelling der werkdadige Christelijke liefde. De Engelsche Methodistische Predikant Satchell liet hem naar zijne woning overbrengen en in zijn gezin zorgvuldig verplegen, zoodat hij na eenige weken, schijnbaar hersteld, op zijn schip kon terugkomen. Aan dit verblijf had hij ook het voorregt te danken, de Engelsche taal meer vloeijend te kunnen spreken. Het bleek echter, toen hij aan boord teruggekeerd was, dat zijn lever was aangedaan, en zijn toestand werd zoo verontrustend, dat de Commandant der zeemagt op het advies van geneeskundigen, hem op het einde van 1847 verlof gaf om, tot herstel van zijne gezondheid, naar het vaderland terug te keeren. Eerst in Mei 1848 bood zich hiertoe eene geschikte gelegenheid aan; in activiteit ging hij op het transportschip Dordrecht over, en kwam 26 Junij te Hellevoetsluis binnen. - Dadelijk werd hem de non-activiteit verleend, en kwam hij weder bij zijne ouders terug. De koudere luchtsgesteldheid en de zoo gezonde ligging van Assen schenen weldadig voor zijn gestel, en de winter werd weder aan vlijtige studiën en gezellig verkeer gewijd.
Met het voorjaar van 1849 ontwaakte bij Pan weder de zucht tot activiteit, in April werd hij voorloopig op het wachtschip de Schelde te Hellevoetsluis geplaatst, waar hij, als Commissaris tot instructie der strafzaken, ook in dit vak blijken gaf van zijne vlugge bevatting. Hij sloot daar eene naauwe vriendschap met den Administrateur Cosijn, die als Fiscaal werkzaam was, en veelal leidden hunne discussiën tot hetzelfde besluit. Niet lang was hij hier zoo nuttig be-
{==215==} {>>pagina-aanduiding<<}
zig: in Augustus werd hem het bevel over de kanonneerboot, liggende op de rivier voor Millingen, opgedragen, ten gerieve van het onderzoek voor de in- en uitgaande regten der op- en afvarende schepen, waartoe zich twee rijksambtenaren aan boord bevonden. Aan deze betrekking was eene uitgebreide administratie en briefwisseling verbonden; het was voor Pan dikwijls moeijelijk, de botsing met de ambtenaren te vermijden, maar deze betrekking had ook eene aangename zijde, door de verkeering met ingezetenen van het dorp Lobith. Op een strengen winter volgde zware ijsgang op de rivier, waarbij het vaartuig alleen door de doeltreffende maatregelen van den zeeofficier voor den ondergang werd bewaard. In de lente van 1850 keerde hij naar het wachtschip terug, en werd met November tot zijne groote vreugde geplaatst op het bekende fregat, de Prins van Oranje, liggende te Vlissingen en voerende zestig stukken en bemand met 500 koppen, onder bevel van den Kapitein ter zee Bijl de Vroe, met bestemming naar de Middellandsche zee. Hij vond aan boord zijne vrienden, den Luitenant Damme, zijn reisgenoot op het schip Dordrecht, en den Administrateur Cosijn. Het fregat was bekend door de schoone constructie en voortreffelijke inrigting, maar moest nu geheel nagezien en voor de reis uitgerust worden, waarmede de winter verliep, terwijl de schepelingen tijdelijk op een ander schip werden verplaatst. Voor Pan leverde deze winter vele genoegens op door het drukke verkeer met veel zeeofficieren en die van het talrijke garnizoen: nu en dan verpoosde hij zich in den stillen huiselijken kring van zijn neef Vaillant, toen Regter te Middelburg, en dien van zijn vriend Damme.
Den 10den April 1851 kon het fregat de haven van Vlissingen verlaten. Naauwkeurig was het programma der reis door den toenmaligen Minister bepaald. Men mogt slechts een klein gedeelte van de zoo beroemde zee bevaren. Den 11den Mei liep het schip te Port Mahon binnen, en vertrok acht dagen later naar Toulon, waar het den 25sten Mei aan-
{==216==} {>>pagina-aanduiding<<}
kwam. De Admiraal en vele officieren kwamen het fregat bezoeken, en namen met hooge goedkeuring alles naauwkeurig op. Veel was in deze haven voor Pan en zijne kameraden op te merken en te leeren. De werven werden met groote belangstelling bezigtigd. Het groot getal schepen, opgelegd of in aanbouw, deed onze jonge zeelieden met pijnlijk gevoel aan onze eigene kleine zeemagt denken. Maar niet alles was in ons nadeel. Vele officieren waren niet tevreden, en beklaagden zich over den achteruitgang van het zeewezen, ook over het groot aantal officieren op non-activiteit, zoodat de jongeren onder hen aan wal bleven en geen ondervinding konden opdoen. De afschaffing der lijfstraffen aan boord was ook een onderwerp van beklag. De discipline werd verlamd, en de matelot bourgeois gehoorzaamde zooveel hij goedvond; bij de officieren bespeurde men ook geen hooge mate van kennis, en over het geheel genomen overtroffen zij de onze niet 1.
Het fregat stevende, na een verblijf van zeven dagen, naar Maltha, al kruisende en manoeuvrerende, en men had het genoegen, een gedeelte van het eskader van den Admiraal Parker in zee te ontmoeten. Den 22sten Junij bereikte men de haven van Maltha, waar zich nog andere Engelsche zeekasteelen bevonden, die ook werden bezigtigd. Noode verliet men het fraaije eiland na een verblijf van tien dagen, en stevende naar Algiers, waar men den 11den Julij het anker op de reede liet vallen en vier dagen vertoefde. De Gouverneur-Generaal kwam met zijn staf, met den Admiraal, den Prefect en anderen dadelijk het schip bezoeken, en noodigde den bevelhebber met zijne officieren om te dineren op zijn buitenverblijf, een uur van de stad gelegen. Zij werden met rijtuigen afgehaald en, na de bezigtiging

{==217==} {>>pagina-aanduiding<<}

der stad, naar buiten gebragt. Zeer trok het Moorsche gebouw in een verrukkelijken tuin gelegen, de aandacht. De maaltijd werd in de open lucht in het groen gehouden, de toon was vrolijk en ongedwongen. Na den afloop van het diné werd Pan door den Gouverneur zeer lang over het vaderland en de koloniën onderhouden. Hoogst voldaan over de gulle ontvangst kwam men aan boord terug. Den volgenden dag werd de stad meer naauwkeurig bezigtigd; daarna zeilde men naar Tunis. Met afschuw schrijft Pan over de slechte regering en de dronkenschap van den Dey, het verval en de onreinheid der stad, zoodat hij zich den volgenden dag zeer gelukkig op zijne zindelijke drijvende woning gevoelde. De weg van de kust naar Tunis loopt over de zoogenaamde bouwvallen van Carthago: de kapel, daar door Lodewijk Philips ter eere van den Heiligen Lodewijk gesticht, werd bezocht. Na een verblijf van weinige dagen op de reede van Tunis, stevende het fregat naar Gibraltar, waar het eenige dagen vertoefde en druk bezoek kreeg. Van hier ving de terugreis naar het vaderland aan. Den 18den September kwam men te Plymouth, en bleef daar twee weken, die voor de officieren hoogst belangrijk waren door de bezigtiging der uitmuntende werven en verdere inrigtingen voor het zeewezen. Ook hier werd het fregat met groot welgevallen door kenners van het zeewezen bezigtigd, en van de zijde der ingezetenen liet de gulle ontvangst niets te wenschen over. Den 5den October liep men weder te Vlissingen binnen.
Niet lang rustte het fregat in die haven. Spoedig bekwam het de bestemming naar de West-Indiën, Centraal- en Noord-Amerika, en liep reeds den 22sten November 1851 weder in zee. Het doel was, overal inlichting omtrent den plaatselijken toestand en den handel op te doen, en zelf te onderzoeken, hoever de spoorweg naar Panama was gevorderd; zooals uit het rapport van den Commandant later is gebleken. In de eerste plaats werd er koers gesteld naar St. Eustatius, waar men 28 December aankwam. Na een dag

{==218==} {>>pagina-aanduiding<<}

vertoevens werd de steven naar La Guayra gewend, de bekende haven der Republiek Venezuela, reeds vroeger door onzen zeeman, op zijne reis met de schoener de Vos, bezocht. Nu besloot hij de hoofdplaats Leon de Caracas te bezoeken, dat hij op zijn vorigen togt had verzuimd. Dadelijk ging hij met twee kameraden aan wal, en hield nachtverblijf in het kleine La Guayra. Geplaagd door de moskieten hadden de reizigers weinig moeite, den volgenden morgen zeer vroeg de muilezels te bestijgen, die hen over den hoogen bergrug der Cordilleras zouden voeren. Veel pleitte voor dit schoone en steile pad, boven de reis langs den lageren weg in een benaauwd en gebrekkig rijtuig. Men klom nu 3000 voet hooger en had verrukkelijke vergezigten. Eerst liep de weg door cactus, daarna door tropische vruchtboomen en gewassen, hooger door boomen, planten en mossoorten van een kouder klimaat. Weinig huizen trof men aan, maar te 9 ure stapte het reisgezelschap hongerig en dorstig aan eene kleine, onaanzienlijke posada af, waar hun zeker een beter onthaal, dan immer aan Don Quichot in zijne Spaansche herbergen, te beurt viel. In gebroken Spaansch, ondersteund door mimiek, vroeg men eenige ververschingen, en bekwam die in ruime mate. Te elf ure bereikte men, na een rid van zes uren, het hoogste punt, en kreeg spoedig de heerlijke vallei in het oog, waarin Caracas, vier à vijfduizend voet beneden hen, lag. Omstreeks 2 ure kwamen zij op deze plaats, namen den intrek in een uitmuntend logement, en bragten den avond bij den Consul-Generaal door. Een aantal hoogst bevallige Spaansche dames trok zeer de aandacht. De indruk, dien de stad op de reizigers maakte, was treurig. Alles droeg sporen van verval en van de verwoesting door de aardbeving van 1812 en de latere burgeroorlogen veroorzaakt. Den volgenden morgen werd de terugtogt aangenomen en men vergat niet bij de posada halte te maken. In den namiddag bereikte men La Guayra en het schip.

{==219==} {>>pagina-aanduiding<<}

Ook hier ontving dit weder talrijke bezoekers, zelfs den hoogbejaarden bisschop van Caracas.
Na een verblijf van 8 dagen verliet men de kust van Venezuela en bereikte den 12den Januarij 1852 de haven van Curaçao. Met blijdschap zag Pan al de oude vrienden en kennissen weder; zelfs de negers, die eene bijzondere gave hebben, om personen en namen te onthouden, begroetten hem op de vriendelijkste wijze. Hier volgde de eene uitnoodiging de andere, vele feesten werden er gegeven, en na drie weken verliet men, overladen met geschenken, het gastvrije eiland. Minder aangenaam was het station te Carthagena, waar groote schepen uit den wal moeten ankeren, en men zelfs niet zonder moeite aan land kan komen. Onze zeeman ging hier niet aan wal, en was zeer blijde, toen het schip, na een verblijf van vier dagen, naar Chagres afzeilde. Ook daar was het ver van aangenaam, de bodem slingerde geweldig op de ankerplaats, en de hitte was uitermate drukkend. Evenwel moest men zeven dagen besteden, om binnen 's lands de vorderingen van den spoorweg naar Panama op te nemen en berigten in te winnen. Van daar zeilde men naar de baai van San Juan de Nicaragua, en liet voor Greytown het anker vallen. De vlag van het rijk Mosquito werd met genoegen begroet, daar men hier ten minste eene goede ankerplaats had, maar aan het bekomen van verversching viel niet te denken. Hier werden 14 dagen doorgebragt, en Pan had ruim den tijd, om een opstel over Centraal-Amerika te maken, dat wij gaarne opnemen, te meer, daar sedert acht jaren het protectoraat over het rijk van Mosquito nog de question brulante van den dag is, en het pleit steeds hangende blijft 1.


{==220==} {>>pagina-aanduiding<<}


uittreksel uit een' brief van een' zeereiziger, d.d. 8 Maart 1852 te St. Juan de Nicaragua (Greytown) geschreven.

Den 4den Februarij kwamen wij voor Cartagena (Nieuw Granada). De stad heeft eene schoone haven, gevormd door een eiland één uur lang en breed, Terra Bomba genoemd. De noorder ingang, vroeger voor alle groote schepen toegankelijk, is in den vrijheidsoorlog door zinkstukken versperd; de andere is naauw en door klippen lastig voor groote schepen om binnen te gaan, zoodat wij op de reede zijn blijven liggen, op grooten afstand. Het is eene oude vervallen Spaansche stad, voorheen met St. Martha de beste haven van dit gemeenebest, waarvan Bogota de hoofdplaats is. Handel en landbouw kwijnen in dit vruchtbare land, ten gevolge van het goudzoeken. De stad heeft niets belangrijks dan de geduchte, nu vervallen vestingwerken, die, volgens de overlevering, groote schatten hebben gekost. Van dit land is, 25 jaren geleden, door een Zweedsch zee-officier, Gosselman genoemd, eene reisbeschrijving gegeven, die in het Nederduitsch is vertaald. Den 9den Februarij stevenden wij naar Chagres, waar wij den 11den aankwamen. Ook hier moesten wij buiten blijven en leden aan hevige slingering van het schip. De haven is de mond der Chagresrivier, die hier maar 12 voeten water heeft. Nimmer zag ik eene ellendiger plaats. Verversching was er niet te bekomen. Zoo als bekend is, loopt de weg voor de ongelukkige goudzoekers naar Californië thans hierover. Wij zagen nog drie zeer groote N.-Amerikaansche stoombooten met duizend reizigers aankomen, en nog hadden zij maar de halve lading. Een vervallen fort, op den berg bij den mond der rivier gelegen, en een eind keiweg zijn de eenige overblijfsels van de vroegere vestiging der Spanjaarden. Chagres ligt op beide oevers der rivier; het land is bergachtig en laag naar zee afloopende, even als meestal de noordkusten van Zuid- en Centraal-Amerika, en digt en weelderig begroeid. De plaats is zeer ongezond, zoo als het uiterlijk voorkomen der inwoners genoeg bewijst. De huizen zijn maar hutten, op eene plek gebouwd, die uit het bosch is gekapt, zonder dat men meer boomen heeft geveld dan volstrekt noodig was; 't geen ook al tot de ongezondheid bijdraagt. Het aantal inwoners wordt op duizend geschat, meest Amerikanen en Negers. De overtogt met de stoomschepen uit New-York geschiedt in tien dagen. Gouddorst alleen kon de menschen naar dit ramp-
{==221==} {>>pagina-aanduiding<<}
zalig oord lokken. Zij zijn ook verre van tot de gentlemen der oude of nieuwe wereld te behooren. Zij vullen hunne zakken met goud op de volgende wijze: de goudzoekers, die uit Californië terugkomen, moeten hier dikwijls lang naar de Amerikaansche stoomschepen wachten; zij worden bij dit verblijf zeer geplukt en gedeeltelijk van hun zuur verworven goud ontlast. Men verhaalde ons, dat men hun dikwijls voor één' dag logement dertig dollars afnam. Alle hutten prijken met groote borden, waarop Hotel de .... Op een zeer klein huisje stond: Aqui se vende todo, d.i.: hier verkoopt men alles. De bedrijven bepalen zich tot het houden van logement en winkel, dikwijls te zamen. De Negers zijn schuitenvoerders en varen de rivier op en af met bootjes, praauwen en barges, om de reizigers op en af te brengen; hunne dlensten worden met veel goud betaald, zoodat zij, even als de blanken, de zakken vol dubloenen hebben. De Spaansche dubloen is ƒ 40 à ƒ 42, de Amerikaansche ƒ 50 à ƒ 52. De bezitters van al dit geld doen in hunnen ledigen tijd niets dan slapen, eten, drinken en dobbelen. Een onzer zag iemand een' hoed vol dubloenen op ééne kaart zetten. Alles is hier ruw en onbeschaafd. .... De reizigers gaan te water tot Gorgana, twee dagreizen van Chagres. Het stoombootje gaat alleen na de aankomst der groote stoomschepen en doet de reis in veel korter tijd; doch kan naauwelijks 250 menschen bergen. Verder komt men met ezels in één' dag te Panama. Het laatste gedeelte van den weg is door roovers onveilig, die op het goud der reizigers loeren en hun bedrijf op eene groote schaal uitoefenen, even als hunne collega's in Mexico. De voorname oorzaak, dat de toestand van Chagres niet verbetert, is, dat de spoorweg op vrij grooten afstand van daar wordt gelegd en de plaats dus, zoodra deze gereed is, verlaten wordt en tot bosch terugkeert. De berigten, dusverre in de buiten- en Nederlandsche couranten opgenomen, zijn bijna geheel onwaar. Zoo is het valsch, dat men van beide uiteinden tegelijk zoude zijn begonnen, ja, op vijf plaatsen tegelijk bezig was. Dit werd ons zelven door een' Engelschman te Chagres verhaald; welligt was hij een correspondent van de Times en zijn belang, om de waarheid te verduisteren. De kust biedt weinig goede reeden aan; maar op ongeveer twee uren afstands van Chagres, meer oostwaarts, vindt men eene goede baai, in welke een laag moerassig eiland is gelegen, genoemd Masanilla, waar men bezig is, door het maken van steigers, hoofden of breekwaters, eene bekwame ligplaats voor de schepen te maken; zelfs voor groote schepen is er water genoeg. Dit eiland is aan de Amerikaansche spoorwegmaatschappij afgestaan, die zeker later den grond duur aan de liefhebbers van steden-bouwen zal verkoopen.

{==222==} {>>pagina-aanduiding<<}

De nieuwere kaarten zullen spoedig den naam der stad Masanilla toonen. Vlak bij de hoofden begint op het eiland de spoorweg, van welk punt de afstand tot aan de stad Panama 48 Engelsche mijlen bedraagt. Het wederlegt zich zelf, dat men op zoo vele plaatsen en aan beide einden te gelijk den weg zoude beginnen. Van Masanilla uit is het vervoer der uit N.-Amerika komende materialen langs het afgewerkte gedeelte van den spoorweg veel goedkooper, dan dat men die gedeeltelijk Kaap Hoorn om naar Panama zoude vervoeren. Het eiland is nu door een' dam, uit twee rijen geheide palen met aarde en steenen gevuld, met den vasten wal verbonden, even als het Tyrus der oude wereld, en welligt zal de stad op dit eiland het Tyrus der nieuwe wereld worden. Op den vasten wal loopt de spoorweg elf Engelsche mijlen geheel door moeras en rust mede geheel op geheide palen. De weg is nu nog een weinig verder afgewerkt tot aan Gatoen, een plaatsje aan de Chagresrivier, en zal met het einde van Februarij gebruikt kunnen worden tot Bajo Soldado, een afstand van zestien Engelsche mijlen van het eiland. Van daar af is men de voornaamste zwarigheden te boven. Behalve eenig bergachtig terrein, waar de weg zal doorloopen, moet men eene brug over de Chagresrivier bouwen, die nog al moeite zal veroorzaken. De arbeid wordt belemmerd door de groote sterfte onder de Europesche arbeiders en de luiheid der Indiaansche en Negers. Volgens zeggen zouden er 500 der eersten en 1000 der laatsten aan het werk zijn voor één' dollar daags. Bovendien worden zij door de maatschappij gevoed, gehuisvest en van geneeskundige hulp voorzien, in welk geval het dagloon stilstaat. Zij zijn in hutten gehuisvest, waar zij boven elkander op houten rekken slapen, die met zeildoek gedekt zijn, even als de flesschen op de kelderrekken. Als de zaak geregeld afloopt, kan de weg na twee jaren voltooid zijn, maar men mompelt, dat de geldmiddelen zijn uitgeput. Van Chagres zeilden wij naar St. Juan de Nicaragua, thans door de Engelschen Greytown gedoopt, ter eere van den minister Grey, waar wij den 20sten Februarij aankwamen. Deze plaats is de tweede wereldweg naar Californië. Vroeger weinig bekend, had zij minder belangstelling opgewekt; niet lang geleden echter kregen de naburige landen hierover twist; maar John Bull was dadelijk bij de hand, wierp zich als scheidsregter op en zette beide partijen hors de cour, maar bemerkte tevens, dat hem dat punt zeer belangrijk en goed gelegen was. Evenwel had hij den moed niet, zoo als de regter in de fabel, vooralsnog zelf de oester tot zich te nemen, maar vestigde er de aandacht op van Z.M. den Koning der Mosquitokust. Deze heeft hieraan het oor geleend en zich in het bezit van St. Juan gesteld, onder

{==223==} {>>pagina-aanduiding<<}

het protectoraat van Engeland. De vlag van zijne Indiaansche majesteit is er geheschen; maar nu wil Noord-Amerika het oppergezag van zijne Mosquitische majesteit, evenmin als het protectoraat van Engeland, erkennen. Vandaar de groote spanning tusschen beide natiën van welke de couranten reeds meermalen gewaagden. Eenigen tijd geleden vertrok van hier een stoom-koopvaarder, die weigerde uit te klaren en het havengeld te betalen, maar door de kogels van het aanwezige Engelsche oorlogschip tot andere gedachten kwam. Sedert zijn hier oorlogschepen van beide natiën gekomen, die elkander gadeslaan, critiseren en de tanden laten zien. Thans liggen er een Engelsche korvet en brik en twee Amerikaansche korvetten. De haven van St. Juan is door de natuur schoon gevormd en heeft goede ligplaats voor middelmatige schepen; voor grootere is het moeijelijker binnen te komen, maar door het stille water en den zachten moddergrond kunnen ook zij er eene schuilplaats vinden. Evenwel wordt de haven ondieper door het afgevoerde slib der rivier. Het plaatsje bestaat uit ruim dertig hutten of adspiranthuizen, als neergeworpen op eene vlakte aan den linkeroever der rivier. Het land is, zoo als overal aan deze kusten, woest en begroeid.
Elke rivier en meertje wemelt van krokodillen, en 's nachts patrouilleren, in stede van de nachtwacht, tijgers door de straten, die de kippen en wat hun verder voorkomt, inpakken. Overigens zijn de uitwerksels der Engelsche politie en orde zigtbaar en gaven ons, na zoo veel onrust en onveiligheid, op onze stille ligplaats een' aangenamen indruk. De reisweg naar den Stillen Oceaan vangt hier aan met een schroef-stoombootje, eenigzins gelijkende naar de barges van Buiksloot op het Tolhuis, die 250 passagiers kan bevatten en de rivier opvaart tot aan de Rapido of versnelde strooming, alwaar men dan 100 ellen over land gaat en met eene groote boot de reis voortzet over het meer Nicaragua tot St. Virgin, vanwaar men op ezelsruggen te St. Juan del Sur, de haven aan den Stillen Oceaan, komt. Vele plannen van kanalen en spoorwegen hebben hier bestaan, maar er is geene spa in den grond gestoken.
Costarica, de zuidelijkste staat van Centraal-Amerika, is een gelukkig land, zoo het schijnt. Daar het goud in kleine hoeveelheid en moeijelijker was te bekomen, hebben de Spanjaarden zich er weinig mede bemoeid, en de rustige bewoners zich op den landbouw kunnen toeleggen. De koffij, welke men voor de derde soort houdt, is het voorname produkt. Hamburgers en Engelschen schijnen de eenigen te zijn, die er komen en goede zaken doen. Amsterdammer en Rotterdammer kooplieden en reeders, waar blijft gij? Ook hier is men u voor geweest! - Punto Arenas, aan de

{==224==} {>>pagina-aanduiding<<}

golf van Nicoya bij den Stillen Oceaan, is de voornaamste en uitmuntendste haven; landgenooten, spoedig daar uwe vlag getoond! - De oostkust en binnenwegen van Costa-Rica moeten nog slecht zijn. San Jose, in het beste en vruchtbaarste gedeelte gelegen, is de hoofdplaats en op kleinen afstand van den ingang der gemelde diepe baai van Nicoya gelegen. Den 8sten Maart vertrekken wij naar Havanah, dat wij den 20sten Maart hopen te bereiken.
 
Met vreugde verliet men deze onherbergzame kusten om het schoone Havana te bezoeken. In de veilige binnenhaven ging men 30 Maart voor anker. Met verbazing staarden onze zeelieden het gewoel dezer stad en het groote aantal schepen op de reede aan. Verregaande is de weelde der Spanjaarden in huisraad, kleeding en levenswijze. Alles is hier te bekomen, maar voor nog hooger prijzen dan in Engeland. De bemanning kon zich nu, na twee maanden zouten kost te hebben gegeten, volop met versch vleesch, goede groenten en vruchten verkwikken. Te kort voor den zeeman bleef men in deze haven; na zeven dagen werd de reis naar Noord-Amerika, door de straat van Florida aanvaard. In dit belangrijk maar gevaarlijk water was veel kennis op te doen, vooral van den beroemden golfstroom door Humboldt en Maury beschreven. Snel vloog het fregat voorwaarts, en even merkwaardig als welkom was de daling der temperatuur. Hier ondervond men een ontzettend natuurverschijnsel 1. Terwijl men, bij toenemenden wind en buijig weder, op den 11den April bezig was, om de marszeilen te reven, viel in tuig en zeilen eene geweldige hoos. Binnen weinig seconden vlogen de nog loshangende zeilen uit de lijken weg als veeren, de nieuwe fok scheurde af als rag en het schip was met eene kokende zee omringd. Het was een verheven maar angstwekkend gezigt. Er lagen wel honderd schepelingen op de drie marsra's, die, zoo als Pan zich uitdrukt, als appelen uit den boom door en langs het tuig naar beneden tuimelden. Akelig was de gedachte, dat

{==225==} {>>pagina-aanduiding<<}

velen zouden verloren zijn, want de digte regen benam alle uitzigt, en bij de snelle vaart van het schip viel aan geen redden te denken. Dadelijk sloeg men nieuwe zeilen aan, en binnen het uur was alles hersteld. Nu las men de namen af en niemand bleef antwoord schuldig, niemand was verminkt of bezeerd. Het weder bleef nog eenige dagen onstuimig, maar den 17den April liet men, zonder verdere schade, het anker aan den ingang der Chesepeak-baai, en den volgenden dag in het gezigt van Annapolis vallen, wegens de ondiepte op verren afstand van de kust. Eene commissie der regering kwam aan boord, om de gastvrijheid der stad aan te bieden, 't welk van de zijde des bevelhebbers met wederkeerig aanbod werd beantwoord. Den volgenden dag verspreidden de dagbladen de toespraken van wederzijde door de geheele Unie, en nu kwam men, met extra-treinen, uit de provincie Maryland en van elders aansnellen, om het schip te bezien. Een vaartuig zeilde heen en weder, om den ganschen dag een groot aantal bezoekers aan te brengen en terug te voeren. De bevelhebber hield hier, even als te Norfolk en te Nieuw-York, de eer van Nederland op, en de gulle ontvangst der Amerikanen liet mede niets te wenschen over. Zelfs maakte bij den Senaat een plan tot een feest een onderwerp van beraadslaging uit, waarvoor duizend dollars werden beschikbaar gesteld. De officieren van den Nederlandschen oorlogsbodem konden echter, wegens het kort verblijf, hiervan geen gebruik maken. Met belangstelling werd door Pan het Instituut voor de Marine opgenomen. De adspiranten mogten niet boven de 16, niet beneden de 14 jaren oud zijn. Wij nemen hier eene aanteekening van den Luitenant over 1, die misschien in Nederland, waar de examens zoo hoog worden opgevoerd,

{==226==} {>>pagina-aanduiding<<}

nut kan stichten; het reglement geeft als vereischte van bekwaamheid letterlijk het volgende op:
‘De adspiranten moeten goed lezen en schrijven, ook hetgeen gedicteerd wordt, en naauwkeurig onderscheidene bewerkingen der eerste gronden van de cijferkunst kunnen verrigten, dat is, getallen uitspreken, optellen, aftrekken, vermenigvuldigen en deelen. Verder mag het examen niet gaan. Deze nietige vereischten op ongeveer vijftienjarigen leeftijd troffen ons derwijze, dat wij onze verbazing aan eenige heeren onderwijzers kenbaar maakten; waarop men antwoordde, dat het streven in Amerika steeds is, eerst het ligchaam en daarna den geest te vormen, en dat het ongeloofelijk was, hoe snel en deugdelijk de jongelieden zich door een vierjarig verblijf op de school ontwikkelden. Dit moet dan ook werkelijk zóó zijn; want ieder weet even goed als wij, dat de Amerikaansche zee-officieren minstens op gelijke hoogte met die van andere landen staan.’
Van Annapolis deed Pan, met twee andere officieren, een uitstap naar de hoofdstad der Unie, Washington, waar de Commandant zich reeds bevond, en verder naar Baltimore. Omtrent de spoorwegen in de Vereenigde Staten teekent hij verscheidene merkwaardige bijzonderheden aan. De negers en kleurlingen worden in afzonderlijke wagons zonder banken geplaatst. Zonderling is het, dat de weg nergens door greppels of hekwerk is afgescheiden. Alleen waar de spoorwegen elkander kruisen, staat een aanwijzer met het opschrift: look out for the locomotief. Men beweert, dat deze voorzorg voldoende is, want dat ieder, die oogen en ooren heeft, den naderenden spoortrein kan ontwaren. Een groote ijzeren bak, vooraan de locomotief, schept alle beesten op, die in den weg komen. In twee uren komt men van Annapolis naar Washington. In het logement sprak hen een Amerikaan beleefd aan, en stelde hun voor, het hotel van den President der Vereenigde Staten in de nabijheid te bezigtigen. Zon-
{==227==} {>>pagina-aanduiding<<}
der pligtpleging trad men binnen; hun geleider zeide, dat ieder Amerikaan regt had, dit gebouw te doorloopen, behalve de huiselijke vertrekken van den President en zijn gezin. De luitenants hadden hier het genoegen, den President zelven met zijne dochter te ontmoeten. In het logement teruggekeerd, knoopten zij met hunnen vriendelijken geleider, in afwachting van het diner, een gesprek aan, en betuigden hunnen afkeer van den slavenhandel, waarop de man, een volbloed Amerikaan uit de Zuidelijke staten, verbleekte, maar zich bedwong, hun echter aanradende, zich hierover nergens meer uit te laten. Hij zond hen later nog eenige boekgeschenken, en bezocht hen te Nieuw-York aan boord 1. Na het middagmaal plaatsten zich de reizigers op den spoortrein naar Baltimore, na Nieuw-York de grootste handelstad der Unie. Hier namen zij hun intrek in een kolossaal logement, Barnumhouse, met 240 kamers, elk voorzien van drie slaapplaatsen. Alles was er even goed. Den volgenden dag bezigtigden zij, onder geleide van den Consul, de stad, bewonderden de menigvuldige springende fonteinen, en bezagen op de timmerwerven eenige clipperschepen in aanbouw, wier constructie geheel nieuw was. Tegen den avond keerden zij met den spoortrein naar Annapolis terug. De eerste week van Mei vertoefde het fregat te Norfolk, de voornaamste oorlogshaven der Unie, en als zoodanig hoogst belangrijk. Op het gémeentehuis

{==228==} {>>pagina-aanduiding<<}

werd aan het état major een prachtig déjeuner aangeboden, en door de officieren van den driedekker Pensylvania, voerende 140 stukken, een groot bal gegeven, waarop 1000 genoodigden verschenen. Het schip was hiervoor op eene smaakvolle wijze gereed gemaakt. Dagelijks werden de inrigtingen voor de Marine door onze officieren bezocht, en zij met de meeste voorkomendheid behandeld. Niet minder aangenaam was de ruime gelegenheid, om het huiselijk leven der ingezetenen van nabij te leeren kennen. Elk werd getroffen door de hooge beschaving en geestontwikkeling van het schoone geslacht. Het gulle, ongedwongen verkeer met de dames was voor onze zeelieden eene aangename verpoozing, waaraan de herinnering lang levendig bleef. Maar het uur van scheiden kwam; den 8sten Mei werd de reis naar Nieuw-York aanvaard en in acht dagen volbragt. Het verblijf in die wereldstad zoude een aantal bladzijden vereischen, bijaldien wij in bijzonderheden wilden treden. De dagbladen van Norfolk hadden de komst van het fregat aangekondigd, en reeds waren er bijeenkomsten gehouden over de wijze waarop men onze zeelieden feestelijk zou ontvangen. Commissiën uit de regering en van de St. Nicolaas Societeit, de Major der stad, vele voorname personen kwamen den bevelhebber den welkomstgroet brengen en de gastvrijheid aanbieden. De Major gaf hun de keus tusschen een feestmaal, een bal of de bezigtiging der openbare inrigtingen. Het laatste werd aangenomen, alsmede het aanbod van een feestmaal door de leden der St. Nicolaas Societeit, welke ook het groote logement Astorhouse kosteloos voor de officieren openstelde. Wederkeerig werden de gasten van hooger en lager rang, die, honderden in getal, dagelijks het schip bezochten, met de meeste voorkomendheid behandeld, hoe vermoeijend die taak ook was. De dagbladen waren onuitputtelijk in den lof van den Commandant en de Officieren: de redacteur van het grootste nieuws-
{==229==} {>>pagina-aanduiding<<}
blad der stad kwam dagelijks aan boord om een artikel voor zijn blad te vinden 1. Bij de wandelingen door de stad bezocht Pan met zijnen vriend Damme de kerken, publieke gebouwen, museums, en, onder geleide van den Raadsheer Galbrayt, de geregtshoven en het stadhuis. Van de feesten kunnen wij het vereerende onthaal, door de Stedelijke regering, en het gastmaal, door de St. Nicolaas Societeit aangeboden, niet onvermeld laten.
Op den bepaalden dag, 's morgens ten 10 ure, begaf zich het état major naar het stadhuis, waar zij door den Major, de verdere leden der regering en vele gasten werden ontvangen. Men plaatste zich in bijna twintig rijtuigen, elk voor vier personen. De geheele stad werd doorkruist, alle openbare, liefdadige en andere gestichten bezigtigd, ook de groote penitentiaire gevangenis, waar het tweede ontbijt (luncheon) was aangerigt. Hier en daar voer men in booten over de rivier, en eindelijk vond men in Washingtonhotel een prachtig gastmaal (een gedrukte spijslijst met de afbeelding van het hotel was voor de gasten nedergelegd), bij 't welk het, naar gewoonte, aan geen feestdronken ontbrak. De Major wijdde den eersten aan den bevelhebber, met vermelding van de eerste Hollandsche grondleggers der stad, en wenschte ten slotte, dat de waardige zoon van Ond-Amsterdam zich steeds zijn bezoek te Nieuw-Amsterdam met

{==230==} {>>pagina-aanduiding<<}

genoegen mogt herinneren. De Heer Bijl de Vroe bleef, zoo hier als elders, het hartelijk antwoord niet schuldig. Na den afloop van het feestmaal keerde men naar het stadhuis terug, waar men te negen ure, zeer voldaan over elkander, scheidde.
Luistervol was het feestmaal, door de leden der St. Nicolaas Societeit 1 aan onze zeelieden in Astorhouse gegeven, dat, volgens de brieven van Pan, alles overtrof, wat hij nog ooit had bijgewoond. Aan den feestelijken disch zaten 158 gasten aan in een ruime zaal, die met keurigen smaak op eene voor Nederland hoogst vereerende wijze was versierd. Behalve de vlaggen en draperiën hing aan het eene einde van het vertrek eene groote schilderij aan de Societeit toebehoorende, die Nieuw-Amsterdam in 1656 voorstelde. De gasten werden door den President binnen geleid, onder het spelen van het Wilhelmuslied door een uitgezocht gezelschap muzykanten, dat zich van tijd tot tijd liet hooren. Toen de dischgenooten aan het uitstekend onthaal alle eer hadden bewezen, stond de President op en dekte zich met den onderwetschen opgetoomden hoed, een der zinnebeelden zijner waardigheid en magt over de zonen van St. Nicolaas, en opende de rij van feestdronken, waarvan gedrukte lijsten voorhanden waren. Telkens liet de muzyk zich hooren, dikwijls met onze volksliederen. De eerste dronk was aan den President der Unie, de tweede aan den Koning van Nederland gewijd. Bij dezen dronk gaf een

{==231==} {>>pagina-aanduiding<<}

klein fregat, voor den President op de tafel geplaatst, met de Amerikaansche vlag in top en de Nederlandsche voorop, een saluut van 21 schoten. Het gejuich over deze verrassing was zoo groot, dat het den President eenigen tijd verhinderde om voort te gaan. Vele andere feestdronken, dikwijls met voorafspraken op onze oude geschiedenis zinspelende, volgden, en gulle vreugde heerschte bij het feest, dat tot lang na middernacht duurde. De Societeit liet de herinnering er van niet enkel aan het geheugen harer gasten over. Zij deed er een keurig uitgevoerd gedenkschrift van vervaardigen, waarin al de aanspraken zijn opgenomen. Vooraan vindt men de namen der leden van het bestuur der Societeit en die van het état major van 't fregat. Het boek is versierd met een facsimile van een oud kaartje, voorstellende het gewest tijdens de eerste vestiging, eene afbeelding van Nieuw-Amsterdam en een grooten platten grond van Nieuw-York 1.
Voldaan en dankbaar voor het gul onthaal verliet het fregat den 29sten Mei de reede der stad; ook vele ingezetenen zullen nog lang aan het bezoek van den Nederlandschen oorlogsbodem denken. Door gunstige en sterke winden voortgedreven, bereikte men in den korten tijd van negentien dagen de reede van Vlissingen. Kort na de aankomst vroeg Pan zijne non-activiteit tot herstel van gezondheid; met leedwezen verliet hij het schoone schip en zijne kameraden, om zich op nieuw naar het bad van Bentheim te begeven. In de West-Indiën en Centraal-Amerika had zijne kwaal zich op nieuw geopenbaard; nu wilde hij alles beproeven om voor zijne betrekking geschikt te blijven. Verder sleet hij den

{==232==} {>>pagina-aanduiding<<}

winter in stille rust en ijverige studiën te Assen bij zijne ouders. De vorige gemeenschappelijke oefeningen in taal, stijl en letterkunde werden hervat, en de zoon maakte van zijnen kant den vader bekend met het schoone werk van Maury en zijne wind- en stroomkaarten, en vond in hem een ijverigen leerling.
In Februarij 1853 werd die rust eerst weder door activiteit, op zijn verzoek, vervangen. Hij bekwam eerst eene plaatsing op het wachtschip, maar vervolgens op de korvet Urania te Rotterdam, thans als kostschip bestemd, om de aangeworvene schepelingen te ontvangen en naar hunne bestemming op te zenden. Hij was hier alleen aan boord met den Officier van Administratie Lasonder, daar de Commandant in de stad woonde, en had een aangenaam verkeer met veel vrienden en bekenden. Intusschen achtte hij zich weder voor eene zeereis geschikt, en dit zoude de beslissende proeve zijn. Hij werd alzoo in November op de brik de Lynx geplaatst, onder het bevel van den Kapitein-Luitenant de Vaynes van Brakell, bestemd naar de West-Indiën. Vruchteloos poogden ouders en vrienden hem te overreden, om eene andere bestemming te vragen, daar hij reeds tweemaal in de West geweest was. Maar hij wilde gehoorzamen en zeide: ‘het kon nog erger.’ Eerst in Maart 1854 liep het schip uit. Toen men in den Oceaan was gekomen, gaf Pan den Commandant in overweging, om niet den gewonen weg, maar den koers te volgen, door den Luitenant Maury op zijne windkaarten aangewezen. Deze had hij, met andere officieren, in Noord-Amerika van dien Heer ten geschenke ontvangen, en thans bij zich. De Commandant gaf zijne toestemming en de reis werd er door bekort 1. Bij de aankomst te Suriname werd de Lynx

{==233==} {>>pagina-aanduiding<<}

afgewezen, en alle gemeenschap met het eskader en den wal verboden, daar de geele koorts op de schepen heerschte. Er kwam bevel, om dadelijk naar Curaçao te zeilen, waar men in eene niet opgeruimde stemming aanlandde. Reeds begon de geesel van Amerika op Aruba te heerschen en vertoonde zich weldra op Curaçao. De Lynx deed nu, af en aan, de gewone kruistogten, bezocht La Guayra, Porto Cabello en St. Eustatius. Toen men van laatstgenoemd eiland terugkeerde, brak de geele koorts den 28sten September aan boord uit. De Luitenant Pompe van Meerdervoort werd door haar aangetast en overleed reeds den 3den October. - Hier breekt het scheepsjournaal van Pan plotseling af, ook hij kreeg de ziekte in een hevigen graad, met meer andere officieren, zoodat het kleine hospitaal te Curaçao hen niet kon herbergen. Voor Pan werd een toevlugt geopend in de woning van Mevrouw de Weduwe Schotborg, met wier

{==234==} {>>pagina-aanduiding<<}

zonen hij op het Instituut te Medemblik was geweest. Hij werd er door haar, hare kinderen en behuwdzoon met de meeste zorg en liefde verpleegd. Lang verkeerde hij in een gevaarlijken toestand, zoodat zijne ouders, volgens de berigten, dikwijls dachten hem niet weder te zullen zien. Langzaam ook was zijne herstelling en hierbij deed zich zijne leverkwaal op nieuw gevoelen, maar veel had hij met zijne mede-officieren aan den kundigen geneesheer H.M. van Rhijn te danken. Na hunne terugkomst zonden de Luitenants Baak, Pan en Bouricius hem een zilveren presenteerblad met een hartelijk opschrift, als een blijk hunner erkentelijkheid, dat te Curaçao zeer gunstig werd opgenomen 1.
Nu bekwam hij verlof, om naar het vaderland terug te keeren, maar vond hiertoe geene gelegenheid voor het einde van April, met zijnen lotgenoot den Luitenant Baak, op het transportschip Frederik Hendrik, waar hij weder dienst deed. Den 9den Junij kwam het schip te Hellevoetsluis binnen; kort daarop werd Pan op non-activeit gesteld en begaf zich terstond naar zijne ouders, die zich toen te Hoorn bevonden en met groote blijdschap hem wederzagen aan wiens leven men zoo dikwijls reeds had gewanhoopt. Zijne tegenwoordigheid verhoogde ook de vreugde bij het huwelijksfeest van zijn oudsten broeder; hij zelf was reeds met 1 Januarij bevorderd tot Luitenant der eerste klasse. Verder begaf hij zich weder naar Bentheim en bezocht zijne vrienden en bekenden, maar ook volgens deskundigen hier te lande, was het reeds beslist, dat hij nimmer weder naar de heete luchtstreken mogt gaan, zoodat hem niets overbleef, dan eene binnenlandsche betrekking. Bij den Minister en bij den Chef van het loodswezen werd zijne aanvrage wel gunstig opgenomen, maar voor het oogenblik was er niets open. Hij bragt den winter en het voorjaar van 1856 weder te

{==235==} {>>pagina-aanduiding<<}

Assen door, en werd in Julij verrast door eene benoeming tot Directeur der werkplaatsen en Magazijnmeester van het algemeen betonningsmagazijn te Enkhuizen, welke betrekking door een plotseling sterfgeval was open gekomen. Met het einde van Julij aanvaardde hij die, en werd te Enkhuizen, de oude verblijfplaats van zijn geslacht, hartelijk ontvangen. De naam van zijnen grootvader en naamgenoot Mr. T. Pan was bij velen nog in gezegende gedachtenis. Zijne betrekking liet hem genoeg tijd tot studie en gezellig verkeer over. Weldra verleende hij zijne medewerking aan verscheidene inrigtingen en was een ijverig lid van het Departement tot Nut van 't Algemeen. Van hem ging ook uit de oprigting eener school voor de gymnastiek, die later tot stand kwam. Toen zijne ouders zich met November 1858 weder te Hoorn kwamen vestigen, gaf dit wederkeerig vele vreugde, die echter kort van duur was; weinige dagen later werd hij benoemd tot Inspecteur over het loodswezen, de betonning, bebakening en verlichting in het vijfde district te Hellevoetsluis. De post was door verplaatsing vacant geworden. Opgetogen was hij over deze onderscheiding, die getuigde van de tevredenheid zijner Chefs over zijn vroegere loopbaan, en zijne administratie te Enkhuizen. Nu, meende hij, was een ruim veld van werkzaamheid hem geopend, en bleef hij met het zeewezen in naauwe betrekking, te meer daar hij meermalen in het jaar zijn geheele district moest bezoeken, zelfs de tonnen en bakens in de Noordzee, en daartoe een vaartuig tot zijne beschikking had. Reeds den 30sten November 1858 nam hij het beheer van het loodswezen over, en was rusteloos werkzaam, daar hij meer dan tweehonderd ambtenaren, als loodsen enz. onder zich had. Hij vergat nu als het ware zijne kwaal, waarvoor ook het wintergetijde steeds gunstig was. In Maart 1859 deed hij zijne eerste inspectiereis met veel voldoening. Was hem nu het gure weder evenwel nadeelig, nog schadelijker was voor zijne gezondheid een tweede togt in de maand Junij door de buitenge-
{==236==} {>>pagina-aanduiding<<}
wone hitte. Hij werd dan ook in de volgende maand ernstig ziek, en zijne kwaal verhief zich, doch hij verborg het voor zijne ouders, totdat zij door anderen het berigt van zijnen toestand moesten vernemen. Kunst noch liefderijke verpleging mogten baten, en den 29sten Augustus ontviel hij aan zijne ouders en andere dierbare betrekkingen, maar genoot nog het voorregt, dat zijne beminde moeder hem op zijn sterfbed mogt bijstaan en de oogen sluiten. Door loodsen werd hij, op hun dringend verzoek, ten grave gedragen vele anderen van hen volgden den stoet: de familie had voor de militaire eerbewijzingen bedankt, maar zij lieten zich niet afwijzen. Groot en algemeen was de droefheid over zijn dood, hoogst vereerend waren de getuigenissen door den Minister van Marine en den Schout bij Nacht Coertsen, Inspecteur-Generaal over het Loodswezen, in hunne brieven van rouwbeklag gegeven 1. Eene korte schets van zijn karakter en opgave zijner wetenschappelijke verdiensten moge dit levensberigt besluiten.
Met weinige woorden zoude men kunnen volstaan: ‘hij was algemeen geacht en bemind.’ Schooner grafschrift kon men niet op zijn zerk beitelen. Maar onze pligt vordert iets meer te zeggen, zonder in eene lofrede te vervallen. Zijne zedelijkheid en godsdienstige stemming waren onberispelijk. Als zeeman paarde hij moed met bedaardheid, en gaf daarvan, volgens zijne tijdgenooten, bij dreigend gevaar dikwijls bewijzen. In vollen ernst zeide hij wel eens: ‘ik vrees den dood niet;’ ook dit schreef hij nog, toen op zijn laatsten togt de geele koorts het schip bedreigde; maar hij jammerde over het lot der jongere schepelingen, die er het eerst aan bloot stonden. In zijn zeehuis, zoo als hij het noemde, op den Oceaan dobberende, was hij regt op zijne plaats. Bij

{==237==} {>>pagina-aanduiding<<}

betere gezondheid zoude hij gewis van de zeevaart niet hebben afgezien; zijne brieven, vooral die aan zijne vrienden, getuigen hoeveel hem dit kostte. Gehoorzaam aan zijne superieuren, vorderde hij dit ook van zijne ondergeschikten en handhaafde krachtig de discipline aan boord, altijd gestrengheid met minzaamheid temperende. Naauwgezette eerlijkheid was bij hem een hoofdtrek; geene afwijking daarvan kon hij dulden. Reeds op het Instituut was hij de beschermer der zwakken en verongelijkten. In den huiselijken kring of in het gezellig verkeer zou niemand in hem den zeeman vermoed hebben; nu en dan deed een woord of spreekwijze aan zijn beroep denken, doorgaans was hij vrolijk en luimig. Vroeger gewaagden wij reeds van zijne vriendelijkheid, die oud en jong voor hem innam en hem overal eene goede ontvangst bereidde. Onbeperkt was zijne liefde voor zijne ouders en verdere betrekkingen. Ver van hen verwijderd, waren zij steeds voor zijnen geest, en het geliefde onderwerp van gesprek met zijne beste vrienden; zijne brieven vloeiden er van over. Met geestdrift herinnerde hij zich steeds de gelukkige jaren zijner kindsheid, en bij het vertrek naar de Oost, betuigde hij in zijn afscheidsbrief, dat hij nimmer een uur te lang in het ouderlijk huis had vertoefd. Drie zijner beste vrienden, de HH. Cosijn, Colenbrander en Damme, met welke hij gevaren had, gaven, na zijn overlijden, den vader op zijn verzoek belangrijke berigten, waarvan in dit levensberigt met dankbaarheid is gebruik gemaakt. De Heer Cosijn, toen officier van administratie, hoewel ettelijke jaren ouder, had met hem reeds op het wachtschip eene naauwe vriendschap gesloten, die later aan boord van het fregat de Prins van Oranje hun veel genoegen opleverde. Toen leerde hij, volgens zijn schrijven, Pan nader in zijne waarde kennen. Gaarne laten wij hem zelven spreken: ‘Op het fregat was hij in zijne volle kracht; zijn zeemanschap en artilleriekennis wekten algemeen vertrouwen en goedkeuring. Het veelzijdige werk aan hem overgelaten, werd met goeden uitslag bekroond

{==238==} {>>pagina-aanduiding<<}

en rusteloos was hij voor de geruststelling van anderen; zijne zorg voor het gedrag, de zindelijkheid, ontwikkeling, oefening en kleeding der onder-officieren, matrozen en jongens zijner divisie droeg goede vruchten. De adelborsten waren wegens leering en onderhoud zeer aan hem gehecht. Hij had van vele schepelingen gelden in bewaring, waarvan het beheer hem veel tijd roofde, maar met genoegen door hem werd gehouden. Hij bemoedigde, vermaande en onderrigtte op eene overtuigende wijze. Dit boeide evenzeer als het ontzag dat zijne blikken inboezemden. In alle omstandigheden gaf hij blijken van zelfbeheersching.’ Wij willen hier niet meer bijvoegen, maar nog iets zeggen van zijne wetenschappelijke verdiensten. Wel toegerust trad hij zijne loopbaan in, en liet geene gelegenheid voorbijgaan, om zijne kundigheden te vermeerderen; steeds hield hij zich, volgens zijne vrienden, nuttig bezig. Elk zee-officier weet echter, hoe moeijelijk het valt, in de heete gewesten, binnen het eng bestek der hut, zich aan gezette studie over te geven. Zoodra hij zich in non-activiteit bevond, werd de schade ingehaald. Alles wat zijn vak betrof of daarmede in verband stond, werd ijverig nagegaan en beoefend. Het stoomwezen, de inrigting der schepen met deze kracht voorzien, hield hem zeer bezig; het werk van Maury en zijne kaarten waren op nieuw het voorwerp eener ernstige studie. Dit werd afgewisseld met uitstappen in de Fransche, Engelsche en Nederlandsche letterkunde. Alles gaf steeds aanleiding tot veel gesprek met zijn vader, die wederkeerig gaarne van den zoon leerde; het genoegen van het huiselijke verkeer werd er door verhoogd. In den laatsten tijd begon hij nu en dan iets voor het publiek te schrijven in tijdschriften en dagbladen. In de Recensent leverde hij eenige beoordeelingen van werken tot de zeevaart betrekkelijk. In dagbladen plaatste hij onder anderen een opstel over de lijfstraffen aan boord en over de Zeemanshuizen. Van dit alles echter is geene aanteekening gevonden. Niet lang was hij in 1856 te Enk-
{==239==} {>>pagina-aanduiding<<}
huizen gevestigd, toen in het najaar het Zeemanswoordenboek van van Lennep in het licht verscheen. Dit gaf hem, die reeds het voornemen koesterde, om met eenige zee-officieren zulk een werk tot stand te brengen, als het ware een electrieken schok. Gretig nam hij het in handen, en vond, bij veel goede artikelen, ook sommige, die minder naauwkeurig of volledig waren, en miste vele andere. Dadelijk kwam bij hem het denkbeeld op, om eene aankondiging van dit werk te geven, met eene proeve van aanmerkingen. Deze werd geplaatst in het tijdschrift de Recensent voor November en December 1857. Het stuk maakte bij de zee-officieren en letterkundigen veel opgang, en hij ontving daarover van verschillende zijden vereerende brieven. De schrijver van Lennep was een der eersten, die hem op zijne gewone gulle en naïve wijze dankte. Dit opstel verschafte hem in Junij 1858 de eervolle benoeming tot medelid van de Maatschappij der Nederlandsche Letterkunde te Leiden. Hij gaf nu aan zijn plan met andere medewerkers een begin van uitvoering en ving zijne taak aan met eene verbetering van gemeld Woordenboek. Hiermede hield hij zich vlijtig bezig, toen de verplaatsing naar Hellevoetsluis dit werk vooreerst deed staken. Hij had ook te Enkhuizen nu en dan voorlezingen bij het Departement der Maatschappij tot Nut van 't Algemeen gehouden, die door den rijkdom van stof en de nieuwheid der zaken met veel belangstelling werden gehoord. Ten slotte vermelden wij, dat hij zich door zijne meteorologische waarnemingen in de West-Indiën, aan boord van de Lynx, zeer verdienstelijk had gemaakt bij het Koninklijk Nederlandsch Instituut voor die wetenschap te Utrecht, zooals uit brieven bleek. Inlichtingen hierover, door de vriendelijke tusschenkomst van Dr. M.C. Verloren, bij den Hoofddirecteur Dr. Buijs Ballot gevraagd, zijn met de meeste welwillendheid door den Luitenant Andrau verstrekt in eene nota, welke als bijlage bij dit opstel is gevoegd.
Onze taak is volbragt. De naam van Pan zal bij ons

{==240==} {>>pagina-aanduiding<<}

zeewezen steeds met eere worden genoemd. Zijne ouders, broeders en vrienden, ook zij, wier lot met het zijne door het huwelijk stond verbonden te worden, zullen hem altijd diep betreuren, maar berusten eerbiedig in Gods beschikking.
 
Hoorn, Mei 1860.
Dr. C.A. Abbing.


Bijlage. (Zie blz. 239)

Koninklijk Nederlandsch Meteorologisch Instituut.
Utrecht den 1. Maart 1860.
afdeeling zeevaart.
No. 371.
 
Aan Den Hoofd-Directeur van het Kon. Ned. Meteorol. Instituut te Utrecht.
 
Blijkens eene gevoerde correspondentie tusschen den Luitenant ter zee T. Pan en den voormaligen Directeur dezer Afdeeling, den Luitenant ter zee 1e kl. M.H. Jansen, mag de eerstvermelde officier zeer zeker onder de allereerste medewerkers gerekend worden, die zich ten doel stelden, om hunne waarnemingen ten nutte voor de Navigatie aan het Meteorologisch Instituut in te leveren. Zijne meteorologische bijdragen moeten als eene belangrijke aanwinst beschouwd worden, in verband met andere waarnemingen vooral in de Caraïbische zee en te Suriname.
Uurwaarnemingen op een aneroïde barometer gedaan, aan boord van Zr. Ms. brik de Lynx, van 12 September tot 1 October 1854, stelden hem in de gelegenheid, met de uiterste naauwgezetheid, de eb en vloed in den lucht-oceaan na te gaan en te bestuderen. Zij overtuigden hem, even als von Humboldt zulks reeds had opgemerkt, dat de barometer als het ware het uur van den dag door zijnen stand bepaaldt en aangeeft. Zijne aanteekeningen gehouden op eene reis van Curaçao naar de eilanden in den orkaantijd zijn van het hoogste gewigt.
In eenig schrijven dato 11 Junij 1855, gerigt aan den Heer Directeur

{==241==} {>>pagina-aanduiding<<}

dezer Afdeeling, den Luitenant ter zee J. van Gogh, komen eenige zinsneden voor, van welke gebruik gemaakt is, om de medewerkende Hollandsche zeelieden tot verdere aanmoediging op te wekken en daarom in de ‘Uitkomsten’ van 1855 zijn opgenomen. Zie hier eene herhaling daarvan.
‘Op mijne reize met de Lynx - zegt hij - heb ik de schoonste resultaten van Maury's kaarten gehad, en op de te huis reis aan boord van Zr. Ms. transportschip Willem Frederik Hendrîk, was de raadpleging daarvan niet minder bevredigend in de gevolgen.
Vergun mij, nog de volgende bedenking ernstig aan uwe overweging aan te bevelen. Ik zou het namelijk hoogst belangrijk vinden, dat de kommanderende officieren in het algemeen gemagtigd werden om, indien zij in het bezit van Maury's kaarten zijn, daarvan hetzelfde gebruik te maken als van alle andere kaarten en boeken van Gouvernementswege verstrekt.
Oppervlakkig beschouwd kan zulks overbodig schijnen, want de zaak is toch geene nieuwe theorie, maar slechts de ondervinding van een groot aantal zeevarenden. Wie zou op zijne reis, bij het besturen van den hem toevertrouwden bodem naar eene bepaalde plaats, niet volgaarne de ondervinding raadplegen van een zestal bevelhebbers van schepen, dle meermalen de voorgenomen reis hadden gemaakt, indien deze personen zich bij hem aan boord bevonden? Maury's kaart is immers hetzelfde. Behalve dat daarin de ondervinding van zoo veel grooter aantal wordt aangetroffen!’
Dit voorstel zal zeer zeker medegewerkt hebben, om de bepalingen omtrent de meteorologische aangelegenheden in het leven te roepen, welke in de Verordeningen voor de Koninklijke Nederlandsche Zeemagt, 3e Dl. (Algemeene bepalingen) te vinden zijn.
En hiermede meen ik voldaan te hebben aan het verzoek van U Hooggeleerde, om eene opgave te leveren van de goede diensten, welke door den, helaas! te vroeg ontvallen verdienstelijken Officier, den Heer T. Pan, aan de meteorologie bewezen zijn.
 
De Directeur der Afd. Zeevaart, Andrau.




{==242==} {>>pagina-aanduiding<<}






Levensschets van Mr. S. de Wind.

Op den 19 Augustus 1859 overleed te Middelburg, ten gevolge van een meer en meer toenemend verval van krachten, in den ouderdom van ruim 66 jaren, Mr. Samuel de Wind. Het bericht van den dood was gedurende de laatste weken verwacht, maar maakte toch in den uitgebreiden kring van bloedverwanten en vrienden een diepen indruk. Bovenal treffend was het de verslagenheid te zien, welke dit sterven in de harten en op de aangezichten van talrijke armen bracht. Aandoenlijk was het de klachten te hooren over het verlies, dat dit sterven zou aanbrengen, en de tranen te zien, waarmede vele, zeer vele ongelukkigen den milden weldoener gedachtig waren.
De armen konden het verlies, door de rechtsgeleerdheid of de letteren geleden, niet waarderen; zij dachten slechts aan hun eigen gemis, maar hunne klachte deed beter dan eenige lijkrede gevoelen, wie en wat de Wind onder zijne medemenschen was geweest.
Opzettelijk vang ik dit overzicht van 's mans leven aan

{==243==} {>>pagina-aanduiding<<}

met de vermelding dezer lijkklacht, niet alleen omdat zij in die dagen op mij den sterksten indruk maakte, maar vooral omdat zij de waarde van de Wind als mensch zoo onwillekeurig en krachtig deed uitkomen.
Maar de klacht, eerst en luidst aangeheven door de armen, vond weêrklank in ruimeren kring. Allen die in den omgang 's mans fijngevormden geest hadden leeren kennen, of zijne onuitputtelijke dienstvaardigheid hadden ondervonden, betreurden zijn gemis en gevoelden dat er in den kring waarin hij zich bewoog eene niet gemakkelijk aan te vullen leegte ontstaan was. Het provinciaal gerechtshof in Zeeland verloor in zijnen vice-president een zijner waardigste leden, en de hulde, door den heer procureur-generaal in eene plechtige algemeene vergadering van het hof aan de Wind toegebracht, vond weêrklank bij een ieder die 's mans rechtskennis en de wijze waarop hij haar toepaste eenigzins kon waarderen.
De wetenschap der geschiedenis leed echter het grootste verlies. Aan haar had hij in zijne ledige uren zijne groote krachten, zijne ongemeene scherpzinnigheid gewijd, en de geschriften, door hem bewerkt, zullen nog tot den laten nakomeling spreken van den kritischen geest, van de uitgebreide kennis van Mr. Samuel de Wind.
Het is niet moeijelijk ons het beeld van den man voor den geest te brengen. Zijn leven bleef - althans naar het uiterlijke te oordeelen - vrij van hevige schokken, en alles werkte mede om hem te vormen tot den welwillenden raadsman, tot den rustigen geleerde, tot den naauwgezetten rechter, dien wij gekend en lief gehad hebben.
De Wind behoorde tot een geslacht van geleerden. Reeds sedert meer dan anderhalve eeuw was de naam dien hij droeg, op het gebied der godgeleerdheid en der geneeskunde bekend en geëerd. De voortreffelijke Gerardus de Wind, 1 -

{==244==} {>>pagina-aanduiding<<}

bekend door zijnen strijd tegen de leer der ‘bijzondere genade’ - had in het eerste begin der 18de eeuw de rij der mannen geopend die allen uitmuntten door helderheid van blik en juistheid van oordeel. Aanleg en lust voor de beoefening der genees- en heelkunde scheen bovenal eigen aan het geslacht en meer dan één der leden verwierf zich door praktische bekwaamheid en grondige geleerdheid eene hooge plaats en een beroemden naam. In den overledene schenen echter de uitnemende gaven welke zijne vaderen onderscheidden, vereenigd en verhoogd. Reeds in zijne jeugd gaf hij de bewijzen van zijnen aanleg en - wat zijne kindsheid beloofde, heeft zijn mannelijke leeftijd in ruime mate geschonken.
 
Samuel de Wind werd op den 26 Januarij 1793 te Middelburg geboren uit Paulus 1 en Elisabeth de Wind. Zijn vader, praktiserend geneesheer, ontviel hem reeds in zijn vierde levensjaar en aan de moederlijke leiding moest de opvoeding van den knaap worden toevertrouwd. Maar voortreffelijk kweet die moeder zich van hare taak en over de wijze waarop de knaap werd opgevoed kunnen wij eenigzins oordeelen, wanneer wij in een brief van de Winds grootmoeder te zijnen opzichte lezen: ‘Het is waarlijk een schrander en oplettend kind en hij geeft van nu af reeds blijken van een goed geheugen te bezitten. Ik zou dit niet aan anderen schrijven of vertellen, want het is natuurlijk dat een ieder met zijne kinders en kleinkinders is ingenomen, doch gij kent mij te wel om niet ten vollen overtuigd te zijn, dat ik zeer wel begrijp dat er meer dergelijke schrandere kinderen zijn. Ook begrijp ik, dat hoe geestiger een kind is, hoe zorgvuldiger men op zijne opvoeding moet letten, en ik ben heel wel tevreden, dat zijne moeder naauwkeurig op hem toeziet enz.’ (Brief van den 8 December 1794).

{==245==} {>>pagina-aanduiding<<}

Van Augustus 1805 tot December 1809 doorliep hij de latijnsche school en nog in zijne laatste ziekte plukte hij de vruchten van deze leerjaren. De knaap had zich met zooveel lust en met zulk een ijver vooral op de latijnsche letterkunde toegelegd, dat uitgebreide fragmenten van dichtwerken hem vast in het geheugen geprent werden, en gedurende de lange dagen en nachten op het laatste ziekbed doorgebracht was het hem eene aangename afleiding deze stukken in zijnen geest te herhalen.
Den geheelen cursus aan de latijnsche school kon hij echter niet doorloopen. Zeeland werd na den inval der Engelschen door de Franschen bezet en de veranderde tijdsomstandigheden maakten een spoedig vertrek naar de akademie voor hem raadzaam. Hij liet - gelijk hij naderhand zelf opteekende - den hem toegelegden promotieprijs in den loop en vertrok met zijne moeder in het voorjaar van 1810 naar Leiden.
Hier gevoelde de aankomende jongeling zich alras te huis. Voor de rechtsgeleerdheid bestemd, genoot hij het onderwijs van Wyttenbach en Siegenbeek in de oude en nieuwe letteren, van Smallenburg en Kemper in de rechten; en met welk een ijver hij van dit onderwijs gebruik maakte, blijkt reeds uit den korten tijd binnen welken hij zijne akademische loopbaan volbracht. Want reeds in Dec. 1811 promoveerde hij tot doktor in de beide rechten met eene Dissertatio jur. inaug. de Jure absentium secundum codicem Napoleonticum. Maar hoe vlug van geest de Wind mocht zijn, zoo kon hij alleen door de toenmalige tijdsomstandigheden tot zulk eene overhaasting gedrongen worden. Zette hij ook na zijne promotie als praktiserend advokaat te Leiden zich neder, zoo gevoelde hij zelf levendig behoefte aan studie en oefening en bleef, terwijl hij werkzaamheid zocht en vond bij den advokaat Bisdom, nog tot Julij 1813 de collegiën bijwonen.
Ruim vier jaren bracht de Wind te Leiden door. Zijn vatbare geest ontving er diepe indrukken. De hoogeschool

{==246==} {>>pagina-aanduiding<<}

was destijds met uitstekende mannen versierd, en de Wind vond, ten deele door zijne moeder, die met hem te Leiden woonde, ten deele door eigen schranderheid en vlijt, waardoor hij de opmerkzaamheid trok, alras zich den toegang tot de meesten geopend. Met hooge ingenomenheid was hij dan ook in later jaren gewoon van dezen tijd te spreken, en wanneer hij zich den omgang met mannen als van der Palm en Borger - om deze beiden slechts te noemen - herinnerde, dan verkregen zijne woorden immer een' hoogeren gloed.
Op den 20 Junij 1814 keerde hij naar zijne geboortestad terug, waar hij zich als advokaat vestigde. De Wind was er evenwel de man niet naar, om met de weinige bezigheden van een eerstbeginnend advokaat zich tevreden te stellen. Had hij reeds gedurende zijn verblijf te Leiden zich ijverig op de wetenschap toegelegd, zoo was het nu de tijd waarop zijn geest zich in een meer bepaalde richting vastzette. De geschied- en letterkunde bovenal trok hem aan, maar zijn naauwgezet plichtgevoel deed hem in de eerste plaats streven naar grondige kennis van het vak waaraan hij zich had toegewijd. Met ernst en ijver bestudeerde hij dan ook de wetenschap van het recht, maar hoewel hij een rechtsgeleerde, in den wijden omvang dien dit woord heeft, trachtte te worden, zoo beoefende hij toch reeds spoedig bij voorkeur het geschiedkundig gedeelte. In het jaar 1815 begon hij zijne Adversaria juris criminalis, die hem naderhand in 1827 de stoffe gaven tot zijne in het licht gegeven Bijzonderheden uit de geschiedenis van het strafregt in de Nederlanden - een geschrift, dat de opmerkzaamheid van velen op de Wind vestigde, en dat de aanleiding werd tot eene belangrijke en levendige correspondentie tusschen hem en den toenmaligen griffier bij het hoog militair gerechtshof, Jac. Scheltema.
De Wind was dan ook te zeer van nature geschiedvorscher om niet reeds vroeg zijne rechtstudie met de beoefe-
{==247==} {>>pagina-aanduiding<<}
ning dèr geschiedenis in verband te brengen. En wel met de geschiedenis in haren ruimsten omvang. In het jaar 1816 excerpeerde hij Caesar, de bello gallico en den geheelen Tacitus - en wij staan verbaasd over zijne werkzaamheid, wanneer wij door hem-zelven opgeteekend vinden dat hij in het jaar 1822 - nevens zijne andere bezigheden - had gelezen en naauwkeurig geëxcerpeerd:
Sallustius;
een goed deel van Livius en vele schriften die over deze schrijvers handelen;
Vellejus Paterculus c.n. Ruhnkenii;
Suetonius;
een gedeelte van Curtius;
Ciceronis orationes Catilinariae;
Cicero, de Oratore;
Ciceronis Orator;
Ciceronis Brutus;
Stuart, Rom. hist. XII-XX;
Montesquieu, Grand. d. Romains;
Gibbon, Verval en onderg. des Rom. rijks, 2 deelen 8o.;
Muller, Alg. gesch., 3 deelen;
Nitsch, Huisselijk leven der Romeinen, 2 deelen;
Ruhnkenii opuscula;
Wijttenbach vita Ruhnkenii;
Borger comment. de fictis orationibus;
Borger de historia pragm.
Wanneer wij bedenken dat de Wind in dezen tijd als substituut-officier bij de rechtbank werkzaam was, welke betrekking - waartoe hij bij besluit van 18 Februarij 1818 benoemd was - hij met naauwgezetheid waarnam, en daarbij weten dat hij altijd een open hart en vrijen tijd had voor de genoegens des gezelligen levens - dan eerst kunnen wij ons eene voorstelling maken van de vlugheid van zijnen geest en de kracht van zijn wil. De Wind wist te woekeren met zijnen tijd en tot op het laatst van zijn leven bleef hij ge-
{==248==} {>>pagina-aanduiding<<}
regeld werkzaam, nooit ledig, maar ook nooit overstelpt.
Hij studeerde echter niet ins blaue hinein. Een doel stond bij elk werk hem voor den geest en de lijst der daareven vermelde geschriften doet ons zien op welk eene wijze hij zich voor de behandeling van een bepaald onderwerp voorbereidde. Langzamerhand begon hij zijne krachten meer te zamen te trekken, en kwam hij tot het besluit om zich bovenal aan de geschiedenis van het vaderland, in het bijzonder die van Zeeland te wijden; en het is dan ook vooral op dit gebied - het litterair-historische, dat hij zich een naam verworven heeft, welke met dien van van Wijn en te Water overgankelijk blijven zal.
Twee uitnemende kenners der vaderlandsche en Zeeuwsche geschiedenis leidden hem bij zijn onderzoek op den weg. De heeren Mr. N.C. Lambrechtsen - bekend door zijne aanteekeningen op Wagenaar en andere geschiedkundige geschriften - en vooral Mr. J. Verheije van Citters moedigden den veelbeloovenden jongen man aan, stonden met hunnen raad hem ter zijde en stelden hunne rijke verzamelingen van boeken en oorkonden voor hem open.
De omgang met den heer Verheije van Citters had vooral op hem eenen grooten invloed. 's Mans weergâlooze historisch-topographische kennis der provincie opende voor de Wind een nieuw verschiet en voor de inlichtingen, voor de hulp die hij ontving rekende hij zich gedurende zijn gansche leven verplicht. Na 's mans dood heeft hij in het Zeeuwsch Genootschap hem zijne hulde toegebracht (2 Maart 1825) en altijd bleef hij met opgewektheid en met hoogachting herdenken aan den geleerden bewoner van Popkensburg, die hem in het heiligdom der Zeeuwsche oudheden had binnengeleid.
De geschiedkundige nasporingen deden echter zijne liefde voor de letteren niet verflaauwen. In de school der oudheid gevormd en met fijnen smaak bedeeld, was hem kunstgenot eene behoefte. Met de latijnsche dichtwerken was hij hoo-
{==249==} {>>pagina-aanduiding<<}
gelijk ingenomen. Geheele boeken van Virgilius had hij n het hoofd, maar Horatius boven allen was de dichter zijner keuze. Hij bezat bijna alle uitgaven, en hoewel er zeker geen week voorbijging waarin hij Horatius niet ter hand nam, zoo betuigde hij nog op zijn ziekbed dat hij telkens nieuwe schoonheden ontdekte.
Ten opzigte der ingenomenheid met Horatius kon Bulwer, toen hij zijnen l'Estrange - in den ‘My novel’ - schiep, de Wind voor oogen gehad hebben, want even als de romanheld was hij gewoon zelfs in gemeenzaam gesprek dezen dichter als een vertrouwden vriend aan te halen.
Met het Grieksch was de Wind minder vertrouwd. Wel hield hij zich in het jaar 1821 bezig met het bestuderen van Herodotus en Homerus, maar nooit bracht hij het tot eene gemakkelijke behandeling der Grieksche schrijvers.
Het veld dat hij bearbeidde was trouwens ruim genoeg. Want zijne ingenomenheid, met - zijne grondige kennis van de latijnsche letteren, maakte hem niet partijdig tegen de nieuwere litteratuur. De Wind genoot evenzeer, wanneer hij de latere dicht- en prozawerken bestudeerde en zijne liefde voor Horatius nam zijne bewondering voor Rabelais of Molière niet weg. Voor Schiller had hij hoogen eerbied; de geest van Göthe was en bleef hem meer vreemd. Over het geheel was de Wind niet de man voor afgetrokken redenering; hij had een afkeer van grübeln en wendde van diepzinnige onderzoekingen spoedig zich af. Tijdens zijn verblijf te Leiden had hij kennis gemaakt met eenige wijsgeerige schriften van den toen veel besproken Kant, en welk een invloed deze studie op hem had, blijkt ons uit een brief door hem in het jaar 1819 geschreven. Hij spreekt daar over het werk van C. Villers, La philosophie de Kant en schrijft: ‘In vele opzichten is dit werk mijn katechismus. Het heeft mij zoo ik meen genezen van het ongelukkig zwak der jeugd, vooringenomenheid met eigen gevoelens. Het heeft mij geleerd dat mijne innigste overtuiging van de waar-
{==250==} {>>pagina-aanduiding<<}
heid eener zaak altijd slechts mijne eigene overtuiging, dat is alleen voor mij geldend blijft; dat een ander eene tegenovergestelde overtuiging kan hebben voor hem even geldend, wijl hij van een ander punt is uitgegaan, dat dus met zoodanigen, tête perdue te disputeren, nutteloos en ondoelmatig is. - ... Maar 't geen ik bovenal als het hoogste nut beschouw - ik heb geleerd mijnen tijd niet ten koste te leggen aan het onderzoek van waarheden, welke buiten het rijk onzer mogelijke kennis liggen; ik heb geleerd dat er slechts ééne metaphysica bestaat, namelijk de kennis der vormen van ons denkvermogen; dat deze metaphysica ons leiden kan tot de slotsom: tot hiertoe en niet verder, en dat de meeste bovennatuurkundige stellingen welke verder gaan, antinomiën der zuivere rede zijn, dat is waarover men in utramque partem kan disputeren en welke dus beter in het midden gelaten worden.’
Wijsgeer was de Wind echter niet, en later troostte hij zich met de gedachte: Die Holländer sind keine Philosophen.
Onder de vaderlandsche dichters stond vooral O.Z. van Haren hoog bij hem aangeschreven. Geheele zangen uit zijn dichtwerk kende hij van buiten. Aan van Haren en zijne ‘Geuzen’ was de eerste voorlezing, welke hij in het openbaar hield (8 Nov. 1815), gewijd en nooit kon hij bij het reciteren zijne ontroering verbergen. Van de nieuwere dichters sprak Tollens wel het sterkst tot zijn gemoed.
Indien echter sommige dichters door hem waren uitverkoren, zoo beperkte hij zijne belangstelling niet tot deze weinigen. De beoefening der geschiedenis bracht hem met de meest verschillende dichters in kennis, hij bemerkte den invloed, dien zij op de geschiedenis hadden en het kan ons niet verwonderen, dat hij in het jaar 1823 eene poging deed om eene prijsvraag door de Maatschappij der Nederl. Letterkunde te Leiden uitgeschreven, te beantwoorden. De poging gelukte. De Winds verhandeling: Over den invloed der dichtkunst op de geschiedenis werd, naar het eenparig advies

{==251==} {>>pagina-aanduiding<<}

van zeven beoordeelaars, der bekrooning met goud waardig gekeurd en hij zag zich hierdoor op de meest eervolle wijze als lid in den kring van de Maatschappij der Nederl. Letterkunde binnen geleid, in wiens midden hij gedurende zijn geheel volgend leven eene hooge plaats bleef innemen.
In het jaar 1824 schijnt de Wind de eerste plannen te hebben gevormd voor zijne bibliotheek van Nederl. geschiedschrijvers.
Hij was in de volle kracht van zijn leven. Sedert den 21 Februarij 1821 met zijne nicht Cornelia Dobbelaer de Wind gehuwd - eene vrouw met welke hij tot op haren dood door hartelijke liefde verbonden was - opende zich voor hem eene schoone toekomst. Zijne plaats in de maatschappij was verzekerd en zijn naam werd meer en meer gunstig bekend. Door ernstige studie voorbereid en met een geest door de groote mannen der oudheid gevormd, kon hij met moed en hoop op het veld der wetenschap zich wagen. Na zijne bekrooning door de Leidsche maatschappij rustte hij dan ook niet lang. In het jaar 1824 schreef dezelfde maatschappij, door den grooten Kemper op de behoefte aan een oordeelkundig overzigt der inlandsche geschiedschrijvers van het koningrijk der Nederlanden opmerkzaam gemaakt, dit onderwerp als prijsstoffe uit en de Wind vond zich opgewekt om zijne krachten aan dezen arbeid te beproeven. Spoedig evenwel zag hij in, dat dit een werk van langeren adem zijn moest, en toen de vraag niet beantwoord werd en ook niet ten tweede male werd uitgeschreven, voelde hij zich aangemoedigd om te beproeven wat hij in dit opzigt zoude vermogen (voorrede bl. vi). In 1824 begon hij een MS. aan te leggen van de Nederlandsche inlandsche geschiedschrijvers, en tevens eene uitvoerige en beredeneerde lijst onzer kroniekschrijvers op te stellen. Langdurige nasporingen werden tot de uitvoering van dit plan vereischt en niet altijd even aangenaam was het onderzoek naar geschiedschrijvers, wier werken òf vergeten zijn, òf de belangstelling

{==252==} {>>pagina-aanduiding<<}

naauwelijks verdienen. Maar de Wind was er de man naar om met taaije volharding en met ongewone scherpzinnigheid een werk voort te zetten, dat voor den geschiedschrijver aan eene groote bohoefte moest voldoen. Niets is toch voor dezen van meer belang dan eene zooveel mogelijk volledige en oordeelkundige kennis van de schrijvers aan welke hij zijne berichten ontleent; en het werk van de Wind, hoewel onvoltooid gebleven, zal altijd onder de belangrijkste hulpbronnen tot de kennis van onze geschiedenis gerekend worden.
Toen hij het plan eenmaal had opgevat, werkte hij langzaam, maar met vaste hand aan zijne uitvoering. Groote bezwaren deden zich voor; het veld was nog bijna geheel onontgonnen en veel moed was er noodig om voort te gaan. Maar de Wind overhaastte zich niet. En de bezwaren schrikten zoo weinig hem af, dat hij onder het arbeiden aan zijne Bibliotheek andere plannen opvatte, waarvan de uitvoering niet minder onderzoek eischte. Zoo begon hij in het jaar 1826 aan een, door te Water reeds aangelegd, vervolg op de la Rues Geletterd Zeeland, en ontwierp hij eene schets tot eene geschiedenis der gevangenissen in ons vaderland en der verbeteringen daarin in andere landen. Nog verschillende kleinere opstellen zagen gedurende dezen tijd het licht, en om een denkbeeld te geven van 's mans voortdurende en veelzijdige werkzaamheid heb ik slechts te vermelden, dat hij in het jaar 1827 bouwstoffen verzamelde voor eene Geschiedenis der toonkunst in de Nederlanden en de omtrekken ontwierp van eene Kronijk van Middelburg, waartoe hij uit de charterboeken van van Mieris en Kluit alle de stukken tot Middelburg betrekkelijk verzamelde. Daarenboven onderzocht hij in hetzelfde jaar het provinciaal archief, stelde verschillende memoriën voor de commissie van statistiek en excerpeerde - om van kleine opstellen niet te spreken - dl. IV-IX van Wagenaars Vaderl. hist.: dl. I, II, III, VII van de Mémoires des antiquaires de France, de Bijdragen voor de regts-
{==253==} {>>pagina-aanduiding<<}
geleerdheid van prof. den Tex en de Geschiedenis der hervorming van van Hamelsveld en Ypeij.
Wanneer wij bedenken dat de Wind nevens dit alles met ijver aan zijne Bibliotheek voortwerkte, zijne ambtsplichten met naauwgezetheid waarnam, dan achten wij het geene onverdiende hulde, hem in dat jaar door het Utrechtsch genootschap gebracht, toen het hem onder zijne leden opnam.
In het jaar 1828 had de Wind het eerste deel van zijne Bibliotheek van Nederlandsche geschiedschrijvers, loopende tot den jare 1648, afgewerkt. Het is hier de plaats niet om dit werk te beoordeelen. Kundige en ervarene mannen, aan wie de schrijver het manuscript der beide eerste stukken toezond, noemden het ‘eene belangrijke bijdrage voor onze letterkundige geschiedenis.’ Een ander betuigde schriftelijk aan de Wind: ‘Gij hebt geene moeite gespaard om overal uit de beste bronnen te putten, uw eigen oordeel, voor zoo ver ik heb kunnen nagaan, op goede gronden met bescheidenheid voorgedragen en den juisten toon en stijl voor zulk een werk getroffen, dat, zonder eigenlijk gezegde sieraden, in een duidelijken, zuiveren en van bevalligheid niet ontblooten stijl gesteld moet zijn’ en in dit oordeel stemden vele vaderlandsche geleerden overeen. - Het ontbrak evenwel niet aan op- en aanmerkingen. Men wilde dat de Wind zich niet tot de inlandsche geschiedschrijvers alleen bepalen zou; dat hij de naamlooze of pseudonyme geschriften over onze geschiedenis en de geschiedschrijvers onzer koloniën evenzeer zou behandelen. Welken indruk deze bedenkingen op de Wind maakten, is moeijelijk te bepalen. Zeker is het dat hij getrouw bleef aan zijn oorspronkelijk plan, en dat hij met onvermoeiden ijver voortging om zijn werk af te ronden en te volmaken.
Geruime tijd verliep er echter vóór het eerste stuk de pers verliet. De schokken, die het jaar 1830 aanbracht, trokken de belangstelling van de wetenschap af - inter arma silent musae - en de feitelijke afscheiding der zuidelijke Neder-
{==254==} {>>pagina-aanduiding<<}
landen moest wel nadeeligen invloed oefenen op de ontvangst van een werk, dat voor die gewesten evenzeer was aangelegd. Zoo verscheen dan het eerste stuk der Bibliotheek niet voor 1831 in het licht.
De Wind zelf gaf in het voorbericht rekenschap van zijn plan, en gaf als zijn gevoelen op dat de opname ook der anonyme en pseudonyme schriften het werk te groot zoude maken voor een en denzelfden schrijver. Hij wilde liever eene enkele afdeeling zoo naauwkeurig mogelijk behandelen, dan naar een geheel streven, dat door een enkel mensch onmogelijk zou kunnen geleverd worden. Reeds nu was zijn plan van wijden omvang. Tot verschillende boekverzamelingen moest hij zijn onderzoek uitstrekken, en gedurig ondervond hij dat hij zich op een gebied begeven had, waarop hij, in de richting die hij volgde, geene voorgangers had.
Maar - ook wanneer hij aan zijn oorspronkelijk plan zich hield - kon hij de volledigheid niet bereiken. Onmogelijk was het om met alle geschiedschrijvers of hunne werken bekend te worden, en hoe aangenaam het hem ook moge geweest zijn om, zelf, of door aanwijzing van belangstellende vrienden, geschriften te leeren kennen, wier bestaan hem vroeger verborgen geweest was - zoo moest dit aangenaam gevoel toch gedurig gevolgd worden door de onaangename gedachte aan eene leemte in zijn werk. Wel stelde hij zich voor - en hij heeft het werkelijk in 1835 gedaan - om een afzonderlijk stuk met bijvoegselen en verbeteringen uit te geven - maar deze verbeteringen deden te duidelijk het onvolledige van de Bibliotheek inzien, om de ingenomenheid van den schrijver met zijn werk niet te doen verminderen. De Wind heeft het 2de deel nimmer voleindigd. Eene naamlijst van schrijvers in dat 2de deel te behandelen voegde hij wel als aanhangsel aan het 5de stuk van het 1ste deel toe en op het jaar 1830 teekent hij zelf wel aan: ‘Ik begon aan het 2de deel der Bibliotheek van Nederlandsche geschiedschrijvers, doch vorderde weinig om de overmatige

{==255==} {>>pagina-aanduiding<<}

geschiedschrijvers, doch vorderde weinig om de overmatige werkzaamheden in de tweede helft van dat jaar’ - maar - de afgewerkte vellen zijn luttel in getal. Een belangrijke apparaat tot het 2de deel is onder 's mans papieren voorhanden, en wanneer wij de portefeuille inzien, overvalt ons een gevoel van weemoed, dat de waardige geleerde zijnen arbeid niet zelf heeft voortgezet. Waarin hebben wij de reden te zoeken? Was het het gevoel dat het werk uit den aard der zaak gebrekkig moest zijn? Was het de bewustheid dat hij zijne krachten op andere wijze besteden moest?
De Wind was niet gewoon zich over die redenen uit te laten, en stilzwijgend hoorde hij het aan, wanneer zijne vrienden hem spraken over de erkende waarde van het boek, of hem wezen op den hoogen prijs die, blijkens de boekverkoopingen, op het bezit van het werk werd gesteld.
Trouwens - al had de Wind van de verdere uitgave afgezien - zijne veerkracht verminderde niet. Terwijl hij aan zijne Bibliotheek arbeidde, verzamelde hij bouwstoffen tot eene Verhandeling over den invloed der Noormannen op de zeden, gewoonten en taal van de bevolking van ons vaderland, en bereidde hij zich voor tot de behandeling van eene geschiedenis der Nederlandsche koloniën in Europa. Zijne oudheidkundige onderzoekingen ten opzichte der provincie Zeeland zette hij voort, en menig advies en menige verhandeling in het Zeeuwsch Genootschap getuigde van zijn helder oog en zijn wakkeren geest. Maar ook in ruimeren kring was hij werkzaam. De Wind was van 1830-1840 een krachtig medearbeider aan de Vaderlandsche letteroefeningen; en hoewel naamloos, zoo zijn de meeste recensiën der in dat maandwerk aangekondigde geschied- en oudheidkundige werken van zijne hand. Zijne beoordeeling van Bilderdyks Vaderl. gesch. verdient bovenal genoemd te worden. De geleerde uitgever dier geschiedenis, Prof. H.W. Tydeman, maakt van haar opzettelijk melding en doet hare waarde duidelijk

{==256==} {>>pagina-aanduiding<<}

uitkomen, (Bilderdyk, Gesch. d. Vad., XIII, 1ste stuk, bl. 84, passim). De Wind stelde en verzond alleen gedurende de jaren 1830, 31 en 32 zeventig recensiën.
Zachtmoedigheid aan opregte waarheidsliefde gepaard, een fijne takt, uitgebreide kennis en naauwlettend onderzoek kenmerken deze stukken, en door middel van het te dien tijde hoog aangeschreven maandwerk, oefende de nederige man een belangrijken invloed. Zijn naam werd dan ook met eere genoemd. De meest uitstekende mannen op het gebied zijner studie traden met hem in briefwisseling, riepen zijn advies of zijne hulpe in en groot is het aandeel dat de Wind had in menig geschrift. Er was dan ook bijkans geene afdeeling op het uitgebreide veld der geschiedkunde waarop zijn oog niet rustte. Den gang der numismatische en der heraldische wetenschap hield hij bij; de chronologie en de geographie vonden in hem een naauwlettend beoefenaar, en gerustelijk kunnen wij zeggen dat niets zijn scherpziend oog ontsnapte. ‘Zeer belangrijke diensten’ - het zijn de eigen woorden van Prof. P.O. van der Chijs - ‘bewees mij de kundige man door het nazien der drukproeven van mijn werk: over de munten in Holland en Zeeland,’ en dit oordeel is alleen voldoende om ons met de wijze bekend te maken waarop de Wind de hulpwetenschappen tot de geschiedenis bestudeerde. Met bijzonderen lust evenwel behandelde hij altijd de bibliographie en de Zeeuwsche antiquiteiten.
In 't algemeen waren het de détails die het eerst zijne opmerkzaamheid tot zich trokken. Maar juist hierom was voor hem het onderzoek nimmer gesloten. Een geest als de zijne kon niet bevredigd zijn zoolang er nog iets na te sporen viel, en het ware de Wind onmogelijk geweest om als Macaulay of Motley de geschiedenis van eenig grooter tijdperk te beschrijven. Hij was de man der bouwstoffen. Met vorschend oog spoorde hij na, en rustte niet voor hij van alle verschijnselen verklaring gevonden had. Zoo deed hij - om mij van eene bekende uitdrukking te bedienen - strooptoch-
{==257==} {>>pagina-aanduiding<<}
ten op het gebied van bijna elke wetenschap en zijne voortgezette onderzoekingen brachten hem tot astronomie en geologie, tot anthropologie en ethnographie. Gebildet zouden onze naburen hem genoemd hebben, hoewel niemand hem ooit kon beschuldigen van dat armzalig dilettantisme, dat met de meest oppervlakkige kennis tevreden is. De Wind was en bleef geschiedvorscher en wanneer hij naar eene zoo veelzijdig mogelijke ontwikkeling streefde, dan was dit om van te hooger standpunt zijn veld te kunnen overzien en in het verledene te dieper door te dringen.
Voor de grootste zwarigheden deinsde hij dan ook niet terug. Eene sterke proeve hiervan is zijn arbeid aan het cijferschrift. De Wind verbeterde niet alleen den sleutel door den heer C.M. van der Kemp gevonden tot de brieven van den Engelschen gezant Carleton (Konst- en Letterbode 1837, no. 41), maar hij ontcijferde ook den brief van Philips II aan den hertog van Alba, welke ondanks alle pogingen nog steeds onverklaard gebleven was. Men had dien brief te vergeefs naar Spanje ter ontcijfering opgezonden en al het geduld en al de scherpzinnigheid van de Wind was noodig om hem ten laatste geheel duidelijk en leesbaar te maken. In het Archief, uitgeg. door het Zeeuwsch Gen. der Wetenschappen, 3de stuk vinden wij eene mededeeling hieromtrent van 's mans eigen hand.
Zijne waarde werd dan ook meer en meer erkend en zijn oordeel op hoogen prijs gesteld. Verschillende geleerde genootschappen zoo in als buiten het vaderland boden hem het lidmaatschap aan. Sedert 1832 correspondent van de 2de klasse van het koninklijk Ned. Instituut, werd hij in 1838 tot lid benoemd.
De Wind maakte zich deze eer waardig. De verhandelingen door hem ingezonden - hij woonde zelf nimmer de vergaderingen bij - behooren tot de voortreffelijke stukken die de werken der klasse versieren. De verhandeling over den aard van het leen van het graafschap Holland - in 1847

{==258==} {>>pagina-aanduiding<<}

ingezonden - zou alleen voldoende zijn om zijnen fijnen geest in het beoordeelen van de rechtstoestanden der middeneeuwen te doen kennen. Bij de verhandeling over den invloed van Wagenaars vaderlandsche historie op de beschouwing en beoefening onzer geschiedenis, staat de hoogl. H.W. Tydeman in zijne nadere nalezing op Bilderdijk opzettelijk stil en schenkt goedkeuring en achting aan den man, wiens bezonnen en kalme redenering en wiens onpartijdige waarheidsliefde in dit geschrift doorstralen; zie Bilderdijk, Gesch. d. Vaderl., XIII, 1ste st., bl. 59, 60.
De Wind was een der geleerde en krachtige mannen, die door Bilderdyks gewaagde onderstellingen tot dieper en naauwkeuriger onderzoek werden opgewekt en zijn arbeid is zeker niet de minst gewichtige geweest, om de beoefening onzer geschiedenis eene rechte baan te doen houden.
Van deze verhandelingen was hij dan ook gewoon met de meeste zelfvoldoening te spreken, en toen in 1851 het Instituut in eene Akademie van wetenschappen hervormd werd, kon hij - hoewel hij met geen enkel woord den indruk dien hij ontving openbaarde - niet onverschillig zijn eervol ontslag als lid der 2de klasse vernemen. Het was trouwens een maatregel die velen met hem trof, en wanneer wij bedenken dat dit de grootste storing is geweest op zijne letterkundige loopbaan, dan verwondert het ons niet dat de ontvangen indruk ras werd uitgewischt. Geheel werd ook de storing hersteld toen hij op den 13 Mei 1856 benoemd werd tot gewoon lid van de Kon. akademie van wetenschappen te Amsterdam, hoewel de Wind nu wegens te velerlei bezigheden met de eer der benoeming zich tevreden stelde en het lidmaatschap afwees.
Tot aan zijne laatste ziekte bleef de ijverige man werkzaam. Onder zijne papieren vinden wij een apparaat tot een onderzoek naar de regtsbronnen, waaruit bij de zamenstelling eener algemeene geschiedenis van het regt in Nederland, het

{==259==} {>>pagina-aanduiding<<}

Zeeuwsch regt in het bijzonder geschiedkundig kan worden ontwikkeld’ waarvan hij de inleiding, welke alleen geheel is afgewerkt, op den 26 Julij 1856 ten einde bracht.
Als rechtsbedeeler woekerde hij evenzeer met zijne kennis, en de hooge plaats, door hem bij het Hof van Zeeland ingenomen, was een waardig loon voor zijne bekwaamheid. Wij kunnen dan ook, wanneer wij denken aan de menigvuldige eereblijken die hij ontving - in 1841 werd hij benoemd tot ridder der orde v.d. Ned. Leeuw - niet zoo zeer van eene gelukkige als wel van eene verdienstelijke loopbaan spreken en nooit was er iemand die het recht van de Wind op eenige door hem bekleede waardigheid in twijfel trok. Van trap tot trap was hij hooger opgeklommen. In het jaar 1818 tot substituut-officier bij de rechtbank van eersten aanleg te Middelburg benoemd, werd hij in 1833 Rijksadvokaat der administratie en in hetzelfde jaar lid van den raad der stad; in 1834 officier van justitie bij de rechtbank; in 1838 vice-president van het prov. gerechtshof in Zeeland, terwijl zijn naam in 1845 als de eerste voorkwam op de aanbevelingslijst van kandidaten voor het lidmaatschap van den hoogen raad, waartoe hij zonder twijfel benoemd ware, indien hij zelf zijnen wensch om buiten aanmerking te blijven niet had te kennen gegeven.
Eenparig is het oordeel over de voortreffelijke wijze waarop de Wind zijne verschillende betrekkingen waarnam. Van nature minzaam en toegeefelijk, nam hij, als substituutofficier werkzaam, eene barschheid van voorkomen aan, welke een treffend contrast opleverde met zijne zachtheid van handelen, ofschoon deze van alle zwakheid vrij bleef.
Uitstekend mag de wijze genoemd worden waarop hij de voorzittersplaats in het provinciaal gerechtshof bekleedde. ‘Hij spreidde eene achtbaarheid ten toon’ - ik gebruik de woorden van den heer procureur-generaal - ‘welke eerbied voor den rechterstoel moest inboezemen; met kalmte en vastberadenheid leidde hij het onderzoek der strafzaken, en

{==260==} {>>pagina-aanduiding<<}

met onpartijdigheid aanklacht en verdediging aanhoorende, versterkte hij het openbaar vertrouwen in de onkreukbaarheid en gemoedelijkheid van den rechter.’
Als lid van den gemeenteraad was hij met niet minder nut werkzaam. Met buitengewonen ijver behartigde hij de belangen der stad die hij lief had. In vele commissiën benoemd, kweet hij zich immer op de meest voldoende wijze van de hem opgedragen taak, en de stads-archieven bevatten menig rapport van de Wind, dat de bewijzen levert van zijne onvermoeide werkzaamheid en van zijne groote kundigheden.
Op wetenschappelijk gebied echter bewoog hij zich het liefst. Het Zeeuwsch genootschap der wetenschappen heeft aan hem groote verplichting, en in zijne jaarboeken zal de naam van de Wind niet ligt worden voorbij gezien. Reeds in het jaar 1815 werd hij tot lid benoemd en gedurende 44 jaren wijdde hij aan het genootschap zijne krachten en zijnen tijd. Oh den 6 November 1816 betrad hij voor het eerst de plaats der sprekers met eene lofrede op Jacob Simonszoon de Rijk, en dit eerste opstel is in den loop der jaren door talrijke andere, ten deele hoog belangrijke en gedrukte mededeelingen gevolgd. In het jaar 1834 werd hij tot vice-president benoemd, en van het jaar 1855 tot aan zijnen dood bekleedde hij met lof de plaats des voorzitters.
Reeds sprak ik van zijne benoeming in 1824 tot lid van de Maatschappij der Nederlandsche Letterkunde te Leiden en in 1827 van het Utrechtsch Genootschap. In 1832 werd hij benoemd tot correspondent van de 2de klasse van het Koninklijk Nederlandsch Instituut; in 1834 werd hij buitengewoon lid van het Provinciaal Friesch Genootschap tot beoefening van Friesche geschied-, oudheid- en taalkunde. In 1838 gewoon lid der 2de klasse van het gemeld Instituut. In 1838 lid van het Groningsche genootschap ‘Pro excolendo jure patrio.’ In 1841 corresponderend lid van: der Thüringisch-Sächsische Verein für Erforschung des vaterländischen Alterthumes und Erhaltung seiner Denkmale. In 1842 corres-
{==261==} {>>pagina-aanduiding<<}
ponderend lid van het Bataviaasch Genootschap van schoone kunsten en wetenschappen. In 1842 lid van het Noordbrabantsch Genootschap van kunsten en wetenschappen. In 1843 lid van: der Verein von Alterthumsfreunden im Rheinlande. In 1845 membre correspondant de l'Académie d'archéologie de Belgique. In 1851 lid van het Historisch Genootschap te Utrecht. In 1854 associé correspondant de la Société académique de Cherbourg. In 1855 membre honoraire de la Société historique du Grand-duché de Luxembourg.
Ondanks dit alles was de man eenvoudig van levenswijze, minzaam jegens allen en nederig zonder aan zijne waardigheid te kort te doen. Na den diepbetreurden dood zijner teedergeliefde echtgenoot leefde hij stil met twee dochters, waarvan hij de jongste vier jaren vóór zijnen dood met bloedend hart moest ten grave brengen. Tot op zijn laatste ziekte was hij ijverig werkzaam. Hij was gewoon de plichten van zijn belangrijk ambt in de eerste plaats te behartigen en wijdde dan zijnen overigen tijd aan de wetenschap die hij lief had. Tot elk werk spande hij al de krachten van zijnen geest in en de rijke adversaria door hem nagelaten doen ons met verbazing de vruchten zien die zijne veelsoortige lektuur hem opleverde. Zijn geest bleef dan ook even helder en levendig. Met vreugde begroette hij de verschijning van de Navorscher en menige vraag en menig antwoord getuigt van zijne wakkerheid en van zijne schranderheid. Hij gebruikte de letters W (indius) M (ediob.) Z (el.)
Het standpunt door de Wind op het gebied der godsdienst ingenomen, werd straks reeds door zijnen brief over de philosophie van Kant aangewezen. Op hem was volkomen van toepassing wat R.W. Emerson in zijne English traits ons van den bekenden geschiedschrijver Carlyle verhaalt: ‘He had the natural disinclination of every nimble spirit to bruise itself against walls, and did not like to place himself where no step can be taken.’
Nochtans trok gedurende de laatste jaren zijns levens de

{==262==} {>>pagina-aanduiding<<}

nieuwe richting op het gebied der theologie sterk zijne aandacht. Zijn kritische geest werd opgewekt door het onderzoek, waaraan de oorkonden des Christendoms werden onderworpen, en voor zijne liefde voor het Christendom kwam hij te onverholener uit, naarmate hij meerdere kennis verkreeg van de vaste en eeuwige gronden waarop het rust.
De theologische hairkloverijen, waarmede de geschiedenis hem bekend maakte, hadden hem in vroeger tijd van dieper onderzoek afgeschrikt en waar hij gewoon was de godsdienst te plaatsen op het gebied des zedelijken levens - zijne zinspreuk was: Matth. XXII : 37-39 - daar verheugde het hem in zijne laatste levensjaren met geschriften bekend te worden, die zijne zucht naar waarheid meer dan ooit bevredigden en het Christendom hem lief maakten.
Zoo ging de Wind zijne laatste ziekte te gemoet. Een verval van krachten ondermijnde zijne gezondheid en hoewel hij tot op de laatste dagen zijne helderheid van geest, ja zelfs zijne opgeruimdheid behield, zoo misleidde hij zich zelven niet ten opzichte van het einde. Met kalmte wachtte hij den dood af. Hij kon terugzien op een werkzaam en wèlbesteed leven en de bewustheid dat hij zijn plicht had betracht, gaf hem grond tot moed en hoop.
Na eenige dagen lijdens ging hij op den 19den Augustus 1859 tot de ruste in. Zijn werk zal blijven bestaan; zijn naam zal onder de Nederlandsche geschied- en letterkundigen met eere genoemd worden en - wat door hem-zelven het meest op prijs gesteld werd - zijne nagedachtenis zal zijnen vrienden dierbaar zijn.
 
Middelburg, 1860.
K.R. Pekelharing.


{==263==} {>>pagina-aanduiding<<}


Opgave der gedrukte schriften, van Mr. S. de Wind.

1811.	Dissertatio juridica inauguralis de Jure absentium, sec. Cod. Nap., L.B., 1811, 8o.
1825.	Verhandeling over den invloed der dichtkunde op de geschiedenis. (Bekroond met den gouden eerprijs door de Maatschappij der Ned. Letterkunde.)

(Nieuwe werken van de Maatsch. der Ned. Letterk., 1ste deel, 2de stuk.)
1826.	Verhandeling over de vernietiging van de orde der tempelieren, bijzonder met betrekking tot ons vaderland.

(Mnemosyne van H.W. Tydeman, 2de reeks, 6de deel, 1826.)
1827.	Bijzonderheden uit de geschiedenis van het strafregt in de Nederlanden. Midd., Gebr. Abrahams, 1827, 8o.
1831-35.	Bibliotheek der Nederlandsche geschiedschrijvers, 1ste deel. Midd., Gebr. Abrahams.
1837.	Bijdrage over Jan Adriaansz. Leeghwater. (Voorlezing in het Middelburgsch departement der maatschappij tot Nut van 't Algemeen, 9 April 1834.)

(Vaderl. Letteroefen., 1837. Mengelw., bl. 745-759.)
1837.	Iets over het kasteel Hellenburg en het dorp Baarland.

(Zeeuwsche Volksalmanak 1837.)
1837.	Nog iets over het cijferschrift van Carleton.

(Konst- en Letterbode 1837, no. 41.)


{==264==} {>>pagina-aanduiding<<}

1838.	Hebben onze voorouders deze landen te vroeg bedijkt en verdienen zij daarom ‘vernuftige landbedervers’ genoemd te worden?

(Zeeuwsche Volksalmanak 1838.)
1838.	Levensberigt van den Nederlandschen zeereiziger Mr. Jacob Roggeveen.

(Nieuwe werken van het Zeeuwsch Genootschap der Wetenschappen, Midd. 1838.)
1842.	Verhandeling over den invloed van Wagenaars Vaderlandsche historie op de beschouwing en beoefening onzer geschiedenis.

(Werken der 2de klasse van het Kon. Ned. Inst., 7de deel.)
1843.	De dood van Graaf Floris den IVden op het tournooi te Corbie in 1234.

(Werken der 2de klasse van het Kon. Ned. Inst., 8ste deel.)
1843.	Bedenkingen over het ontwerp van Wet tot vermindering der provinciale hoven. Middelb. 1843.
1846.	Verdediging der echtheid van den brief van Simon van Haarlem, waarbij hij goederen der Abdij van Egmond in erfpacht neemt.

(Tijdschrift Instituut 1846.)
1846.	Verhandeling over de vraag: Kan Jacoba van Beijeren uit de Hollandsche gravenrij uitgemonsterd en Jan van Beijeren in hare plaats gesteld worden?

(Tijdschrift Instituut 1846.)
1847.	Fragmenten van den Ridderroman Huon de Bordeaux.

(Nieuwe reeks der werken van de Maatsch. d. Ned. Letterk., 5de deel, 1847.)
1847.	Iets over Matth. Smallegange en zijne Kroniek van Zeeland.

(Nehalennia, Jaarb. voor Zeeuwsche Gesch. enz., 1849.)
1849.	Jaartallen tot herinnering aan de geschied. der stad Middelburg, sedert de verlossing van het Spaansche juk in 1574.

(Midd. Naamwijzer 1849 en 1850.)
1850.	Johan de Kanter Phz. Fragment uit een onuitgegeven vervolg op de la Rues Geletterd Zeeland.

(Nehalennia 1850.)
1850.	Verhandeling over den aard van het leen van het Graafschap Holland.

(Nieuwe reeks der Verh. der 2de kl. v.h. Kon. Ned. Inst., 1ste deel, Amst. 1850).
1851.	Beknopte Kronijk der stad Middelburg, gedurende de regering van het huis van Oostenrijk, 1482-1574.

(Midd. Naamwijzer, 1851.)


{==265==} {>>pagina-aanduiding<<}

1852.	Jan Franken, de getrouwe dienaar van Oldenbarneveld.

(Jaarboekje Zeeland, 1852.)
1854.	Iets over vroegere bestrating en straatverlichting, bepaaldelijk te Middelburg.

(Jaarboekje Zeeland, 1854.)
1856.	Iets over de oude baksteenen met verheven beeldwerk, voorhanden in het Kabinet van het Zeeuwsch Gen.

(Archief, vroegere en latere mededeelingen, voornamelijk in betrekking tot Zeeland, 1ste stuk 1856.)
1856.	Mededeeling omtrent den landreiziger Samuel van de Putte.

(Archief enz. 1ste stuk.)
1856.	Verslag van den Codex Sancti Bavonis, thans berustende op het Raadhuis te Middelburg.

(Archief, enz. 1ste stuk.)
1856.	Mededeelingen omtrent een bundel autographen uit de XVIde eeuw, deels in cijferschrift vervat.

(Archief enz., 1857, 3de stuk.)
1857.	Levensschets van wijlen den Generaal-Majoor P.J. Ackermans.

(Archief, enz., 1857, 3de stuk.)

In de levensschets is reeds melding gemaakt van de beoordeelingen in de Vaderl. Letteroefeningen. Eene of twee vertalingen en eenige weinige kortere opstellen achtte de Wind zelf niet belangrijk genoeg om ze met zijnen naam te voorzien.
 
(Naar het oorspronkelijk, dat op last van het Zeeuwsch Genootschap der Wetenschappen opgesteld en aan zijne leden rondgezonden was.)




{==266==} {>>pagina-aanduiding<<}





Levensberigt van Ulferdus Gerhardus Schilthuis, Jz.

Ulferdus Gerhardus Schilthuis, Jz., werd op den 6 Junij 1799 te Groningen geboren. Zijn vader, die den graanhandel uitoefende, werd hem reeds in 1807 door den dood ontrukt; en in 1814 zag hij ook zijne moeder ten grave dalen. Inmiddels was de jeugdige Schilthuis reeds bij een zijner bloedverwanten in eene tabaksaffaire geplaatst; doch deze nijverheidstak boezemde hem minder belangstelling in dan de handel in granen, waarop hij zich eerlang, even als zijn vader en grootvader, met goed gevolg toelegde. Den 6 Junij 1822 trad hij in den echt met Conradina Catharina van Delden, die bijkans veertig jaren lief en leed met hem gedeeld heeft. De aanvankelijk gunstige uitslag zijner handelsondernemingen kon echter den veelomvattenden en rusteloozen geest van Schilthuis niet bevredigen. Hij dorstte naar een ruimer werkkring, waarin hij de plannen tot bevordering der welvaart van zijne provincie en van het vaderland kon verwezenlijken, die telkens in zijn vruchtbaren geest oprezen. Doch daartoe ontbraken hem twee zaken, die zijne eenvoudige opvoeding hem niet geschonken had:

{==267==} {>>pagina-aanduiding<<}

grondige statistische en staathuishoudkundige kennis en de kunst om zijne gedachten duidelijk en in aangenamen vorm op het papier te brengen. Naauwelijks was het hem echter klaar geworden, welke hulpmiddelen hij tot bereiking zijner oogmerken miste, of het besluit was genomen om onverwijld te herstellen wat aan zijne opleiding ontbroken had. Reeds spoedig na zijn huwelijk begon hij al zijn vrijen tijd aan de beoefening van wetenschap en letteren toe te wijden; en zijne vrienden, die zijn doel niet bevroedden, verwonderden zich over de schijnbaar met zijne zaken in geen verband staande studiën, waarmede hij zich bezig hield, en over de afgetrokkenheid, die den overigens zoo levendigen en spraakzamen man nu en dan overviel. Spoedig bleek het, dat Schilthuis geen vruchteloozen arbeid had verrigt. Zijn vlugge bevattelijkheid en zijn scherp verstand voerden hem in korten tijd tot eene hoogte op, die menigeen ook bij de zorgvuldigste opvoeding niet vermag te bereiken. Meer en meer begon men, ook in hooger beschaafden en meer wetenschappelijken kring, zijn onderhoud en omgang te zoeken en zijne medewerking op prijs te stellen. Onderscheidene eervolle benoemingen gaven daarvan weldra het bewijs. Toen in 1829 te Groningen eene Kamer van koophandel en fabrieken werd opgerigt, behoorde Schilthuis onder de eerste leden. In 1832 werd hij Consulair agent van Groot-Brittannië, voor welke betrekking hij in 1845 bedankte ten gevolge eener ministeriële resolutie, waarbij de betrekking van lid eener Kamer van koophandel en fabrieken onvereenigbaar werd verklaard met die van handelsagent eener buitenlandsche mogendheid. In 1837 werd hij benoemd tot regterplaatsvervanger in de regtbank van koophandel te Groningen; en bij gelegenheid der vrijwillige leening werd hij met den heer W.J. Meurs Wichers aangesteld tot lid der commissie van eindonderzoek voor het tweede gedeelte der wet van 6 Maart 1844, die gelukkig hare hoogst onaangename taak niet heeft behoeven te vervullen.

{==268==} {>>pagina-aanduiding<<}

Inmiddels was zijne belangstelling voor alles, wat de nijverheid betrof, niet slechts binnen maar ook buiten de provincie Groningen bekend geworden. In 1836 werd hij benoemd tot corresponderend lid van het Friesch Genootschap van proefondervindelijken landbouw en in 1837 tot Directeur van het Genootschap van nijverheid, gevestigd te Onderdendam. Eenige jaren later, in September 1844, ontving hij een nog aangenamer en meer beteekenend blijk, hoezeer zijne bemoeijingen op prijs werden gesteld. Eenige landbouwers in het Oldambt boden hem toen eene gouden koornschaal aan, volgens de inscriptie en den daarbij ontvangen brief, als een bewijs van erkentelijkheid voor de sedert verscheidene jaren en in vele opzigten aangewende pogingen om de belangen van den landbouw te bevorderen.
Schilthuis was destijds ook reeds als redenaar en schrijver opgetreden. In September 1839 hield hij te Onderdendam, bij gelegenheid eener algemeene vergadering des Genootschaps, eene (onuitgegeven) redevoering over den landbouw van Denemarken en Mecklenburg. In 1840 plaatste hij in den Konst- en Letterbode eene beoordeeling van Diederich's Woordenboek van handel en nijverheid, betrekkelijk het artikel Groningen. Drie jaren later hield hij te Onderdendam andermaal eene voorlezing, die onder den titel: Iets over den oorsprong en het wezen van het Duitsche Tolverbond en deszelfs invloed op de nijverheid, in 1844 te Groningen is uitgegeven. Volgens de voorrede had dit onderwerp hem inzonderheid belang ingeboezemd, omdat het meer en meer waarschijnlijk werd dat Hanover tot dat Verbond zou toetreden, waardoor de provincie Groningen daarmede in onmiddellijke aanraking zou komen. In 1850 verzocht een zijner vrienden in Zuid-Holland hem eene opgave van de liefdadige vereenigingen en inrigtingen, waardoor Groningen zich reeds destijds eervol boven de meeste Nederlandsche steden onderscheidde. Terstond was Schilthuis bereid aan dat verzoek te voldoen, en zijn geschrift, getiteld:

{==269==} {>>pagina-aanduiding<<}

Vereenigingen tot weldadigheid en inrigtingen ter bevordering van volksopvoeding en algemeen welzijn, bijzonder voor den minvermogenden stand, den 1 September 1850 te Groningen bestaande, nog in hetzelfde jaar uitgegeven, was de vrucht van naauwgezet onderzoek en gaf een voorbeeld, dat nog steeds ter navolging verdient te worden aangeprezen.
Zoo was Schilthuis reeds jaren lang in onderscheidene betrekkingen tot bevordering van het welzijn zijner provincie werkzaam geweest, toen hij in 1850 tot lid der Provinciale Staten en twee jaren later tot lid der Gedeputeerde Staten benoemd werd. Deze nieuwe en belangrijke werkkring was volkomen voor een man van zijne veelzijdige vermogens en zijn rusteloozen ijver berekend; en daar zijne handelszaken, welligt ook ten gevolge zijner belangstelling in allerlei daarmede niet in onmiddellijk verband staande onderwerpen, in den laatsten tijd eene minder voordeelige wending hadden genomen, hield hij zich sedert dien tijd bijna uitsluitend met de vervulling zijner ambtspligten en letterarbeid bezig. In 1852 werd zijne prijsverhandeling over de verhouding van den landbouw tot den bodem en de bevolking, den toestand van de landbouwende klasse in Nederland en de verbeteringen daarin mogelijk en wenschelijk, door de Hollandsche Maatschappij der wetenschappen te Haarlem met de gouden medaille bekroond. Hoezeer dit met zorg behandelde onderwerp den ganschen Nederlandschen landbouw omvat en met name belangrijke bijzonderheden omtrent de verschillende pachtstelsels in onderscheidene streken des vaderlands inhoudt, wordt toch aan den Groningschen landbouw bijzonder opmerkzaamheid geschonken, en blijkt de regtmatige ingenomenheid des schrijvers met den toestand van zijn gewest onder anderen uit de wijze waarop hij de meer algemeene invoering van het beklemregt als een der middelen tot verbetering van den Nederlandschen landbouw aanprijst.
Behalve deze verhandeling werden later nog twee geschriften van beknopter omvang door hem uitgegeven, namelijk in

{==270==} {>>pagina-aanduiding<<}

1857 eene Redevoering over eene algemeene verbetering der scheepvaartkanalen in de provincie Groningen, en in 1859 eene Toelichting van de belangrijkheid en de rigting der noordelijke spoorwegen in Nederland. Bovendien leverde hij voor de Bijdragen tot de kennis van den tegenwoordigen staat der provincie Groningen, uitgegeven door de Commissie voor de statistische beschrijving dier provincie, waarvan hij bij de oprigting in 1854 lid was geworden, eene zeer belangrijke Statistiek van de ambachts- en fabrieksnijverheid in de provincie Groningen, geplaatst in het 1e deel (1860) bl. 199 tot 288, waarin hij onder anderen naar aanleiding van een beredeneerd statistisch overzigt van den staat der fabrieken en trafieken in 1819, destijds door de Gedeputeerde Staten der onderscheidene provincien ten gevolge eener ministeriële aanschrijving opgemaakt, den toestand van 1819 met dien van 1856 vergeleken heeft.
Dat zijne letterkundige verdiensten ook buiten de provincie werden gewaardeerd, bleek onder anderen uit zijne benoeming in 1854 tot lid van het Provinciaal Utrechtsch Genootschap van Kunsten en Wetenschappen, in 1856 tot lid van de Koninklijke Akademie van landbouw van Zweden te Stockholm, in 1858 tot lid der Vereeniging voor de Statistiek, gevestigd te Amsterdam, en in 1859 tot lid van de Maatschappij der Nederlandsche Letterkunde te Leiden.
Ook op andere wijze trachtte Schilthuis nuttig te zijn. In 1853, 1854 en 1856 hield hij in de vergaderingen van het Groningsche departement der Maatschappij tot bevordering van nijverheid een zestal (onuitgegeven) voorlezingen over de handelsgeschiedenis der provincie Groningen; en in het voorjaar van 1855 en den daarop volgenden winter, deelde hij aan de kweekelingen der Landhuishoudkundige school, waarvan hij mede-oprigter en commissaris was, in eene reeks van voordragten over warenkennis belangrijke vruchten zijner studie en ervaring mede. Zoo trad hij ook in het Genootschap ter bevordering van natuurkundige we-
{==271==} {>>pagina-aanduiding<<}
tenschappen te Groningen, een en andermaal als redenaar op.
Wanneer men vraagt met welke onderwerpen Schilthuis zich in het belang zijner provincie bij voorkeur bezig hield, dan is het antwoord reeds in het bovenstaande te vinden. Bevordering van den landbouw en daarstelling van goede middelen van gemeenschap: ziedaar hetgeen hem bovenal wenschelijk voorkwam. Doch slechts zelden droegen zijne pogingen reeds bij zijn leven de gewenschte vruchten. Gedurende een dertigtal jaren was hij onafgebroken werkzaam om de regering aan te sporen tot verbetering van de kanalen voor scheepvaart en afwatering, waaraan de provincie zoo groote behoefte heeft; doch alleen de daarstelling van het Noord-Willems-kanaal van Groningen naar Assen, waarvan hij een der vijf concessionarissen en mede-Directeur was, mogt hij genoegzaam verzekerd zien. Zijn ijver voor de spoorwegen stuitte af op de bezwaren, die ons vaderland en bepaaldelijk de noordelijke provinciën reeds jaren lang van een doelmatig spoorwegnet verstoken houden. Voor den landbouw achtte hij de inpoldering van de Lauwerzee en van een gedeelte van den Dollart van groot belang; doch ook de verwezenlijking dezer plannen heeft hij niet beleefd.
Door eene kortstondige maar hevige ziekte aangetast, werd hij den 19 September 1859 aan zijne echtgenoote en kinderen ontrukt. Het vaderland verloor in hem een werkzaam en bekwaam burger, de provincie een verlicht en onvermoeid voorstander van hare belangen, de wetenschap der statistiek een opregt vereerder en ijverig bevorderaar.
 
Groningen, Mei 1860.
O. van Rees.



{==272==} {>>pagina-aanduiding<<}






Levensberigt van Edmond Willem van Dam van Isselt.

De Maatschappij der Nederlandsche Letterkunde te Leiden heeft mij de vereerende taak opgedragen een beknopt levensberigt van E.W. van Dam van Isselt te geven, uitvoerig genoeg om zoo veel noodig zijnen levensloop en zijne letterkundige verdiensten te doen kennen.
Ik heb die lastgeving met liefde aanvaard, uit gehechtheid aan den man, door wiens verscheiden ik in den zeer beperkten kring mijner huiselijke vrienden, een gevoelig verlies leed voor mijn hart.
Ik zal trachten, zoo veel in mij is, trouw aan de ‘magis amica veritas,’ mij tevens van alle critische beschouwingen of uitweidingen op staatkundig gebied te onthouden, als den tijdgenoot nog niet voegende bij 't geven van een vlugtigen blik in een zoo veel bewogen leven; - en dat wel het allerminst den vriend voegt, van wien geene onzijdigheid te wachten zou zijn, ook daar waar zijne begrippen soms verschilden van de begrippen die de waardige ontslapene

{==273==} {>>pagina-aanduiding<<}

voorstond. - Ik had van Dam lief: - daarom hoop ik zijn leven te geven, en niet zijn lof.
 
Edmond (of Emond) Willem van Dam van Isselt, was de jongste der drie zonen, uit een oud aanzienlijk geslacht in de provincie Utrecht 1. Zijn vader, Mr. Willem van Dam van Isselt, vervulde in de stad Utrecht, waar hij tot de Vroedschap behoorde, eene aanzienlijke betrekking bij de geldmiddelen, en was later President van het Departementaal Bestuur. Zijne moeder, Geertruijda Elizabeth Nahuys, stond bekend als eene buitengewoon schrandere en begaafde vrouw. De ouders van onzen Edmond verlieten bij de eindelooze verdeeldheden van 1786 tot 88, in dat laatste jaar de stad Utrecht en vestigden zich te Breda, waar Edmond d. 20 Februarij 1796 het licht zag. Opmerkelijk is 't, dat onze van Dam, tot de jaren des onderscheids gekomen, Breda slechts beschouwde als toevallig de stad zijner geboorte, maar aan Utrecht altijd bleef hechten als zijn vaderstad.
Bestemd voor den militairen stand, op 't voetspoor zijns grootvaders van moederszijde, die onder de Republiek Generaal-Majoor der infanterie was, werd de kloeke vlugge knaap op 3 Junij 1806, dus naauwelijks tien jaren oud, aangenomen als kadet-adspirant bij het wapen der artillerie, in garnizoen te Amersfoort, in de omstreken van welke stad zijne ouders zich inmiddels gevestigd hadden.
Naauwelijks 14 dagen nadat hij in dienst trad, werd bij

{==274==} {>>pagina-aanduiding<<}

de komst van Lodewyk Napoleon, de gezigteinder voor het land niet helderder, en in 1809, toen de inlijving met Frankrijk voorbereid en bepaald was, maakte de vaderlijke wil, nog even in tijds, voordat Nederland ophield te bestaan, den jeugdigen krijgsman los van de dienst; en wij vinden in dat zelfde jaar den 13-jarigen kadet der artillerie in de classe terug, als pensionaire aan de école secondaire te Maastricht, zich voorbereidende om student in de theologie te worden.
Den 14 Januarij 1812 werd hij als zoodanig te Utrecht ingeschreven, en de 16-jarige civis Academicus wijdde zich met ijver aan de letteren. De jeugdige student had bij eene voorbeeldelooze vlugheid en gemakkelijkheid tot het aanleeren van oude en nieuwe talen, eene bepaalde neiging voor de poëzy. Het tijdvak waarin hij zijne studiën begon, kan veel bijgedragen hebben tot de vorming ook van zijn vaderlandsch hart, als het tijdvak, waarin volgens Mr. J. van Lennep de letterkunde tot een nieuw leven scheen te ontwaken, als wilde zij krachtdadig protesteren tegen elken aanval op taal en volkskarakter 1. Behalve zijne ijverige studie der ouden, overtuigt ons één vlugtige blik slechts op zijn beide eerste bundels poëzy, dat zangers als Helmers, Loots, Tollens, Simons, Kinker, Spandaw, Klyn, Staring en zoo vele anderen, krachtigen invloed hadden op 't ontvankelijk gemoed van den vurigen jongeling, maar ook op zijne poëtische vorming. Zijne eerste dichterlijke proeven van 1813 af aan 2, soms voorgedragen in het letterminnend gezelschap Utile dulci, hadden natuurlijk hier en daar het nog onbestemde, aan ‘eerstelingen’ verbonden. Zij mistten soms nog die

{==275==} {>>pagina-aanduiding<<}

afronding, die harmonie der toonen, dat zangerige 1 (zoo als mijn onvergetelijke A. Simons het noemde) dat alleen de geoefende hand van den Bard weet te scheppen, als deze de lier opneemt, om in iederen greep, in ieder vol accoord, niet alleen zijne gedachten en bezieling, maar ook zijne heerschappij over de taal te doen schatten. Vandaar dat van Dam zijne Eerstelingen (als ware het een herinneringsoffer aan zijne Academiebroeders gewijd) in het licht gaf met eene bescheidenheid, die 20 jaren later bij ons wel eens zeldzamer was. Met de naïveteit die altijd een karaktertrek in hem gebleven is, erkende van Dam dat hij optrad met die eerste vruchten van zijnen geest, ontbloot van hulp en raad. Had een Simons in 1812 den leerstoel der vaderlandsche letteren reeds vervuld - van Dam had anders gesproken. Intusschen, al mistte hij dan ook de leiding, die hij erkende te behoeven; - aan bezieling ontbrak het hem niet; hij, die in April 1813 (men herinnere zich die dagen!) den moed had een dichterlijken blik te werpen op den vernederden toestand des lands, en cordaat genoeg was zijnen tijdgenooten toe te voegen:

Bataven! - gij hebt moed dat schouwspel aan te staren, 
Uw zonen af te staan aan woedende Barbaren; - 
Maar hebt géén moeds genoeg, om met vereende kracht, 
Het monster dat u tergt, en met uw rampspoed lacht, 
Van 't hoogste van zijn troon, in 't stof ter neer te dondren. 


Bij 't lezen van zulke gespierde regels - als voelde de jonge dichter dat kort daarop een van Hogendorp met de zijnen zou optreden - wien komt niet het

Vergeet uw afkomst, o Bataven! 


voor den geest, een lied dat met de Zegezang op Keizer Alexander, de grondslag was onder het ministerie Falck, voor het Professoraat van mijnen meester Adam Simons.

{==276==} {>>pagina-aanduiding<<}

Toch waren welligt de eerste vrije vertalingen van den jongen van Dam zijne gelukkigste proeven. Zijne navolging van de eerste elegie van Tibullus kan 't misschien bewijzen, voor betere beoordeelaars dan ik. Ook de beoefening der Grieksche dichters lag hem ter harte, blijkens enkele eenvoudige overzettingen naar Anacreon, de waarde waarvan ik niet vermag te toetsen. De nieuwere letterkunde veronachtzaamde hij inmiddels niet, blijkens eene dichterlijke navolging van Delille. Maar bovenal (en daar deed hij goed aan) beschouwde hij Horatius als zijn grooten leermeester; de ars poetica was zijn hoofdstudie. Later werd Schiller zijn lievelingsdichter, zoo als hij getuigde en bewees door zijn protest tegen Bilderdijk, waar deze van den nog onlangs door de geheele beschaafde wereld gevierden zanger niet meer of minder had gezegd, dan ‘dat Schillers beste bladzijde hem hoogstens eene plaats in 't dolhuis had doen verdienen 1. Van Dam had roeping en aanleg, om eenmaal te schitteren onder de eerste gunstelingen der Nederlandsche muze .... waarom deed hij 't niet?
Den 14 October trad hij zijn derden leercursus in, blijkens de afteekening zijner bulle door Heringa, toenmaals nog den permanenten Rector Magnificus 2. Maar zes maanden vroeger had de jeugdige student het immers zijnen tijdgenooten verweten, dat zij geen moed hadden het monster te doen vallen, dat hun niets overliet dan terging, vergoten bloed en tranen. En toen nu de maand November 1813 - door de nevelen heen die Neerland dekten, de eerste stralen van licht, leven en vrijheid in den gloed van Oranje over den

{==277==} {>>pagina-aanduiding<<}

vaderlandschen bodem zag doorbreken - toen was de koene van Dam een der eersten om te toonen wat hij verstaan had door ‘vereende kracht’. Weg met de studiën! - weg met de theologische-dictaten-portefeuille die hem tot schild diende tegen alle verpligte dienst, - en wij zien den oud-kadet der artillerie van 1806, als 17-jarig 2de luitenant optreden bij 't 1e regement der toenmalige dragonders 1.
Hoe gaarne van Dam zich aan de letteren, en aan de poëzy vooral, had blijven wijden, een nieuw tijdvak was voor hem aangebroken; dat tijdvak had invloed op geheel zijn volgend leven .... De veel belovende jonge muzenzoon, met zijnen heerlijken aanleg, ook voor de gave der welsprekendheid, was voor den kansel en daarmede voor alle academische studiën verloren!
Opmerkelijk is 't, dat van Dam - tegen de Nederlandsche usantie in - juist 't minste zong in de beslissende oogenblikken, als 't land meer behoefte had aan krijgers dan wel aan dichters. Van Dam wist niet van zingen, als de poëzy (om 't zoo eens te noemen) hem in 't zwaard

{==278==} {>>pagina-aanduiding<<}

sloeg. Vandaar dat zijne te wapens - voorwaartsen - zijne op-ops enz. enz., meer klonken als 't er op aan kwam - voor de gelederen, dan wel aan den huiselijken haard. Hij bragt de liefde voor zijne muze gaarne ten offer aan de liefde voor zijn land. Maar een nog grooter offer zou Oranje en Vaderland van hem vorderen.
Er ligt iets kinderlijks in, als wij hier in druk voor ons hebben een lied van dien (in dit opzigt) 18-jarigen knaap, getiteld: bij de verjaring mijner toekomstige echtgenoote. Maar wij bewonderen het mannelijke en minnende hart, als wij van Dam een jaar later, korte dagen in 't bezit eener jeugdige en aanvallige gade, geheel onafhankelijk van maatschappelijke beslommeringen, pas eervol ontslagen uit de militaire dienst, ten derde male de wapens zien opnemen, als ware hij (19 jaren oud) doof voor de liefelijke toonen der hymeneën en 't lispelend gefluister van Amor. 't Scheen of de stem van zijn reeds gesneuvelden geestverwant (den jeugdigen Körner) uit diens graf aan den voet van den ouden eik te Wöbbelin, onzen van Dam het toeriep:

Wer für sein Lieb nicht sterben kann, 
Ist keines Kusses werth. 


De moordkreet van bloed en wraak, die van Elba was opgegaan, had ook het vaderland nogmaals doen sidderen, en onze wakkere kampioen, altijd met zijn ‘never mine,’ was weer op zijn post, voelende dat 't op nieuw voor hem geen tijd van zingen, maar ook niet van minnen was. Thans als opperwachtmeester van de 5e compagnie vrijwillige jagers te paard, trekt ook hij op Frankrijks bodem het losgebroken monster te gemoet, maar om het slagzwaard thans niet weder op te steken, voor dat dan ook nu dat monster voor goed zou neergedonderd zijn op de ijzervaste rotsen van St. Helena, die dreunden bij 't nederploffen van dien last, wegende als 't bloed van millioenen menschenlevens.
Was 't welligt neiging voor den militairen stand of zucht naar krijgsroem, die van Dam dreef? - Geen van beiden. Onverwin-
{==279==} {>>pagina-aanduiding<<}
nelijke roeping voor het vak bestond er niet bij den 10-jarigen kadet der artillerie, die zonder morren, na reeds effectieve dienst bij zijn corps, met berusting zich aan 't vaderlijke doorzigt had onderworpen, en de sierlijke uniform verwisseld had tegen de zoo veel zediger uitrusting van den schoolknaap in de klasse te Maastricht. - Maar zucht naar krijgsroem? - Zoo de jonge dichter vooral de waarheid te kort doet, hij doet zulks nog zonder arg of list: hij is nog te zwak (om niet te zeggen te rein) dan dat hij de muze zou bedriegen die hij lief heeft. Voor den jongen dichter is de poëzy nog wat Schiller van der Wissenschaft zegt: ‘die himmlische, die hohe’ en hij denkt er nog niet aan, haar te vernederen tot ‘eine tüchtige Kuh.’ Waar wij onder de ‘Eerstelingen’ van van Dam, in 1816, opvattingen en begrippen ontmoeten, als hoorden wij in Januarij 1860 den naar 't graf gebogen ouden man nog spreken; daar kunnen wij, bij die consequentie in zijne poëzy, gerust aannemen, dat de eerste liederen van van Dam de zuivere afspiegelingen waren van zijn gemoed. En hoe noemde hij de laauweren des bloeds, in zijne toewijding aan zijnen academischen tijdgenoot B.R. de Geer 1, bij diens bevordering tot theol. doctor?

Een dorrend groen . . . . . . . . . . . . . . . . 
Bevochtigd met de traan die wees en weduw schreijen. 


Van Dam streed, als 't land te wapen riep, als werd hij gedreven door dat ‘ich kann nicht anders’, waar nooit tegen te redeneren is, en dat een van 's mans karaktertrekken was, zijn leven door.
Van November 1813 tot 't einde van 1815, met slechts een korte tusschenpozing uit de gelederen, was hij inmiddels door den Souvereinen Vorst benoemd tot heraut van wapenen, voor

{==280==} {>>pagina-aanduiding<<}

den jeugdigen krijgsman natuurlijk eene schitterende onderscheiding; maar die toch geen inbreuk maakte op zijn meer degelijk dienstbetoon voor den Staat. Hier vergunne de toegevende lezer den schrijver dezes eene kleine herinnering aan zich zelven. De jonge wapenheraut van Dam, met dien wapperenden vederbosch, links en regts, heinde en verre op het Damplein in de hoofdstad, zijne penningen rondslingerende, onder en over die jubelende menigte, ter eere van Oranje en Vaderland: - die sierlijk uitgedoschte ‘Ridder,’ zoo als hij zich voordeed aan 't oog vol verrukking, van gindschen 8-jarigen zwakken knaap, die hoog op den schouder zijns vaders getild, onder de opeengepakte volksmassa, zoo gretig de kinderhand vooruit strekt, om toch óók een van die penningen op te vangen, waarvan dat kind den zin en de beteekenis eerst later zou leeren vatten en schatten .... wie had toen voorspeld bij dat tafereel, vol gewoel en gejoel, hoe datzelfde oog van dien zwakken knaap, opgetogen bij 't bewonderen van dien heraut des Konings, 45 jaren later voor hem nog een traan van droefenis zou mogen schreijen, op den vreedzamen akker der dooden in een liefelijk dorpje van Gelderland: - wie had 't dien zwakken knaap toenmaals toegedacht, dat diezelfde uitgestrekte kinderhand, op den huidigen ure, nog een enkel woord van liefde en vriendschap zou mogen wijden aan de nagedachtenis van E.W. van Dam van Isselt 1.

{==281==} {>>pagina-aanduiding<<}

Doch ter zake. Van Dam was, met inbegrip van 1830 en 31, tot driemalen toe een der eersten, om als 't bang met 't land geschapen stond, de wapenen voor Oranje aan te gorden.
Op 't einde van 1815 voor de tweede maal eervol ontslagen, gaf hij den bundel in 't licht, waarop ik hier vroeger verwees, en als ambteloos burger wijdde hij zich op nieuw aan zijne geliefkoosde letteren, al doet het ons leed in zijn tweeden bundel de sporen te zien, dat hij de beoefening der oude classici inmiddels had laten varen. Hiervan kan oorzaak geweest zijn dat, onafhankelijk in zijne positie, hij van lieverlede in onderscheidene maatschappelijke betrekkingen en besturen werd betrokken, die hem meer aan het practische leven begonnen te binden; en hij daardoor ongeschikter werd voor grondige en geregelde studie der letteren, in weerwil hij vast hield aan 't ‘vita sine litteris, mors est, et hominis vivi sepultura.’ Wij vinden in dien tweeden bundel 1 altijd weder dezelfde beginsels als van 1816, maar die van nu af meer en meer den grond legden voor die nooit te ontkennen populariteit als man des volks, die hem bijbleef tot aan zijnen dood. In zijn ‘Regt door zee’ (waarvan een fragment werd opgenomen in een onzer Jaarboekjes) ontmoeten wij het eerste zijdelingsche blijk, dat van Dam in

{==282==} {>>pagina-aanduiding<<}

1823 reeds niet in alles instemde met den gang van zaken, en hij in vele opzigten niet blindelings sympathiseerde met wat den troon van Koning Willem I omgaf. Bij 't opslaan van dien tweeden bundel - een stille glimlach zweeft mij plotseling op de lippen, in weerwil van 't ernstige van mijn onderwerp. Ook in 't eeuwenlang verdrukte Hellas begon toenmaals de kiem van licht en vrijheid wortel te schieten, en geen wonder dat onze wakkere voorvechter van 1813 en 15 die eerste schemering van dat Oostersche uchtendkrieken als Philhelleen met warmte begroette, en hij zijn hart lucht gaf in een lied, Griekenland getiteld, dat ik hier aanhaal, niet om de waarde van het stuk (zoo geheel, en blijkbaar opzettelijk op Helmersiaansche leest geschoeid), maar alleen om 's mans rigting te doen kennen, en ten bewijze hoe soms poëzy, die niet in alles aan de vereischten van de kunst voldoet, toch van invloed wezen kan op jeugdige gemoederen. Griekenland! welk een plotselinge terugslag in mijn eigen leven! Van Dam had zeker niet verwacht (en waarom zou ik 't voor de leden van Leiden verbergen?) dat schrijver dezes, toenmaals tot de door den dichter zoo hoog opgewondenen zou behooren, dat na regel voor regel zijn lied ingezogen te hebben, de tamelijk prikkelbare student eindelijk niet anders dan ‘Griekenland’ droomen zou! Wat de zusterlijke tranen niet konden verhoeden, werd nog even in tijds belet door het vaderlijk gezag, op den dag zelven waarop ik heimelijk, per diligence, over Vianen naar Athene dacht te vertrekken, om op aanwijzing van den, in dezen geheel ter goeder trouw handelenden, warmen priester Hilarion Paschalidis, mij eerst te Parijs, bij den vrijheidsman Eynard, tot wien ik mij schriftelijk reeds gewend had, nog te doen aanmonsteren onder het vreemden-legioen, voor de Grieksche nationaliteit.
Naar 't heerlijk Griekenland, verbeelding! voer mij heen! - Zoo had van Dam gezongen, en de rustelooze student zong 't hem zoo eindeloos na, dat het ten slotte bij de verbeelding bleef; en korten tijd later de candidaat-voorvechter tegen de Tur-
{==283==} {>>pagina-aanduiding<<}
ken, in de velden van Vilvoorden, Lier en Berghem, het zwaard zou opnemen voor het monarchale systeem, tegen de liberalen van Brussel! Naar 't heerlijk Griekenland! - Thans in mijn nederig bedrijf 1, met 't oog op de dankerkentenissen van dien Staat, in roode en blaauwe letteren gegrift; - wie zal niet erkennen, dat vaak een al te groot vertrouwen op eene heerlijkheid ontkiemende in de verbeelding, niet altijd alle de vruchten afwerpt die de billijkheid er van mogt verwachten; maar welke verwachting hier vermoedelijk niet bedrogen zou zijn geworden, zonder den gruwelijken politieken moord aan Capo d'Istrias gepleegd, den van Hogendorp Griekenlands 2. Genoeg, van Dam dweepte met den Griekschen vrijheidsoorlog, en een in die dagen afzonderlijk uitgegeven lierzang Navarino bewees dat hij gelukkige inspiratien hebben kon.
Wij vinden in den bundel van 1823 onder de goed gelukte navolgingen van Duitsche dichters, hier even als in zijne Eerstelingen, een bewijs dat van Dam in de keuze zijner onderwerpen Tollens wel eens ontmoette. In zijn bundel van 1816 kon zijn oorspronkelijke Herman de Ruyter niet op ééne lijn gesteld worden met die van den schepper van Neêrlands volkslied (van Dam erkende dit). Maar zijne Nanny van 1823 (naar Haug) kan gerust met die van Tollens worden vergeleken.
Ook de toestand van Spanje was voor van Dam een rijke bron. Zijn dichterlijke blikken op dat toenmalig tooneel van burgerkrijg, omkooping, verraad en intrigue in Mei en November van dat jaar, bewijzen, helaas, hoe de profecyën eens dichters later in de werkelijkheid falen

{==284==} {>>pagina-aanduiding<<}

kunnen. Van toen tot 1829, gaf van Dam achtereenvolgens zijn hulde aan de nagedachtenis der Helden van Huisduinen; 1 zijn Fanatisme 2, dat bewees hoezeer hij ook de fransche versificatie meester was; zijn Leonard en Lotje, 3 eene episode die den watersnood van 1825 tot grondslag had, en eindelijk zijn Hassar, die met goed gevolg in 1855 een tweede uitgave beleefde bij de toen reeds zoo veel besprokene afschaffing der slavernij in onze koloniën 4.
Inmiddels had van Dam zich gevestigd op zijn geliefd Ravestein bij Geldermalsen, en dweepte er zich als lid der Provinciale Staten sinds 1823, bij zijne altijd klimmende maatschappelijke betrekkingen, later als volksvertegenwoordiger, Houtvester, Dijkgraaf van Tielerwaard, Opziener van 't schoolonderwijs, met een reeks van particuliere commissiën en directiën, een leven vol werkzaamheid en kalmte. IJdele droom! - Hij trad in 1829 op als lid van de Tweede Kamer der Staten-Generaal, het zoo gewigtige jaar der grieven, die het voorspel waren van 't bloedige drama in 1830. - Van Dam, de eischen eerbiedigende van de toenmaals zuidelijke broeders, waar hij ze billijk vond, begon met in krachtige termen een request uit Luik te ondersteunen tot afschaffing der straffe met riet- en stokslagen bij het leger. Maar daarom wilde hij nog niet dat de Regering gepijnigd en afgemat zou worden door eene opeenstapeling van grieven, die grootendeels blijk droegen van opzettelijke oprakeling en stookerij. In de discussiën over een Fontan, en in de dagen van Ducpetiaux, de Potter, Tielemans, Bartels, de Nêve, en wat er meer van dien aard de Regering overstelpte, was van Dam de rapporteur namens de commissie voor de verzoekschriften en tevens een krachtige steun voor het Be-
{==285==} {>>pagina-aanduiding<<}
stuur 1. Vóór de behandeling der 10-jarige begrooting, had le Hon nog in eene zitting met gesloten deuren het voorstel gedaan, om bij de beraadslagingen over de begrootingswetten, alles ter zijde te stellen wat op die zoogenaamde grieven betrekking had. - Maar te vergeefs! Voor de zuidelijke leden was en bleef het eenparige wachtwoord (waar een der vertegenwoordigers uit de noordelijke provinciën zich bij aansloot): ‘point de redressement des griefs, point de subsides. Van Dam bleef met de minderheid zijn vaandel getrouw, en wie hem uit die dagen wil leeren kennen, leze zijne redevoering van 9 Maart 1830, en volge hem in zijn uitspraak over 't wetsontwerp ter beteugeling van hoon en laster, bij de bandelooze taal der dagbladen, en 't eindelooze tal van schot- en lasterschriften, allen van het zuiden uitgaande 2. Daar treedt in de bange dagen van September 1830 een Sytzama op met zijn gewigtig voorstel, en van Dam was de eerste die met kalmte en waardigheid 't woord voerde, en zijne ambtgenooten herinnerde aan het veritatem sequi et colere, tueri justitiam, nil extimescere. Geen wonder! - Den 26 Augustus had ook hem op 't stille Ravestein het klokgebom van 't oproerige Brussel in de ooren

{==286==} {>>pagina-aanduiding<<}

gedreund, met het berigt, dat het hotel van Maanen (den brandstichters in hunne onnozelheid opzettelijk aangewezen als 't verblijf van l'homme de la mouture!!) in puin en assche lag. Dat was te veel voor den kloeken man, die als jongeling reeds tweemalen de wapens voor Oranje had gedragen, en d. 30 Augustus biedt zich de oud tweede luitenant van 1813, de voormalige opperwachtmeester van 1815, bij Koning Willem I, regtstreeks aan, als soldaat.
In de nu aantevangen worsteling was hij echter voor hoogere roeping bestemd. Met 't oog op zijn lidmaatschap in de Tweedè Kamer, en in verband met zijn vroegere diensten als krijgsman, ontving hij, boven de Commandanten van anpere vrijkorpsen, den honorairen titel van Majoor; en wij zien hem in dien rang als door een tooverslag aan 't hoofd van een vrijwillig jagerkorps, dat dadelijk werd aangewezen voor de bekende expeditie in 't Maas-Waalsche, om daar in de geboorte de woelingen te smooren, die er werden gestookt. Het aide toi et Dieu t'aidera, dat de ziel was van de voortreffelijke redevoering door van Alphen in de Tweede Kamer uitgesproken, dat eerste woord van bemoediging en vertrouwen op eigen kracht, had ook weerklank gevonden in het hart van van Dam; en zijn cohors van wakkere, krachtige en geoefende buksjagers, werd naast het vrijkorps van Rookmaker, een keur-legioen te meer in het jeugdige maar van lieverlede gezuiverde Nederlandsche leger, zoo vereerend als meesterlijk beschreven door de onafhankelijke pen van Kolonel Knoop.
't Was in de eerste dagen van 1831 dat ik 't voorregt kreeg naauwer met van Dam in aanraking te komen; alhoewel tot 's mans dood toe 't altijd een zwak van hem bleef, als wij over die onvergetelijke dagen zaten te kouten (waar toevallig later tamelijke aanleiding toe kwam!) er schertsend een punt van verwijt in te vinden, als had ik mij bij die kennismaking te veel op den achtergrond gesteld. Geen wonder! hoe van Dam den jongen soldaat, van welk wapen ook,

{==287==} {>>pagina-aanduiding<<}

onwillekeurig tot zich trok, begrip van militaire rangseerbiediging verbood den jeugdigen kavallerie-korporaal zich aan hem te sluiten met de sympathie, die hij reeds voelde, maar verbergen moest. Van Dam was door 't ronde, 't hartelijke in zijn toon en omgang, ook als militaire bevelhebber een voorbeeld in die dagen voor velen. Geboren uit een oud aanzienlijk geslacht, behoorde hij niet tot wat men noemt de Aristocratie; en toch had hij van den echten edelman eene hoofdeigenschap, die hem bijbleef zijn leven door, eene ingeschapen zucht tot relevement van wat in rang en stand beneden hem stond; zonder van verneinen oder vernichten zelfs een flaauw begrip te hebben. Geen Kommandant kon dan ook meer bogen op de innige en onverdeelde gehechtheid zijner onderhoorigen dan hij. Wat kort na 's mans dood een zijner voormalige zeer ondergeschikte vrijwilligers met een bewogen gemoed mij verzekerde, was waarheid: ‘Ware het noodig geweest, Mijnheer! wij hadden ons voor onzen Groot-Majoor laten doodschieten tot den laatsten man, voor ze hem één haar gekrenkt hadden.’ Die gehechtheid zijner jagers bleef hij deelachtig tot in zijn graf. Een zijner braven bewees het nog in den laten avond voor de bijzetting op 't kerkhof te Geldermalsen. Te Utrecht in bekrompen, bijkans behoeftige omstandigheden verkeerende, hoort de afgeleefde grijze het berigt van dit overlijden. Hij wilde zoo mogelijk zijn ouden Chef een laatst vaarwel brengen. En al vroor het vinnig, en al blies de snerpende wind hem uren achtereen, op zijn geforceerden marsch, in den stikdonkeren nacht, den hagel en de sneeuw op 't schamel gedekte lijf, en de ijspegels in het aangezigt, altijd loopende en jagtende, had de getrouwe nog de voldoening, zijn vaarwel aan 's mans assche te brengen, korte oogenblikken voor deze ten grave ging.
Hoe van Dam door zijne krachtige taal zijne jagers wist te bezielen, zullen velen mijner strijdgenooten van 1831, bij verschillende wapens zich nog herinneren, toen bij de terugkomst in den lande van den Prins van Oranje, hij zijn

{==288==} {>>pagina-aanduiding<<}

geheele corps den kring liet formeeren 1. Op eerbiedigen afstand sloten wij ons steelswijze aan, om den spreker te hooren maar ook te bewonderen. Van dat uur was 't onmisbaar zeker, de jagers van van Dam zouden in den tiendaagschen veldtogt eere doen aan de verwachting van Koning en Vaderland.
Evenmin als 't hier de plaats is hem bij te blijven aan 't hoofd zijner wakkeren, evenmin zou 't mogelijk zijn hem hier in zijn staatkundige loopbaan als Lid der Tweede en Eerste Kamers op den voet te volgen; om de alles afdoende reden, dat van Dam van 20 November 1829, tot aan de discussiën over 't adres van antwoord op de troonrede in 1859, het woord heeft gevoerd over niet minder dan 367 wetsontwerpen en questiën van verschillenden aard. Ik zal mij dus hier moeten bepalen tot de hoofdpunten.
Hoe krachtig van Dam de regering in den aanvang ook ter zijde stond, toch was hij niet blind voor hare gebreken, en zijn veto was dikwerf even afdoende als zijne ondersteuning. Reeds in 1832 verhief hij nadrukkelijk zijne stem tegen de wijze waarop sommige der rijksfondsen in den reeds benarden toestand van de schatkist aan hunne aangewezen bestemming, door nood gedrongen, werden onttrokken 2; en krachtig protesteerde hij tegen de ondoordachte ministeriëele verklaring dat er onderscheid was tusschen den fiscus en een kabinet van naturalia, waar ieder voorwerp een afzonderlijk loketje had. Men heeft van Dam weleens genoemd den tirailleur die in de Tweede Kamer het vuur openen moest; en zeer ongepast heeft men soms aan die vergelijking eene tint van ironie willen geven. Aangenomen, van Dam deed als zoodanig dienst, dan wete men ook dat daarvoor nooit de nog ongeoefende recruten

{==289==} {>>pagina-aanduiding<<}

maar wel degelijk de soldaten aangewezen worden, die terrein moeten onderzoeken, en in zekeren zin de rigting moeten geven aan den aantevangen strijd.
Met 1832 kwam het Koningrijk der Nederlanden meer en meer in 't genot van de protocollen, de volharding, de tekorten en de leeningen 1. Van toen tot 1837 verhief van Dam herhaaldelijk zijne stem tegen den gang van zaken. Tegenover finantiën vooral, trad de zoogenaamde tirailleur toenmaals herhaaldelijk op met geschut van het zwaarste kaliber. En toch, de stukken met schroot geladen, zijne blikken-doozen gerigt à bout portant, nooit overschreden zij de grenzen der welvoegelijkheid; en hoe vaak gedreven door den indruk des oogenbliks, en hoe ook, in zijne improvisatiën vooral, bezield door zijne intime convictie en door de courage de son opinion, nooit zocht hij door zijdelingsche toespeelingen de invidualiteit of 't personeele karakter zijner tegenstanders te beleedigen voor het oog des volks dat hij vertegenwoordigde. Zijne redevoeringen uit dat tijdvak, (in den regel, van die beminnelijke kortheid die Thorbecke weleens als een verwijt is aangerekend) droegen blijk dat, waar het beginsels gold, van Dam personen van zaken wist te onderscheiden, wars van wat men noemt un marchand de paroles. Zijn duurzame hoofdgrief was dat eindeloos terugkomende halfjarig wetsontwerp ter voorziening in de volle rentebetaling der nationale schuld: - duidelijker gezegd, de aanvrage tot vrijheid om per semester ruim 4 millioen renten te voldoen, bij

{==290==} {>>pagina-aanduiding<<}

voorschot voor het aandeel later met België wel te verrekenen; en welke ƒ 8,400,000 's jaars, bij de reeds door velen zoo vurig gewenschte scheiding, later op 5 millioen werd gereduceerd.
Nadat de tirailleur in 1833 reeds gewezen had op de noodzakelijkheid eener grondwetsherziening, stemde hij voor 't volgend semester nog eens die uitbetaling toe, mits voor de laatste maal; zoodat hij in April 1835 wanhopend uitriep dat de Nederlandsche taal geene varianten van vormen meer had, om jaren achtereen hetzelfde protest aan te teekenen. Met waardigheid en klem wees hij dan ook, als tot de minderheid behoord hebbende, in Maart 1837 de Kamer terug op al wat hij sinds 1832 had voorspeld. Tot die herinnering zonder bitterheid, maar met smarte, was van Dam volkomen geregtigd. Alhoewel voor ons op minder voordeelige voorwaarden dan vroeger verkrijgbaar, de wederzijds gewenschte scheiding kreeg, tot heil van beide Staten, haar beslag; en het Koningrijk der Nederlanden, los van het Koningrijk België, herademde 1.
Nu ook werd Nederland beschouwd als rijp voor de Grondwetsherziening waar van Dam in 1833 op had gewezen. - Zij was hem dan ook van harte welkom; - maar waar zij niet voldeed aan zijne verwachting, predikte hij reeds in de Dubbele Kamer van 1840, een verkiezingsstelsel in ruimeren zin, met de ontbindbaarheid der Kamers en de vrijheid voor

{==291==} {>>pagina-aanduiding<<}

ieder om God te dienen, naar de inspraak zijns gemoeds. In 1841 Voorzitter der Tweede Kamer, nam van Dam 't volgende jaar weer zitting als gewoon lid, na tot Commandeur verheven te zijn van den Nederlandschen Leeuw 1. Daar treedt (1844) het Ministerie van Hall op, met de wet voor de buitengewone belasting op de bezittingen. Van Dam de noodzakelijkheid beamende van krachtige middelen tot herstel der finantiën, noemde dit ontwerp echter, met het oog op de bedrijvende standen, een noodlottig beginsel. Een ander bij de natie even geacht vertegenwoordiger 2, ging verder, en verklaarde het te zijn ‘roekeloos de schennende hand slaan aan de kroon der burgerij, door de natie op een onberaden proef te stellen.’ Die onberaden proef werd echter niet beschaamd; want, hoe drukkend zij ook ware, het volk beantwoordde op schitterende wijze aan de verwachting der Regering 3. Toen men van Dam (1845) met zekere zegeviering terugwees op de reeds verkregen resultaten van die wet, verklaarde deze zijn zegel er toch niet aan te kunnen hechten, omdat in zijn oog door het doel en de resultaten de middelen nog niet geheiligd waren; en in dat-
{==292==} {>>pagina-aanduiding<<}
zelfde jaar nog even betuigende dat onze O.I. bezittingen vergiftigd werden met kopergeld, schaarde hij zich bij de leden der Kamer die met een voorstel optraden (10 December 1844 ingediend) tot eene nieuwe grondwetsherziening.
Heftig was nu (1845) op hare beurt de Regering in haren tegenstand; en, alhoewel van Dam ten slotte in eene gloeijende en sierlijke rede, erkende dat hij de proeve voor ditmaal als mislukt beschouwde, toch was de tirailleur, zonder het te vermoeden, door dit tijdelijk opgeven van terrein, op nieuw een stap nader naar 1848. Hij kwam er voor uit, zij viel hem hard, de ook hem zoo onverdiend toegeworpen beschuldiging, als zochten de voorstellers de stichting eener vermomde republiek, als had ook hij (hij! van Dam!!) nu op zijn beurt de hand uitgestoken naar de Koninklijke kroon: en hij voegde er bij, als wilde hij dat men ‘zijn dag zou onthouden’: ‘de dag zal geboren worden, waarop ook de hevigste bestrijders van het voorstel, regt zullen doen wedervaren aan een arbeid voor de eer der dynastie, voor de onschendbaarheid van de kroon, voor het geluk des volks 1.
 
Thans zijn wij genaderd, als tot een nieuwe periode in 's mans leven, tot, zoo niet het meest bewogen, dan toch het meest besproken - laatste 12-jarige tijdvak van zijn parlementaire loopbaan: reden te meer om er hier 't minst over te spreken, voor zoo verre het punten zou betreffen, overbodig ter aanstipping om van Dam in zijn strijd tegen de uitersten te doen kennen, - grootendeels op een terrein nog teederder van aart dan de politiek. Ik eerbiedig, neen ik billijk den wenk van kalmer oordeel dan het mijne; en erken er gaarne bij, dat die wenk mij mijne taak veel verligt, omdat ik daardoor niet mag stilstaan bij punten waarin ik juist het meest van van Dam verschilde, en waarover ik dikwerf in den

{==293==} {>>pagina-aanduiding<<}

huiselijken kring warmen strijd met hem voerde. Waar van uitersten sprake is, zijn er dan toch minstens twee; en mij voegt het niet, tegenover een man als hij, te beslissen in hoeverre van Dam in beide rigtingen, weleens niet geheel vrij te pleiten was van overhelling tot overdrevenheid. (Zachter weet ik het niet uit te drukken; alhoewel ik vermeen niet tot de twijfelachtigen of tot de transactie-lustigen te behooren).
In October 1847 was van Dam President van de Commissie voor 't ontwerp van antwoord op de troonrede. - De Regering had nu besloten tot de grondwetsherziening, die zij in 't vorige jaar nog verklaard had te zijn onnoodig, ja schadelijk. Die Commissie (en van Dam) was van oordeel dat men nu ook met vertrouwen moest afwachten wat er geleverd zou worden; en, alhoewel bij die herziening aan de verwachting van van Dam niet in alles beantwoord werd, en men in andere opzigten verder ging dan hem op dat oogenblik (het jaar 1848, met bloedige letteren geboekt in de geschiedenis van Europa) wenschelijk scheen, toch waarschuwde hij met nadruk in de Dubbele Kamer op de gevolgen, als door afstemming van een of meer der ontwerpen, het Ministerie zou moeten vallen. Dat was braaf van van Dam; al had hij 't dan ook tegenover zijne medeleden nog nooit zoo zwaar te verantwoorden gehad als thans. Nog nooit had hij vroeger een strijd te strijden zooals bij deze discussiën; zoo zelfs dat hij in eene zitting het vuur had door te staan van zes zijner tegenstanders te gelijk: maar hij stond het door met eere. Al moet men erkennen bij de aandachtige lezing zijner toenmalige niet geïmproviseerde orationes, (waarop later nog weleens een blik zal worden geslagen) dat hij, door de rondborstige uiting zijner gevoelens, zijne tegenstanders niet altijd het regt onthield om van sommige zijner uitingen nadere toelichting te vorderen; toch moet men de cordaatheid en tevens de loyauteit hulde doen, waarmede hij met die verklaringen ruiterlijk opkwam, zonder

{==294==} {>>pagina-aanduiding<<}

voorbehoud, soms zelfs tot op de uiterste grens van zijn eigen standpunt; altijd met terzijdestelling van zich zelven, uit begrip van humaniteit; maar nooit met zwakheid, veel minder ten koste van zijn beginsel.
D. 3 Mei 1849. Bij alle rigtingen ('t woord partij is mij hier minder aangenaam), bij 't geheele volk maakte het indruk, toen van Dam plotseling en diep bewogen verklaarde, uit de Kamer terug te treden. Geen wonder, dat dit besluit aanleiding gaf tot allerlei gissingen, verminkte voorstellingen en verholen laster, alsof hij zijne beweeggronden niet zóó duidelijk had blootgelegd, dat het overbodig was te vorschen naar de verdere drijfveeren, die hij betuigd had daar liever niet kenbaar te maken. (Wanneer toch berust de snuffelende en wroetende massa, in de ronde en alles afdoende verklaringen van een eerlijk man?) Hij verklaarde geen der beide uitersten te kunnen vertegenwoordigen, die hij meende dat uitsluitend tegenover elkander stonden, en die hij hoopte voor het land, dat geen van beiden de overhand zouden bekomen. Dit sluit geheel op zijn open brief aan Mr. S.P. Lipman (17 Julij 1849), en doet ons volkomen berusten in zijn levensberigt (Europa, 1860, No. 6), waar wij lezen dat van Dam zijne gevoelens van echte liberaliteit nimmer had verloochend, welke gevoelens echter nooit ontaardden in ultravrijgevigheid, omdat zij fanatisme en exclusivisme op 't godsdienstig terrein uitsloten. Dat zulks ook op 't staatkundig gebied zijn begrip was, bewijst ons van Dams ‘Woord aan mijne landgenooten,’ in 1848 uitgegeven bij Gebrs Belinfante te 's Gravenhage. Hij waarschuwde daarin zoowel voor dezulken, die eene reactionnaire beweging zouden willen bevorderen, als voor de niet minder gevaarlijke partij (individuen zal hij gemeend hebben; want onbekwaamheid kan zich geene partij vormen), die onbekwaam, om zich door eigen verdiensten op te beuren, van iedere gelegenheid gebruik zou maken om op den voorgrond te komen, door 't stoo-
{==295==} {>>pagina-aanduiding<<}
ken van tweespalt en onrust 1. Van Dam doelde, zoo als hij ze noemde, op de helden van de onbeschaafde, en (van de) onnadenkende menigte, die zich zouden voordoen als de vrienden van het volk, maar de gevaarlijkste vijanden waren van den Staat. Die wenk van van Dam was niet overbodig; want, hunne gevaarlijkheid eens daargelaten, van Dam was de eerste die op hen wees; en bij den last dien ze dan toch tijdelijk kort daarop in de zamenleving veroorzaakten, wij hebben ze als uit het slijk zien opduiken, die ongeroepen volksmenners, op wie alleen toepasselijk was het ‘quo indoctior, eo impundentior;’ en die, niet als eene partij, niet als een spot voor Neêrlands volk, maar als geïsoleerde belagchelijke figuren in de maatschappij, bij 't mislukken hunner pogingen om zich door intrigue of brutaliteit naar boven te werken, omsloegen om te poseeren als martelaars, en eindigden met een politieken zelfmoord. 't Gezond verstand van verreweg het grootste deel der natie was hun te sterk, - maar toch, van Dam had goed gezien, dat er dezulken komen zouden.
Hier eene vraag aan mijnen geachten vriend A. Ising, in verband met blz. 103 van het Leven van van Dam, in het Nederlandsch Magazijn 2. Toenmaals (1849) sleepte

{==296==} {>>pagina-aanduiding<<}

(zoo lezen wij daar, aldus onderschrapt) het burgergezinde Ministerie de Kempenaer-Donker zijn ziekelijk leven nog voort; tot in November van dat jaar het Ministerie Thorbecke aan 't bestuur kwam. - Zoo dit Ministerie niet burgergezind was, wat was het dan? Genoeg: - van Dam voelde zich geroepen, onder dit meer gezonde Bestuur weder zitting te nemen in de Kamer; - en hoe gezond het dan ook ware, in de Bijbladen van 1849 tot 1852 vinden wij een tamelijke reeks van medicamenten, die van Dam vermeende dit meer gezonde Ministerie nu en dan te moeten toedienen 1.
In October 1852 overgegaan in de Eerste Kamer, die hij in Augustus 1848 nog eene nuttelooze complicatie genoemd had, maar waarvan hij 't gewigt nog zou erkennen, korte dagen voor zijnen dood - bleef van Dam ook daar trouw aan zijne liefde voor het land, zijne gehechtheid aan Oranje, zijnen strijd tegen de uitersten. Zijn vlag bleef onafhankelijk van ieder bestuur; maar hoog stak hij die op, waar 't zijn eigen begrip, zijne intime convictie gold ‘vrijheid voor allen, met gezag voor de kroon.’
Het ligt in den aart der zaak, en ook in zijne nadere wijze van beschouwing der zaken, bij het klimmen der jaren (na een zoo werkzaam leven, toch nooit geheel zonder invloed), dat hij daar ter plaatse zijne bezielende stem en zijne wegslependheid niet zoo dikwerf meer kon doen schatten, als in zijn 23-jarig lidmaatschap bij de Tweede Kamer.
Nog eens echter zou ‘de volksredenaar bij uitnemendheid’ als

{==297==} {>>pagina-aanduiding<<}

voor het laatst, schitteren in volle kracht. Mij voegt 't het minst, hier uit te weiden over eene vaderlandsche vereeniging die van 1853 af aan, vier jaren lang mistrouwd, of op de oneerlijkste wijze belasterd, door een vertrouwelijk gesprek tusschen van Dam en mij in November 1851, bestemd werd om in 1856 hare vijanden zegevierend te beschamen. Nog vaak herinner ik mij den man, in Augustus 1856, in 't hart van Neêrlands hoofdstad, ten aanhoore van de duizenden en duizenden getuigen; waaronder zoo velen die hem verstonden, tot op de daken van de met vlaggen en bloemfestoenen versierde woningen. Het was een oogenblik, onvergetelijk voor ieder wiens sympathie toenmaals zuiver was, en die vrij van bijbedoelingen, hulde deed aan de overredingskracht van van Dam, toen hij den Koning de verzekering gaf, van de trouw des geheelen volks, en hij ten slotte de Nederlanders, als kinderen van hetzelfde land, opriep ‘tot het sluiten van een vernieuwd verbond, opdat ons volk groot en krachtig zou zijn, ook zelfs waar zijne landpalen binnen enge grenzen waren beperkt’ 1. Meer dan één der vroeger heftigste tegenstanders van die schuldelooze broederschap, heeft later mij uit vrije beweging erkend, weggesleept te zijn geweest door inblazingen ter kwader trouw; maar tot beter overtuiging te zijn gekomen door de redevoering van van Dam op 27 Augustus 1856.
Terwijl hij nu in de laatste 3 jaren van zijn parlementaire loopbaan, minder op den voorgrond trad, zullen wij hier nog even een vlugtigen blik terugslaan in zijn particuliere leven, vóór wij hem in 't najaar van 1859 vergezellen naar zijn Ravestein, om daar een oogenblik te toeven bij 's mans laatste levensdagen en .... sterven.

{==298==} {>>pagina-aanduiding<<}

Van Dam had inmiddels de poëzy en de letteren niet vaarwel gezegd. In 1832 gaf hij een lied Nederland, waarvan mij zelfs van uitheemschen bodem een afschrift werd gezonden, opdat ik het toch zou kennen. Kort daarna (1833) werd hij tot lid van de Maatschappij der Nederl. Letterkunde benoemd. De Konst- en Letterbode zegt, dat zijne zangen, als kinderen des tijds, ja des oogenbliks, hem toch als populair dichter een verdienstelijken naam verzekeren; en zoo is het. Dat van Dam, ook in zijne laatste levensjaren de lier nog even nadrukkelijk meester was als vroeger het zwaard; vooral wanneer de verontwaardiging over kwalijk geplaatsten spot, of over inconsequente miskenning hem bezielde; dat bewees hij nog in 1856, toen het de waarheid en de eer gold van een vaderlandsch element, dat zuiver was als glas 1. Een aantal zijner gedichten (waaronder velen welligt van de besten) vinden wij in de jaarboekjes voor de Vrijmetselaren, waarin hij een getrouw medearbeider was. Onder zijne menigvuldige politieke vlugschriften hebben wij voor ons twee fransche brochures, een van tamelijken omvang, aan een lid van de assemblée legislative, sur la situation politique de la France 2, alsmede ‘quelques observations,’ 3 waarin (1832) reeds zijn vrijheidszin en strijd tegen de uitersten doorstraalde, als hij zegt: ‘J'ai crû devoir repousser les attaques quotidiennes, qu'on dirige contre le libéralisme et les libéraux. Si je crains la propagande revolutionaire, je ne crains pas moins celle de l'absolutisme.’ Zoo schreef de bevelhebber van de trouwsten onder de verdedigers des lands, met het zwaard nog om de lendenen, in naam en tot steun van Oranje 4.

{==299==} {>>pagina-aanduiding<<}

Wij hebben vroeger gewezen op de gemakkelijkheid waarmede van Dam in de fransche, duitsche en engelsche talen sprak en stelde. Een fransch handschrift van ruim 250 bladzijden folio, in zijne nalatenschap gevonden, is er een vernieuwd bewijs van. Zoo iemand in zijn veelomvattend leven, en door intimen omgang met alle rangen en betrekkingen, stof had tot het schrijven van ‘memoires,’ dan zeker was het van Dam; en, zonder dat hij 't wist, 't verhaal van menig feit, marquant incident of onderhoud, van 's mans lippen opgevangen, is welligt niet voor de geschiedenis verloren. - Van Dam was goedhartig, soms tot op den grens van weekhartigheid; en gaarne erken ik ('t moge mij ten kwade worde aangerekend), dat in mijne betrekking tot hem, mijn onpartijdig oordeel de geopende hand der gulhartigheid wel eens weer sluiten deed, al sloot hij die ook met weerzin, en al ware het dan ook ten koste eener berisping die ik er bij beliep, als hij mij met zekeren wrevel toevoegde: ‘gij ziet ook altijd op de oorzaak, maar 't gevolg van armoede is gebrek; en als er geen gebrek was, men zou immers niet tot mij komen.’ - Er lag nog iets in van Dam dat mij altijd trok. Er zijn er, die geen vierjarig kind eenzaam op een stoep in tranen kunnen zien, of 't wordt hun week om het hart, maar die den man, die hun in 't aangezigt slaat, rustig onder de oogen treden. Die natuur werd bij hem nog gelouterd door een karaktertrek, daar niet iedereen hem in evenaart. Hoe gekrenkt in zijn gemoed, hij kende het woord ‘rancune’ niet. Geen wonder dat hij, bij de rondborstige uiting zijner gevoelens, weleens explicatiën had, waar 't zijne eer gold, die zijn hart zeer deden. Was de questie echter uit, als derden, om hem te believen of zich te gerieven, vermeenden er op terug te moeten komen, hij beschaamde ze

{==300==} {>>pagina-aanduiding<<}

met de opregt gemeende herinnering: ‘wij hebben elkander de hand weder gedrukt, en daarmede houdt alle vete op.’ En die handdruk? - hij hunkerde naar de gelegenheid om dien te bieden, bij de minste zweem van toenadering; want bij de verzoening met wien ook, vond hij er de meeste voldoening door, voor zich zelven. Van Dam had een edel hart. Waar hij, voor wat hem lief was, of waar hij miskenning meende te zien, de belangen van anderen kon voorstaan, aarzelde hij nooit te doen wat hij kon. Men heeft van Dam, op gedekte en onedele wijze voor de voeten geworpen: hij was een man van ambitie. Men toone mij een man van verdiensten zonder ambitie; al ware het dan ook de negative ambitie, er geene te willen hebben. - In 1850 had van Dam gezegd: niet te weten welke naam hem later te wachten stond. Ik ben niet bevoegd, hem op 't einde van zijn loopbaan te qualificeren; maar onwillekeurig dacht ik aan van Dam, bij 't lezen der pleitrede van Berryer pro Dupanloup (15 Maart 1860) waar hij zegt: ‘J'aime ma liberté; celle pour laquelle j'ai lutté toute ma vie; c'est la liberté tempérée par la foi aux engagements, par le respect de tous les droits, par la fidélité à la foi jurée. C'est pour celle-là, que j'ai combattu (j'en ai des témoins vivants) à toutes les époques, pendant toute la traversée d'une longue carrière. C'est la liberté que j'ai defendue, et contre les Rois que j'aimais; et contre tous ceux, dont je redoutais le pouvoir.’ Onpartijdiger oordeel dan het mijne, beslisse wat hieruit van toepassing kan zijn op van Dam, toen hij in October 1859 voor 't laatst als vertegenwoordiger des volks, zijn oordeel gaf, hoe te spreken tot Oranje 1, om na volbragte taak, naar zijn Ravestein terug te keeren.
Gij allen die het voorregt hebt gehad, daar, ook bij verschil van meening, met hem van gedachten te wisselen; of er aan zijne zijde te kouten en te dweepen, gij kent dat plekje, links van het gastvrije huis, onder dat lommerrijk

{==301==} {>>pagina-aanduiding<<}

geboomte, waar de man zich altijd zoo gelukkig, maar dubbel gelukkig gevoelde, als hij er een vertrouwd vriend naast zich had, die hem verstond.
En hij zat er weder in 't najaar van 1859, en hij genoot er nog eens die kalmte, hem er zoo lief, hem zoo noodig, als hij uit het woelige leven, bij 't zoo ligt ontvlambare zijns gemoeds, tot zijne landelijke Penates was ingekeerd. - In den geest zien wij hem er, peinzend gezeten onder dien groep zijner geliefde hooge statige beukenboomen, die hij zoo weelderig wist te beschrijven, als hij ons noodigde, ze in hun vollen zomerdosch te komen zien. Maar ach! - in die weinige zoele herfstdagen, met hunne rood-dorrende bladeren, om en over zijn kruin, van lieverlede den bodem dekkende, thans waren het de bloedige tranen van afscheid die ze weenden over zijn hoofd, na een dertig-jarig zamenzijn, als wisten zij 't, hoe door het gesuis hunner wiegelende twijgen heen, reeds de adem des doods 's mans schedel had beroerd; - als zagen zij 't, hoe de vinger des ‘onverbiddelijken,’ uit het heesterloof aan hunnen voet, den nog argeloozen maar gebukten man reeds aanwees als een prooi voor het graf, als rijp voor hooger leven! - Wie van Dam op zijn Ravestein niet zag, daar niet in vertrouwen met hem toefde, hij heeft hem nooit gekend, nooit het zachtmoedige, het kinderlijke zijns harten op prijs kunnen stellen, zooals op dat lustoord, waar nimmer een schot mogt knallen, omdat er geen dier gestoord, veel minder gedood mogt worden. Het was zijn paradijs des vredes, en hij is er dan ook den 9 Februarij 1860, in vrede met God en de menschen ontslapen.
Korte weken te voren ontving ik zijne laatste letteren. Nog was zijn schrift vast, nog droeg het de blijken van zijn helderen geest; maar de toon was weemoedig, alhoewel vol berusting in den hoogeren Wil, dien hij mij van verre reeds voorspiegelde. Ook namens mijn gezin dat hem liefhad, zond ik hem een woord van bemoediging; en zonder mij te herinneren wat ik schreef, en zonder dat

{==302==} {>>pagina-aanduiding<<}

hij echtgenoot of kinderen er ooit deelgenoot van heeft willen maken, welligt om ze niet te bekommeren vóór den tijd; - de droeve weduwe heeft 't mij gezegd, zij vond van Dam peinzend in zijnen zetel, de linkerhand tot steun onder 't hoofd, in de andere mijn geopend schrift op de knie; en toen zij dien ‘blaauwen brief’ zag (zoo als de goede man mijn schrijven altijd noemde), behoefde zij niets meer te vragen, toen hij in tranen losbarstende, haar zeide van wien die bemoediging gekomen was. Ik ben er dankbaar voor, dat mijne laatste woorden hem lief zijn geweest en goed hebben gedaan.
Van Dam arbeidde sedert niet meer. Voor zoo verre zijne krachten dit gedoogden, hield hij zich onledig met de vernietiging van wat hij vermeende dat met hem voor deze aarde verloren moest gaan; of wel met de Christelijke eenzame inkeering tot zich zelven, vol berusting in wat hij gezegd had bij de nagedachtenis aan Rijk: ‘Er staat geschreven, de mensch gaat naar zijn eeuwig huis’ 1. Toch nog bleef hij gloeijend voor wat hem altijd dierbaar was geweest, zijn vaderland. Het gewigtige ontwerp over de spoorwegen, zooals dit toenmaals bij de Eerste Kamer in behandeling was, zou zijne goedkeuring niet hebben verworven; want korte dagen voor zijnen dood, reeds te verzwakt om (wat in een van Dam niet vreemd zou geweest zijn), zich des noods naar de Curia der Patres conscripti te doen dragen, waar 't van één veto kon afhangen; nog eenmaal werd de stervende, toen hem de verwerping van het ontwerp berigt werd, bezield door de kracht van wat hem de waarheid was, en zich opheffende van zijnen zetel, klinkt daar zijne stemme zoo krachtig, zoo luide, zoo helder als ooit: ‘Goddank voor de toekomst van het land!’
Zóó stierf Edmond Willem van Dam van Isselt.
Amsterdam, Junij 1860.
J.H. Burlage.


{==303==} {>>pagina-aanduiding<<}


Nalezing.

Met de hand op het ijskoude voorhoofd, nog eens beurtelings den blik op 't zielloos gelaat en dan weder op het bezielend paneel, boven 't hoofdeinde van zijn laatste leger, waar de kunst van Couwenberg ons den ontslapene voorstelt, zooals velen onzer zich zijner nog herinneren, aan 't hoofd zijner jagers in het vijandelijke vuur; het viel mij zwaar de getrouwe dienaren zijns huizes zwijgend te wenken, om te naderen tot de vervulling van hun laatsten pligt, opdat hun goede meester kon worden uitgedragen.
Over 's mans bijzetting op den liefelijken akker der dooden te Geldermalsen, kan ik volstaan met de verwijzing naar de verslagen in de Amsterdamsche Courant van 16 Februarij ll.; in de Konst- en Letterbode no. 7 en in de Europa no. 6. In allen wordt echter gesproken over de reeks van Ridderkruizen en onderscheidingen op de rouwbaar gehecht. Deze waren acht in getal: de ridderkruizen van den Nederlandschen Leeuw (1831); van de Militaire Willemsorde 4de klasse (1831); van den Eikenkroon met de Ster (1854); van den Pruisischen Adelaar met de Ster (1857); het Commandeurskruis van den Nederlandschen Leeuw (1842); de Herinnerings-medaille voor de strijders van 1813; die voor de uitgetrokkenen in 1815, en eindelijk het Metalen Kruis.
Om de lijst op te geven zijner lidmaatschappen (hetzij als werkend of als eerelid) in de onderscheidene letterkundige, wetenschappelijke, philanthropische en andere maatschappijen, zou de kortste weg zijn, de vaderlandsche genootschappen slechts aan te stippen, waar hij geen lid van was. - Ook het buitenland erkende zijne verdiensten. In 1843 werd hij Vice-President van de Societé de bienfaisance et de secours te Parijs, en kort daar op, member of the anti-slavery-society te London; en 't is opmerkelijk dat de twee eerste stemmen om eene verzameling of bloemlezing uit 's mans dichtwerken

{==304==} {>>pagina-aanduiding<<}

voor zijne vrienden, regtstreeks van Duitschen bodem tot mij gekomen zijn.
Van de ontboezemingen in dichtmaat, bij het overlijden van van Dam, zijn (zoo ik mij niet bedrieg) de beide hiervolgende nog niet door den druk bekend. Het eerste is van mijn vriend S.J. van den Bergh, het tweede van den heer Auguste Clavareau, beide leden onzer Maatschappij.

	Bij den dood van E.W. van Dam van Isselt, aan zijne weduwe.
Ik heb hem lief gehad, om wien Uw tranen stroomen; 
Hij was me een warme vriend, wiens trouw ik nooit vergeet; 
Ik voel met U, een deel mijns-zelven mij ontnomen, 
Nu hij zijn laatsten strijd, - zijn bangsten ook, volstreed. - 
Toch, wie er leefde als hij, is niet voor de aard gestorven; 
Zijn werk stierf niet met hem, die, man van woord en daad, 
Den schoonsten krans zich voor zijn grafzerk heeft verworven, 
Den lauwer die niet dort, en met geen tijd vergaat. 
Want zoolang Nederland in waarheid vrij zal wezen, 
't Aan adeldom van ziel en menschenliefde hecht, 
Zal elk, die waar gevoelt, den naam met eerbied lezen, 
Des kampioens voor 't licht, des strijders voor het Regt. 
  
S.J. van den Bergh. 



Il aima la Neêrlande avec idolatrie. - 
Tour à tour orateur, où poete, où soldat, 
Le beau nom de van Dam rappèle à la patrie, 
Un tribun à la Chambre, un héros au combat. 
Défenseur de nos droits, par sa mâle éloquence, 
La Justice toujours fut sa première loi - 
Il trouva dans son coeur sa noble récompense, 
Il fut l'ami du peuple et l'ami de son Roi. 
  
A. Clavareau. 






{==305==} {>>pagina-aanduiding<<}






Levensberigt van Mr. Is. da Costa.


Een geest, te groot om zich te sparen, 
Om zich te onttrekken aan den vloed 
Die op hem aanstormt met zijn baren, 
En die met koninklijken moed 
De boosheên die de lucht doorwaren 
Om hart en hoofden in te varen, 
De kracht aan zich beproeven doet; 
Een geest die in de drift der jaren 
En in der dingen wervelkring 
Onwankelbaar op 't punt blijft staren 
Van waar hij al zijn licht ontfing; 
En zonder voor den storm te buigen 
Die alles meêsleept in zijn vaart, 
Van ééne waarheid blijft getuigen 
Die zegevieren zal op de aard, 
In wiens triomf reeds de Englen juichen! 
  
Beets, Herinnering aan Mr. Is. da Costa. 


Aan schrijvers in gebondene rede heeft het ons Vaderland wel nimmer ontbroken. Reeds de kennis aan de oude Letteren, - die voorbeelden op het gebied der vrije kunsten! - eene kennis, zelfs gedurende de middeneeuwen hier te lande

{==306==} {>>pagina-aanduiding<<}

vrij algemeen verspreid, en de rijke bron van poëzy, vooral in het Oude Testament voor de gekerstende natiën geopend, moesten tot navolging opwekken. De Heliand, in den laatsten tijd als de ware Epos des duitschen volks beschouwd, is, zoo al niet van vaderlandschen oorsprong, althans van nederduitsche afkomst. In de eeuw der Hervorming, toen op elk gebied nieuw leven ontwaakte, brak ook in Nederland een nieuw tijdvak voor de dichtkunst aan, en de reis van onzen Hooft naar den zetel der herlevende letteren, zoowel als de navolging van den hoofdpoëet van ‘het fransche Zevengesternte’ 1 door Vondel, gaven een krachtigen stoot aan de opkomst onzer Nederlandsche taal- en dichtkunde in de zeventiende eeuw. Toch heeft de beoefening der oude letteren, evenmin als die der dichterlijke gedeelten des Ouden Verbonds, op onze dichtkunst niet dien bezielenden invloed gehad, dien zij bestemd en in staat waren te oefenen. De Bijbelpoëzy bepaalde zich veelal tot het telkens op nieuw berijmen der Psalmen, waarbij men zich met bekrompene naauwgezetheid aan de meer getrouwe dan dichterlijke Statenvertaling vastklemde; terwijl in de vorige eeuw de bijbelsche levensbeschrijvingen opkwamen, op het voorbeeld van den vromen Hoogvliet, maar met steeds ongelukkiger gevolg berijmd. Op het terrein der Oude Letteren waren het de onechte Dionysius Cato met Ovidius en Seneca, die men, nog meer dan een Horatius of Virgilius, als modellen van smaak en poëzy volgde. De Grieksche Treurspeldichters waren schier alleen bij geleerden van beroep bekend. Onze vaderlandsche poëzy werd veelal ontsierd door een mythologische poppenkraam, die meer eene caricatuur dan eene navolging der Ouden verdient genoemd te worden. De hoogste roem der geleerden was, vloeiende latijnsche verzen te maken, die alom in de Republiek der Geleerden konden ge-
{==307==} {>>pagina-aanduiding<<}
lezen worden. Vondel was en bleef een éénig verschijnsel in onze letterkunde, en vond, toen hij zich ontworstelde aan den overgeleverden mythologischen opschik, weinig navolging, vooral nadat Antonides wederom den geheelen godenhemel der oudheid had teruggevoerd; een sieraad, dat men ook in de hedendaagsche poëzy, vooral op gezag van Boileau, onmisbaar achtte. Op het eind der achttiende eeuw ontwaakte een nieuwe dichtgeest ook in ons vaderland, vooral nadat Herder den ‘geest der Hebreeuwsche poëzy’ had aan het licht gebracht, en hier te lande de Grieksche Letteren beter dan ooit vroeger bestudeerd werden. Wat was er niet te wachten, wanneer eens een jeugdig genie opstond, die

‘Met oostersch dichtèrvuur in de âren, 
Heet als het Libyaansche zand,’ 


en gevormd aan de voeten van Bilderdijk en van Lennep, zich zou laven aan de bron van den éénigen Homerus, dien Mozes der Grieksche wereld, en aan den van oosterschen gloed bezielden Eschylus, wien men om de stoutheid en verhevenheid van zijn genie, te recht bij een Dante en Shakspeare vergeleken heeft; maar vooral aan de heilige Zienders en Zangers van Israël, een' David en Jesaïas, voor wie als ‘aardsche Hemelstichters,’ het heidendom sidderend moet ter zijde wijken? Wat was er te verwachten, wanneer er een Nederlandsche Lamartine opstond, en optrad met eene poëzy, ‘wier genius was de Seraf des geloofs, ruischende van vleugelen en brandende van hart 1!’
Zulk een vernuft heeft Nederland ruim een menschenleeftijd lang bezeten, en verloor het in de laatste dagen der grasmaand dezes jaars; en het is dus niet dan met eerbiedigen schroom dat ik de pen opvat om zijn levensbeeld in eenige trekken te schetsen. Evenwel mocht ik de dierbare taak niet afwijzen. Indien toch een vertrouwelijke en in vele

{==308==} {>>pagina-aanduiding<<}

opzichten broederlijke vriendschapsband, een bestendige omgang van vijf-en-dertigjarigen duur, eenige bevoegdheid geven tot het ontwerpen eener getrouwe beeldtenis, en er daarbij eene diepgevoelde verplichting toe noopt, dan mag eene taak niet worden afgewezen, die anders te zwaar zoude wegen. Het geldt hier eene roeping, ondersteund door de inspraak van dankbare liefde en hartelijke ingenomenheid.
 
Isaac da Costa werd geboren te Amsterdam den 14den Januarij 1798, in de laatste dagen der tweede Nationale Vergadering, ééne week slechts vóór den omkeer van zaken, die de hevige omwentelingspartij, door den geweldigen Daendels ondersteund, aan het bewind bracht: één jaar na de inlijving der Joodsche natie in den naar de nieuwe theoriën hervormden Nederlandschen Staat. Zijne ouders, Daniel da Costa, een geacht handelsman te dezer stede, niet zoo zeer wetenschappelijk gevormd, maar rechtschapen, werkzaam, en niet vrij van eene zekere aangeborene fierheid en onbuigbare standvastigheid; en Rebecca Ricardo, eene bloedverwante van den bekenden Britschen staathuishoudkundige van dien naam, beide tot de aristocratie der Portugesche Israëlieten behoorende, brachten hem op ‘in eene denkwijze, geheel strijdig met den heerschender geest der eeuw’ 1. De oude heer da Costa was aartsvijandig aan den franschen Revolutiegeest, en tengevolge daarvan afkeerig van alle Republikeinen 2. Jaren achtereen voerde hij een aanzienlijken wijnhandel met den ouden heer Capadose: hij behoorde niet tot de naauwgezet-geloovige Israëlieten, ofschoon hij nimmer aan de zoodanigen eenigen aanstoot gaf: zijne echtgenoote,

{==309==} {>>pagina-aanduiding<<}

eene gemoedelijke vrouw in hare godsdienst, was van naauwgezette zeden, en teeder gehecht aan haar eenig kind, op welks buitengewonen aanleg de beide ouders met reden trotsch waren. Van zijne vroege kindsheid af werd de vlugge en levendige knaap door meesters in allerlei vakken onderwezen, en zijn gemoed was nog in lateren leeftijd voor de onophoudelijke zorgen, aan zijne opvoeding besteed, diep erkentelijk. In de Opdracht zijner Poëzy geeft hij aan dien vurigen dank jegens zijn grijzen vader in de volgende woorden lucht:

'k Loonde met geen aardsche schatten, 
Met geen wereldheerschappij, 
Al uw zwoegen, al uw pogen, 
In de vorming van mijn jeugd, 
Immer zwevend voor mijn oogen 
Met het voorbeeld van uw deugd. 


Gloeiende, vurige, opgetogene dankbaarheid, gepaard aan levendige ingenomenheid met zijne voorouders en het voor hen zoo herbergzame Nederland, maakte reeds toen een der hoofdtrekken van zijn edel karakter uit.
Wegens deze met den toenmaals heerschappij voerenden geest der eeuw in felle tegenspraak zijnde opvoeding had Isaac da Costa weinig andere speelgenooten dan den jongen Abraham Capadose, een mede reeds vroeg voorspoedig ontwikkelden knaap, twee jaren ouder dan hij, den zoon van den compagnon zijns vaders, wiens broeder, de lijfarts van Koning Lodewijk, gehuwd was met eene tante van den jongen da Costa 1. Eerlang werd hij, bij zijne ongelooflijk vroege ontwikkeling, reeds op achtjarigen leeftijd op de latijnsche school opgenomen. Daar trok zijn levendig vernuft weldra de algemeene opmerkzaamheid. Zijn blakende geest

{==310==} {>>pagina-aanduiding<<}

wierp zich met volle vermogen op de Oude Letteren, en voor dat hij nog aan de Nederlandsche muze offers kon brengen, bespeelde hij met nog kinderlijke vingeren de Romeinsche lier. In 1811 verliet hij de school met het uitspreken van een door hemzelven vervaardigd latijnsch dichtstuk over de twaalf Werken van Hercules. Heldenfeiten waren het, die toen reeds zijn jeugdig gemoed in dichterlijken gloed ontvonkten. Ook vatte hij destijds eene levendige geestdrift op voor D.J. van Lennep:

‘Wiens kindsheid reeds de roomsche luit deed spreken, 
Niet wagglend in de meesterlijke hand’ 1. 


Nu kwam de Hollandsche Natie van Helmers in het licht, en wekte in het neêrgebogene Nederlandsche volk eene gloeiende, moeilijk bedwongen vaderlandsliefde. Zoolang zich Helmers tot zijne vóór-christelijke bardenzangen bepaalde, hadden zijne verzen den jongen da Costa koel gelaten 2; nu hij in spijt der Fransche gezagvoerders, de heerlijkheid van den lateren Nederlandschen Staat in allerlei vakken van kunst en wetenschap bezong, ontwaakte de liefde en bewondering van den jeugdigen knaap voor Nederlandsche zangen. Het eerste hollandsche gedicht, door hem vervaardigd, was de Lof der Dichtkunst, in 1812; een vers dat door zijnen onderwijzer in het Hebreeuwsch, den heer Lemans, als het werk van een nog zeer jeugdig Israëliet, aan Bilderdijk werd getoond, die er aanstonds behagen in vond. 't Was de breedere uitwerking van een bekend epigram der Grieksche Anthologie op den oudsten en grootsten der Helleensche dichters, voor wien da Costa, van dat hij hem kennen leerde

{==311==} {>>pagina-aanduiding<<}

af, onveranderlijk de levendigste ingenomenheid heeft aan den dag gelegd.
Deze ingenomenheid met Homerus is da Costa zijn geheele leven door bijgebleven. Aan het hoofd der oude letterkunde staat de Grieksche Mozes dáár, als Vader Oceaan, aan wien al de stroomen en rivieren hun oorsprong dank wijten. Bij de hoogere hulde, door onzen Dichter in de onovertrefbare Inleiding tot zijne hymne Voorzienigheid aan zijne dichterlijke en profetische Vaderen gebracht, heeft hij daarin tevens een onvergankelijk gedenkteeken gesticht van zijnen eerbied voor Homerus; en wij zullen zien, hoe hij wederom in zijne literarische Dissertatie 1 het voor de echtheid, oudheid en eenheid der Ilias tegen de moderne beschouwingen der school van Wolff opnam. In den tijd zijner eerste en levendigste vriendschap en gemeenschap met Willem de Clercq lazen de beide dichterlijke geestverwanten den ouden iönischen Zanger met elkander in het Grieksch, en tot op het laatste toe van zijne dagen was da Costa gewoon met innige zamenstemming het gezegde van den eerwaardigen en smaakvollen Jeronimo de Bosch te vermelden: ‘Men heeft mij reeds den ouden Mozes ontnomen, en nu rust men niet, of men moet mij ook den onsterfelijken Homerus ontrukken!’ De aan da Costa eigene dichtsoort, de hymne, is aan de homerische lofzangen ontleend, en nog in zijn heerlijken Zwanenzang De slag bij Nieuwpoort doet zich de grondtoon hooren van den Dichter, die

- het plekjen waar eens Troje stond 
Aan de eeuwigheid vermocht te wijden. 


Toen nu in 1813 het fransche juk afgeschud, en het sints lang in ballingschap omzwervende Huis van Oranje met voorbeeldelooze geestdrift weder ingehaald werd, laat zich de geestdrift in den familiekring van den ouden heer da Costa ge-
{==312==} {>>pagina-aanduiding<<}
reedelijk beseffen. Van Bilderdijks opgetogenheid over die zoolang gewenschte en voorspelde gebeurtenis, getuigde zijn eerlang in het licht verschenen bundel Hollands Verlossing. Was het wonder, dat ook da Costa dit onderwerp in een dichtstuk, vol gloeiende verontwaardiging tegen den afgezworen dwingeland, bezong? De Verlossing van Nederland in 1814 was het eerste dichtstuk dat van den opgetogen jongeling in het openbaar verscheen, en waarmede hij toen reeds op eene waardige wijze aan de zijde van Bilderdijk optrad.
Bilderdijk had op dat tijdstip het toppunt van zijnen roem bereikt. Gedurende de korte regering van Koning Lodewijk had hij van zijn meesterschap schier in elke dichtsoort verbazende proeven gegeven, en in allerlei vakken van Wetenschap diepe blikken geworpen. Toen Helmers in den tijd der diepste vernedering van Nederland onze natie met stouten moed bezong, had Bilderdijk in Felix Meritis profetische toonen doen hooren, die de herstelling van ons Vaderland met een schier bovenaardsch gezag als eerlang op handen aankondigden, en aller gemoed met een geheimzinnige geestdrift vervulden. Die profetie was thans in eene zonneheldere wezentlijkheid overgegaan. Was Bilderdijk in de dagen onzer inlijving in Frankrijk diep ellendig geweest, ook daarin zag men eene lotgemeenschap, met het diepgezonken Vaderland ondervonden, die hem in veler oogen nog eerwaardiger maakte. Van de herstelling van het Huis van Oranje verwachtte men eene of andere uitstekende eer- en dankbetooning voor den Dichter, die zooveel met en voor dat doorluchtig Huis geleden had. Door zijne betrekkingen tot het Koninklijk Nederlandsch Instituut, waarin mannen als een M.C. van Hall, Wiselius, D.J. van Lennep, Falck, Meijer, Jeronimo de Vries zitting hadden, stond hij met personen van overgrooten invloed te Amsterdam in vriendschap en verkeer. Kan het bevreemden, dat Bilderdijk destijds door velen geacht werd de man van het oogen-
{==313==} {>>pagina-aanduiding<<}
blik te zijn? Voor da Costa althans, opgevoed in beginselen zooals wij die in zijnen familiekring aantreffen, moest Bilderdijk de groote vertegenwoordiger van dat zielverheffende tijdsgewricht schijnen. Hij had daarenboven in zijne Kunst der Poëzy onlangs eene bewondering voor de grootsche schim van Homerus aan den dag gelegd, die geheel beantwoordde aan het innerlijkste zielsgevoel van da Costa, en het laat zich dus beseffen, met welk eene innige sympathie de jongeling zich aan zulk eenen meester aansloot!
De kennismaking met Bilderdijk werd weldra gevolgd door omgang met den fijnbeschaafden en echtdichterlijken D.J. van Lennep. Nevens de betrekking tot den beroemden Zanger van den Ondergang der eerste Wareld, was ook deze voor da Costa's verdere levensbestemming beslissend. Door de indrukmakende voorstelling der diepe waarheid van het Mozaïsche verhaal van de Schepping der Wereld uit niet, eene waarheid, tot welke (gelijk van Lennep dit in zijn Collegie over de Algemeene Historie overtuigend betoogde) geen der oude Wijzen - althans der Grieksche Wijsgeeren - had vermocht op te klimmen, maakten de nog bij da Costa heerschende invloeden van een Voltairiaansch deïsme plaats voor diepen eerbied jegens het Bijbelsche geschiedverhaal 1. Eene tweede niet minder opmerkelijke verplichting van da Costa aan den begaafden Auteur der Rusticatio Manpadica, bestond hierin, dat deze hem met den dichterlijken Griek, hem sedert boven alle overige ongewijde zangers dierbaar, met Eschylus, bekend maakte. Bilderdijk, de dichterlijke vertaler van Koning Edipus en De dood van Edipus, zou hem eerder naar Sophocles heen gewezen hebben. Hoe

{==314==} {>>pagina-aanduiding<<}

diep daarentegen van Lennep zijne leerlingen in den geest en het onderscheidend karakter van den eersten der Grieksche Treurspeldichters, wiens veelal bedorven tekst tot zooveel critische taalstudie gelegenheid biedt, wist in te leiden, kan de schrijver van dit Levensbericht uit eigen onvergetelijke ervaring getuigen. Welken indruk de bekendwording met dien meest oosterschen en verhevenen der grieksche dichters op het levendig gemoed van den door oostersch dichtvuur ontgloeiden jongeling maakte, heeft hij eenige jaren later in zijne schoone Ode op het Treurspel op zijne wijze, dat is, grootsch en verheven, bezongen:

Verheven Rei van 's Oudheids Treurspeldichteren, 
Van schoon-, van groot-, van Waarheidstichteren, 
En gij vooral, doorluchte Dichtrenvorst, 
o Eschylus, uw stoute dichtvlucht dorst 
Het spoor tot hooger waarheid banen 
Dan blinde heidnenzielen wanen! 
De zetel van hun valsche goôn 
Schokte op het galmen van uw toon! 
Uit hooger, ja uit hemelsche oorden 
Drong met den klank van uwe woorden 
Een straal van waarheid in het hart, 
Verheffend voor den geest en balsem voor de smart! 1 


Welke was die straal van hooger waarheid, welke den naar waarheid dorstenden jongeling een gids werd naar hemelsch licht? 't Was het albezielende denkbeeld eener alregerende, albestemmende Voorzienigheid Gods, waarvan het eenigermate zelfbewuste noodlot bij de Grieksche Treurspeldichters, vooral bij eenen Eschylus, het besef bij hem opwekte, en dat hij in zijne hymne Voorzienigheid zoo heerlijk bezongen heeft. Zóó werd de Attische tolk der hooge godheid den Israëlietischen jongeling een Verkondiger van ‘den God, die de wereld gemaakt heeft en alles wat daarin is,’

{==315==} {>>pagina-aanduiding<<}

even als het altaar aan den onbekenden God dit in de prediking van Paulus op den Areopagus geweest was 1.
 
Toen da Costa's vader zijnen zoon te Leiden ter studie wilde bestellen, ried hem Professor H.W. Tijdeman, die bespeurd had, hoe warm het hart des jongelings voor des Hoogleeraars vriend Bilderdijk klopte, om in plaats van onmiddelijke vorming aan de Akademie, den jongeling ter geregelde opleiding in onderscheidene vakken, vooral in het Romeinsche Recht, waarin Bilderdijk eene groote vermaardheid had verkregen, aan dezen zijn beroemden vriend toetevertrouwen. Dat onderwijs gaf aanleiding tot allerlei gesprekken, over vele zaken en aangelegenheden van Recht, van Taal, van Poëzy, van Geschiedenis, van Philosophie 2. Toen Bilderdijk in Mei 1817, onder den pijnlijken indruk des gevoels van teleurstelling, 't welk het optreden van den jeugdigen van Cappelle op het hoogleeraarsgestoelte, door den Souverein-Vorst ietwat onbedachtzaam aan Bilderdijk beloofd, dezen moest veroorzaken, besloot, zijn verblijf te Amsterdam met dat in zijne van ouds geliefde Akademiestad, het Bataafsche Athene, te verwisselen, was da Costa zijn' vurig geliefden leermeester derwaarts reeds voorgegaan. Daar opende zich voor hem eene geheel nieuwe wereld. Hij vond er den wakkeren vaderlandlievenden Kemper, een dergenen die den Oranjevorst aan Nederland hadden helpen hergeven, aan wien de kunstlievende Jo. de Vries, die het genie van da Costa reeds vroeg wist te onderscheiden, hem dringend aanbevolen had; - den ouden Smallenburg, die hem het bereids zoo ijverig onder Bilderdijk beoefende Romeinsche Recht nader zoude ontvouwen; - den werkzamen en kundigen, vrijzinnig-oranjegezinden H.W. Tijdeman, wiens achtbare vader onder de

{==316==} {>>pagina-aanduiding<<}

oudste vrienden van Bilderdijk behoorde 1; - en voorts de beide edele zonen van den groothartigen en vaderlandlievenden Staatsman G.K. van Hogendorp, die eerlang zijne warme boezemvrienden zouden worden, en die hij zelf met Bilderdijk in aanraking bracht. Hij vond er eindelijk geheel dien stoet van talentvolle jongelingen, grooter in aantal dan of vroeger of later, die zich op zijn voorbeeld aan Bilderdijks zijde schaarden en zijne hem vurig toegedane school begonnen uit te maken; - vooral Abraham Capadose, den speelnoot zijner vroegste jaren, die hem naar Leiden was voorgegaan, en zich thans aansloot bij Brugmans (wiens bekroonde Lofredenaar hij naderhand werd) gelijk da Costa bij Bilderdijk. Kortom, de kring der medeleerlingen en vrienden van den begaafden Israëlietischen jongeling, bewonderaars van zijne onbegrijpelijke vlugheid, werd hier aanmerkelijk uitgebreid, en de stralenkrans des roems, die den bejaarden Bilderdijk, intusschen door de ondervondene teleurstelling meer dan voorheen prikkelbaar geworden, omgaf, spreidde haren glans tevens over de jongelieden die hem van geheeler harte huldigden, maar ook veelal in zijne stoutste paradoxen navolgden.
Doch, wie zich ook met eerbied rondom den met roem beladen grijsaard vereenigden, geen was er die hem beter begreep dan de dichterlijke, zoo teeder aan zijnen leermeester verknochte Israëliet; geen, op wien het veelbeteekenende woord des duitschen Dichters meer en vollediger toepasselijk was: ‘Gij gelijkt den geest, dien gij begrijpt!’
Die invloed van Bilderdijk was echter, toen da Costa de doctorale waardigheid in het vak der Rechtsgeleerdheid verwierf (ten jare 1818), nog slechts in zijne opkomst. Van

{==317==} {>>pagina-aanduiding<<}

toen af bleef deze tot op zijne promotie in de Letteren ruim twee jaren later, bij afwisseling in de Akademie- of in de Hoofdstad, zijn verblijf houden. Intusschen was Bilderdijk begonnen met de publieke opinie te breken door den heftigen strijd, welken hij aanbond met een aantal meest namelooze aanvallers van zijn achtbaren vriend, den braven en kundigen, waarlijk niet bekrompen of kamplustigen, Nicolaas Schotsman, die in 1819 een Gedenkzuil voor de Synode van Dordrecht had gesticht, zonder zelfs in de verte te vermoeden, dat hem dit door de toongevers van die dagen zoo geweldig kwalijk zoude afgenomen worden. Onder die veelsoortige aanvechtingen en aanvallen (men behoort dit vooral niet uit het oog te verliezen) zijn de meeste gedichten der beide Deelen van da Costa's Poëzy tot stand gekomen, terwijl dat tijdvak van Bilderdijks zijde door de drie Deelen der Krekelzangen werd gekenmerkt.
Voorzeker was de invloed van den Dichter der Krekelzangen op zijn begaafden leerling zeer aanmerkelijk, en beslist was de keuze van dezen, om (gelijk Bilderdijk Schotsman niet onverdedigd had gelaten) ook ‘de Teisterbantsche krijgsbanier zich niet vruchteloos te laten ontplooien.’ Maar die invloed was toch geenzins zoo uitsluitend, als door velen, die Bilderdijk zulk eenen discipel benijdden, geloofd of beweerd werd. Da Costa behield zijne zelfstandigheid, en (zal ik het ronduit zeggen, gelijk ik het meen?) in onderscheidene opzichten was de invloed van den leerling op den voorganger grooter dan omgekeerd. Want da Costa, hoe vurig zijne dankbaarheid jegens den meester die hem innig liefhad, ook ware, volgde Bilderdijk geenzins in alles, gelijk sommige andere zijner volgelingen. Zoo heeft hij zich, bij voorbeeld, nimmer met het Bilderdijksche Natuurrecht, gegrond op het beginsel der onbeperkte behoefte of van den krijg van allen tegen allen, volgens Hobbes, kunnen vereenigen; nimmer heeft hij in de hooge ingenomenheid van zijnen meester met de eeuw van Lodewijk

{==318==} {>>pagina-aanduiding<<}

XIV en XV, met een Corneille, Boileau, Voltaire, of ook met den Duitscher Lessing gedeeld, terwijl hij daarentegen eenen Tasso, Camoens, vooral den gevoeligen Lamartine en onder de Duitschers later eenen J.G. von Herder, verre de voorkeur gaf. En op den minder stijven en gekunstelden, meer natuurlijken, lossen, gevoelvollen dichttrant, dien Bilderdijk sints zijne vestiging te Leiden heeft aangenomen, is da Costa, door hem met vele merkwaardige verschijnselen der negentiende eeuw - bij voorbeeld met het sedert door de beide echtgenooten Bilderdijk zoo hooggeschatte Heldendicht van Southey - bekend te maken, van onmiskenbaren invloed geweest 1. Immers was ook de dichterlijke en edelaardige worsteling van den reeds in den grond des harten geloovigen Israëliet tegen de Godonteerende twijfelzucht van den dolvermetelen Lord Byron, die vaak als door Satanische invloeden scheen beheerscht te worden, aan da Costa geheel persoonlijk eigen, zonder dat eenig daarmede overeenkomstig of analogisch verschijnsel zich bij Bilderdijk voordoet, wiens strijd tegen een' Pope en Delille, tegen een Albert von Haller of Klopstock, een vrij wat minder grootsch en edel karakter vertoonde.

Aanbidden, loven en gelooven, 
Ziedaar den sleutel van 't Heelal: 
De Zon der Waarheid, die van Boven 
Op den getrouwen stralen zal: 


dát was het beginsel der Philosophie, of - wil men liever? - der Theosophie van da Costa. Haar karakter was Apologie der hoogste, der goddelijke, der geopenbaarde waarheid, terwijl bij Bilderdijk maar al te dikwijls de teleurstelling doorschemert, dat hem de oude toestand van Staat en Kerk vóór 1781 ontvallen was, zonder dat de terugkeer van het Huis van Oranje hem hetgeen hij wenschte en wilde had aangebracht. Bilderdijk gevoelde dat zelf, toen hij in 1820

{==319==} {>>pagina-aanduiding<<}

schreef: ‘Laat men mij nu vrij vergeten: ik heb twee leerlingen gemaakt die oorspronkelijk zijn, en geen kopijen of naäpers van hun voorganger, als anderen deden. Mijne vrouw en da Costa zullen de wareld overtuigen, dat Poëzy bij mij nog iets hoogers was, dan 't geen ik mij eigen kon maken, en dat men die de vlerken uitslaat, in geene kooi moet willen sluiten, maar in de ruime lucht brengen, waar hij ze roeren kan’ 1. - De hooge en vurige geestdrift, die da Costa jegens Bilderdijk als zijnen weldoener en tweeden vader betoonde, vooral nadat deze hem, zonder eenigzins zijn gezag te doen gelden, aan de voeten van den eeuwiggezegenden Messias zijner vaderen gevoerd had, is niet de taal van slaafsche navolging, maar veeleer de weleens wat al te hoog gestemde kreet van een gevoel van grenzenlooze erkentelijkheid geweest. Wat Bilderdijk en zijne echtgenoote aan da Costa, hem zelven onbewust, verschuldigd waren, dat zal mogelijk eerst de groote dag der geheimenisonthullende eeuwigheid openbaren!
Ik maakte zooeven gewag van de ingenomenheid van da Costa met den dichter der Méditations Poëtiques. Die voorkeur was gegrond in het blaken van denzelfden oosterschen gloed, die beider diepdoordachte zangen doortintelt, gevoegd bij het verheven gevoel dat zetelt in beider gemoed:

‘Een morgenlandsche lucht (zong da Costa) doorademt uw gezangen, 
En Frankrijks koude spraak herschept ge in poëzy!’ 


Doch wanneer wij die beide Dichters gaan vergelijken, hoeveel verschil toch, bij zulk eene overeenkomst! De Dichter van Mâcon erft met den Bijbel zijner vrome moeder hare onveranderlijke trouw aan den ouderen tak der Bourbons; de Amsterdamsche jongeling ontvangt van zijnen vader, nevens afkeer van het republikeinsche Frankrijk, eene nalatenschap van twee eeuwen der onwankelbaarste gehechtheid aan

{==320==} {>>pagina-aanduiding<<}

de afstammelingen van den grooten Zwijger. Bij beiden, gelijke afkeer van de koude verstandstheoriën der fransche Encyclopedistenschool; maar Lamartine bezingt de Godheid met de taal van eenen Bossuet; Isaac da Costa verheft Jehovahs Voorzienigheid met de toonen van eenen Mozes of David. Beiden worden door een gevoel van sympathie, tot op zekere hoogte, voor de sombere zwaarmoedigheid van den Zanger van Childe Harold en Caïn tot den Britschen Lord aangetrokken, en beiden beantwoorden hem met dichterlijke wederlegging; maar gene onder de banier, vóór hem door eenen Chateaubriand ontrold, deze met den onverdoof baren gloed aan het vuur van een Bilderdijk ontstoken. Bij beiden ontwaakte in het diepst des harten een dorst naar den levenden God, gelijk het hert schreeuwt naar waterstroomen; maar bij den Nederlandschen jongeling wordt die dorst gelescht door de levende wateren van Israëls Profeten en Davids Psalmen: in het gemoed des anderen vindt die kreet allengs evenveel bevrediging in de machtspreuken van den Koran, als in de zangen der gewijde Sioniete. De fransche dichter bezoekt in persoon het land der belofte, maar verliest meer en meer de belofte des eeuwigen levens uit het oog; de nederlandsche zanger begroet het land zijner vaderen slechts van verre in dat aandoenlijke:

Kent gij dat land, waar hoog de ceder wies? 


om het steunpunt zijner hope te vestigen in de heerlijkheid van het nieuwe Jeruzalem. En terwijl een Lamartine schittert op de schouwplaats der omwenteling van 1848 door het bezweren der raauwe kreeten van een oproerig gepeupel, voorspelt en begeleidt da Costa die omkeering door profetische vermaningen en vaderlandsche waarschuwingen. Maar bij zooveel verschil gewis zamenstemming genoeg, om de warme geestdrift van da Costa voor den Zanger der Méditations te verklaren en te rechtvaardigen!
Toen het eerste Deel der Poëzy in het licht verscheen, werd den 2den April 1821 een afdruk van dien Bundel ‘aan

{==321==} {>>pagina-aanduiding<<}

Jonkvrouwe Hanna Belmonte op haar verjaarfeest’ ten geschenke aangeboden, met een gedicht, waarbij de erotische verzen Aan Odilde, zoowel uit een esthetisch als uit een ethisch oogpunt beschouwd, verbleeken moeten:

't Is de aandoenelijke bruidskroon 
die uw minlijk hoofd versiert, 
Pand der trouw die wij ons zwoeren, 
en die dra ons echtfeest viert! 
Kroon, U door mijn hand gevlochten, 
en met wie zich heel mijn hart 
Aan het uw' heeft toegeheiligd 
tot ondeelbre vreugd en smart! 1 


Van de eerste jeugd af hadden zich de beide gelieven met een oog van achting en teerheid aangezien; en haar beeld zweefde den toekomstigen geliefde als een vriendelijk ideaal voor den geest, toen hij twee jaren vroeger zong:

O! mocht mijn boezem eens zich aan uw boezem prangen, 
Naar wie mijn hart vergeefs sints de eerste kindsheid zucht, 
Wier tooverbeeld me omzweeft, wier wezen mij ontvlucht! 
'k Zou door het bruischen heen der opgezette baren 
Mij storten in uw arm; ja, duizend doodsgevaren 
Trotseren om één blik van uw aanminnig oog! 
De roem van oorlogsmoed, de roem der kunst klinkt hoog, 
En zoet weêrgalmt haar stem in vrijgeboren harten; 
Maar ach! wat is dat zoet bij 't heil, ja, bij de smarten 
Der liefde! Lauwerkrans, die 't dichterhoofd omvlecht, 
Was ooit mijn jeugdig hart aan uw bezit gehecht, 
't Waar om u met dat hart der schoonheid aan te bieden! 2 


Toen da Costa en Capadose begonnen waren in het Woord der eeuwige Wijsheid en Liefde de zaligmakende waarheid te zoeken, en de dageraad van een geheel nieuwen dag voor hen doorbrak, kwam de eerstgenoemde tot het stellig besluit, om aan zijne jonge Israëlietische echtgenoote van zijn zielsgeheim onbewimpelde mededeeling te doen. Hoe moest het hem verrassen en verbazen, toen zij, die vroeger

{==322==} {>>pagina-aanduiding<<}

in een Christelijk instituut hare opleiding had ontvangen, en daar nu en dan het Christelijk onderwijs in de godsdienst had bijgewoond, haren zielsgeliefde met tranen van diepe aandoening beleed, dat dezelfde gedachten en overleggingen ook in haar harte waren opgeweld! Den 11den Julij 1821 waren zij in den echt verbonden, nadat da Costa drie weken vroeger den doctoralen titel in de Bespiegelende Wijsbegeerte en Letteren had verworven.
In het begin des volgenden jaars verscheen het laatste Deel der Poëzy in het licht, waarin de Tocht uit Babel eene overlevering behelst, ook in het vervolg onzen dichter steeds dierbaar gebleven, en hier op eene echt dichterlijke, recht aanschouwelijke wijze bezongen. Volgens die overlevering zouden de voorouderen der Portugesche Joden, tot welke onze dichter behoorde, een geheel anderen tak des Israëlietischen volks uitmaken, dan zij die den eeuwiggezegenden Jezus van Nazareth verworpen en gekruist hebben, als zijnde aanstonds, of althans niet lang na de verwoesting van den eersten tempel, naar het verre Tharsis (Spanje en Portugal) uitgeweken 1. Later was onze dichter gewoon daarmede in verband te brengen de begeerte van Paulus om na zijne reize, ondernomen ten einde de liefdegiften der Grieksche Christenen aan de armen van Joodsche afkomst, te overhandigen, eindelijk ook Spanje te bezoeken 2. Ook Bilderdijk heeft deze overlevering, waarvoor nog al het een en ander te zeggen valt, in bescherming genomen 3. Op die overlevering, welke hem meer dan eene mythe was, ziet zoo menige plaats zijner gedichten: dáár bij voorbeeld, waar hij van zijn voorgeslacht zingt:

{==323==} {>>pagina-aanduiding<<}


't Zag den val van Sions vesten, 
't Bracht van de oevers van d' Eufraat 
't Diep vervallen koningszaad 
Naar de verste kust van 't Westen! 
't Voerde 't ridderlijk rapier 
Onder Portugals banier, 
En, de afgodendienst ontvloden, 
Week het van 't Hesperisch strand 
Naar 't herbergzaam Nederland, 
In de duisternis der Joden! 1 


Voorts onderscheidt zich deze bundel door de heerlijke, inderdaad onvergelijkelijk verhevene hymne Voorzienigheid, waarin het denkbeeld van den Israëlietischen Jehovah, als den Schepper en Regeerder aller werelden, wiens Engelenscharen geheel de schepping beheerschen, vervullen en bezielen, overal op den voorgrond staat. Nog munt daarin bijzonder uit, de reeds vermelde dichterlijke bestrijding der Godonteerende door twijfelzucht ingegevene woorden, die Lord Byron zijnen Satan in den mond legt, door een' Rei van Engelen, Waarheid en Zedelijkheid naar de wijze der oude Treurspeldichters handhavende; eene theodicee, welke de bedenkingen des ongeloofs en der ongodisterij oplost, op grond (even als bij Klopstock) der eindelijke zaligheid van alle schepselen, met het oog waarop hij zingt:

Licht en duister, vrede en oorlog, hel en hemel, liefde en haat, 
Maken één muzijk voor God uit, onderworpen aan één maat; 
En de Duivel is een wanklank die zich oplost in 't akkoord, 
Dat het laatste Laatst der dagen in zijn volle ontwikkling hoort! 


Doch de toen reeds geloovige Dichter voegt daarbij deze uitdrukkelijke opmerking: ‘Deze mijne wederlegging geloove ik te berusten op gronden van goddelijke openbaring; althands, ik zoude gruwen van het denkbeeld, iets te hebben nedergeschreven, daarvan onafhankelijk. Doch voor wie mijne oplossing van de drogredenen der Booze Wezens, die

{==324==} {>>pagina-aanduiding<<}

de Engelsche dichter tot zijne tolken schijnt te maken, aannemelijk vinden moge, dient vooral aangemerkt, dat deze en alle andere oplossingen van het menschelijk verstand, behooren te zijn ondergeschikt aan dat allesomvattende geloof des harten, waarin de rechtvaardiging Gods, buiten de medewerking eener bekrompene redenering geschiedt, en op hetwelk alle de aanvallen eener gewaande filozofie afstuiten, schoon ook de tijd nog niet daar is, waarop de verborgenheden der Wijsheid Gods ook voor de oogen van het verstand zullen geopend worden’ 1. Een bewijs, indien het nog noodig ware, dat, zoo onze dichter later de deterministische beginselen bestreden, en de vrijheid van den mensch nevens de onbeperkte almacht Gods, gelijk ook de blijvende goddelijke gerichten over eene in opstand volhardende demonische wereld gehandhaafd heeft, die verdediging niet aan een eenmaal aangenomen onveranderlijk vooroordeel mag toegeschreven worden.
Nog één vers der Poëzy was toongevend voor zijne volgende loopbaan.

Voor mij! één doel slechts heeft mijn leven! 
Eén uitzicht vult geheel mijn ziel! 
En moog mij de adem eer begeven 
Dan dat dit uitzicht mij ontviel! 
't Is: met der Dichtkunst geestverrukking 
Het ongeloof en zijn verdrukking 
Omver te stoten van zijn troon! 
Hij die de Goliaths doet treffen, 
Kan de Aard van 't ongeloof ontheffen 
Door éénen dichterlijken toon! 


In die woorden kondigt zich de toekomstige bestrijder van Strauss vooruit reeds aan. Van hier af opent zich een nieuw tijdperk in zijn leven: de Apologie der goddelijke Israëlietisch-Christelijke Openbaring tegen de aanvallen des

{==325==} {>>pagina-aanduiding<<}

hoe ook vermomden ongeloofs, met het ondubbelzinnig uitgesproken doel, om dat ongeloof onder alle zijne vormen en gedaanten, met alle de hem geschonken gaven en middelen te bekampen. Hier zag hij zich als van God zelven eene bepaalde levensroeping aangewezen, en van daar dat geen smaad of tegenspoed hem ooit zóó diep gesmert, zoo grievend teleurgesteld heeft, als dat die goddelijke roeping, waarvan het besef hem zoo levendig had aangegrepen, niet door de Christenheid in het algemeen - vooral dat zij niet door hare Voorgangers en Leeraars, omdat men in bijzaken verschilde - begrepen werd! 1
Doch wij moeten, alvorens tot zijnen plechtigen doop op het einde van datzelfde jaar 1822 te komen, nog eerst eenigen tijd in zijne geestelijke ontwikkeling teruggaan.
Het was Bilderdijk geweest, die het oog van den naar waarheid dorstenden kweekeling zijner Zangster, dien hij als zijn Voedsterzoon beschouwde, op de eeuwige heerlijkheid van den Zone Gods wees. Voor die weldaad is de gloeiende dank van dat voor dankgevoel zoo diep gevoelig gemoed hem, geheel zijn volgend leven door, onverflaauwd ten deel gevallen. Hoort, hoe hij dien dank in een treffend vers Aan Bilderdijk uitspreekt:

Ja, 'k roem op uw gena, gezegend Alvermogen! 
(O! dat dit roemen door heel de Aarde wierd gehoord!) 
De schel des ongeloofs viel eensklaps van mijn oogen, - 
'k Werd Christen ..... God van heil, bezegel dit mijn woord! 2 

{==326==} {>>pagina-aanduiding<<}

't Was daartoe, dat de hand der alvoorziende goedheid 
Van de eerste kindsheid af mijn dagen strekken deed! 
Want ach! die kindertijd, voor andren zoo vol zoetheid, 
Was mij een bronwel van verteerend boezemleed; 
En 't rusteloos gevoel dat toen mijn ziel bezwaarde, 
Bleef drukkender dan ooit mijn sombre jonkheid bij, 
Ik vroeg om laafnis bij den hemel en bij de aarde - 
Den hemel kende ik niet, en de aarde haatte mij! 
Toen leidde mij Gods gunst tot U, mijn vriend, mijn vader! 
Ik zag U, en mijn hart ging open voor de hoop. 
Uw wijsheid vormde mijn verstand en hart te gader; 
Uw hand ontsloot voor mij een nieuwen levensloop! 


Dus was het in 't gemoed van da Costa gesteld, toen hij, gelijk wij gezien hebben, in den zomer van 1821 in het huwelijk trad. Aanvankelijk namen nu de jeugdige echtelingen hun intrek in de ouderlijke woning, waar in het begin des volgenden jaars (den 22sten Febr. 1822) de oude heer da Costa overleed, niet zonder een zeker voorgevoel, dat zijn eenige zoon, die zijn roem en hoop was, nog eenmaal, gelijk hem dit moest voorkomen, het geloof zijner vaderen verzaken zou. Na dat sterven had de zoon, uit kinderlijke hoogachting voor zijns vaders nagedachtenis, voorgenomen het bij de Israëlieten in gebruik zijnde rouwjaar met alle de gewone plechtigheden door te brengen, gelijk hij werkelijk in de eerste weken elken morgen vroeg het gebed voor den afgestorvene in de Synagoge deed. De volgende zomermaanden werden in het bekoorlijke Zeist in gezellige kringen doorgebracht, maar met een steeds rijpend voornemen om ten gezetten tijde den naam van Christus, dien de jeugdige echtgenooten voor hun hart hadden leeren kennen, ook opentlijk en als voor het oog van hemel en aarde te belijden. Eene onvoorziene omstandigheid in het familieleven van Dr. Capadose, die tot gelijke overtuiging gekomen, ook aan diezelfde plechtigheid verlangde deel te nemen, bespoedigde het besluit 1. Nu begaf zich da Costa

{==327==} {>>pagina-aanduiding<<}

met zijne jeugdige echtgenoote den 23sten Sept. naar Leiden, en begonnen zij reeds drie dagen later het bijzondere godsdienstonderwijs van den eerwaardigen predikant Lucas Egeling aan diens huis te ontvangen. Reeds den 17den der volgende maand legden Dr. Capadose en de Heer en Mevrouw da Costa gezamentlijk hunne geloofsbelijdenis af, en werden den 20sten op de plechtigste wijze in de Pieterskerk te Leiden door den heiligen doop der Christenkerk ingelijfd 1. De Eerw. Egeling genoot de algemeene achting onder zijne geloofsgenooten, en ofschoon er in eenige opzichten nog al aanmerkelijk verschil van standpunt tusschen den leeraar en zijne reeds tot eene zelfstandige overtuiging gekomene leerlingen moge geweest zijn, de hoogachting en erkentenis van da Costa voor den waardigen man spreekt luide uit een schoon vers aan hem gericht, en later in de Zangen uit verscheidenen leeftijd openbaar geworden, eindigende met deze aandoenlijke woorden:

Bid voor ons, dat de Doop, ontvangen van uw hand, 
Niet opdorre in ons hart, maar 't immer blijv' besproeien, 
En als een morgendaauw de pas ontloken plant 
In liefde door 't geloof voor 's Hemels hof doe bloeien! 2 


Na zijnen doop en dien zijner echtgenoote heeft da Costa zich te Amsterdam, de stad zijner geboorte en eerste vorming, gevestigd. Weldra hield hij zich bezig met het voordragen aan eenigen zijner vrienden aldaar van de denkbeelden, door hem uit het onderwijs van Bilderdijk geput over taalwetenschap in het algemeen (waartoe zijne kennis van een tiental talen hem overvloedige gelegenheid gaf) en over

{==328==} {>>pagina-aanduiding<<}

den aard en het onderscheidend karakter onzer moedertaal in het bijzonder. Vervolgens behandelde hij op diezelfde wijze de worstelingen over de leer van zonde en genade, zoo als die eerst op de Kerkvergaderingen van Carthago, Milevum en Oranje, later, in de zeventiende eeuw, in ons vaderland hebben plaats gehad. De eerstgenoemde Voorlezingen zijn nimmer in het licht verschenen, mogelijk omdat hij daarin nog al eens in gevoelen van zijn geëerden leermeester Bilderdijk afweek. Van de laatstvermelde zijn door den Auteur enkele gedeelten voor de pers bewerkt en uitgegeven in De Sadduceën en de beide stukken Inlichtingen over het karakter van Prins Maurits, en Over de Rechtspleging van Oldenbarnevelt; stukken, die niets dan tegenstand en bestrijding ontmoetten in dagen, ‘toen men ons (gelijk de verdienstelijke Prof. Tydeman niet onaardig opmerkte) 1 eene eendracht en onzijdigheid voorhield, strekkende om van Oranje geen goed en van deszelfs tegenstanders geen kwaad te zeggen.’ Doch voor dat deze geschriften, die zulk een storm van tegenstand verwekten, nog werden in het licht gegeven, verscheen in 1823 te Leiden het meest geruchtmakende van al zijne Werken, de Bezwaren tegen den geest der Eeuw; een geschrift, waarvan hij veertien jaren later de strekking met deze woorden opgaf: ‘het boeksken der Bezwaren was de uitboezeming van een gemoed, dat zijn gevonden God en Zaligmaker, in de wereld, die Hij kwam behouden, die Hij weldra komt oordeelen, niet als Koning en Heere zag gehuldigd, maar bij alle inrichtingen en bedoelingen in onzen tijd meer dan immer uitgesloten en verloochend’ 2. Wanneer wij dit geschrift

{==329==} {>>pagina-aanduiding<<}

thans, na een verloop van 37 jaren, onvooringenomen lezen, bespeuren wij gewis den moedigen, wel eens óvermoedigen leerling des gekrenkten verdedigers van Schotsman, die menigen paradox van zijn aan den nieuweren tijd vreemd geworden meester met al den gloed van het levendigste gevoel voor de heldeneeuw des middeneeuwschen Christendoms en die der Kerkhervorming, zonder vrees voor daarbij onvermijdelijke eenzijdigheid uitwerkt; maar toch ook den ridderlijken Apologeet van sedert den tijd der zoogenaamde verlichting (de ‘Aufklärungsperiode’) miskende waarheden; den warmen voorvechter van eene eeuw (die der Hervorming) toen alle belangen zich rondom het belang der herborene Kerk van Christus schaarden. Het is zoo, dat da Costa destijds, gedachtig aan dat veelbeteekenende woord van Bilderdijk: ‘Wie Paradoxen vreest, heeft de waarheid niet lief,’ 1 weleens zekere voorliefde voor het paradoxale aan den dag legde, en soms miskende wat in de negentiende eeuw goeds gesticht, althans goed bedoeld werd; maar de hoofdstrekking was toch de strijd voor het door de Encyclopedistenschool verloochende of ondermijnde Christendom. En menigeen, aanvankelijk door den paradoxalen vorm afgeschrikt, heeft naderhand moeten erkennen, dat er toch in de Bezwaren meer waarheid was geweest dan velen destijds wilden gewonnen geven. Zelfs voor Bilderdijk, die in zijne jeugd van den invloed der vernuften van de achttiende eeuw niet geheel vrij was gebleven, heeft deze strijdvoering van da Costa hare zeer nuttige zijde gehad 2. Hij zelf gevoelde dit, en vandaar zijne warme en welgemeende toejuichingen!
Het volgende jaar bracht aan da Costa en zijne echtge-
{==330==} {>>pagina-aanduiding<<}
noote uitnemende en nog ongekende zegeningen. Zijne schoonzuster, vervolgens ook zijne bedaagde schoonmoeder, werden tot geloofsovertuiging gebracht van de waarheid die in Christus is. Zij ontvingen beide onder de bediening van den Eerwaarden P. Chevallier in de Waalsche kerk te Amsterdam den vurig begeerden Christendoop. Mevrouw Belmonte op haar 67ste jaar tot de Christengemeente toegedaan, werd, juist op den dag toen zij zich herinnerde twee jaren vroeger belijdenis te hebben afgelegd, overgebracht in de ruste die daar overblijft voor het volk van God; terwijl hare dochter vijf jaren later door de naauwste banden werd verbonden aan den man harer keuze, den eenig overgeblevenen zoon des leeraars 1.
Van eenigen tijd vroeger dagteekende het ontstaan der teedere verknochtheid van da Costa met een hem steeds dierbaar gebleven boezemvriend, wien een diep gevoel voor poëzy, niet minder dan aan onzen Dichter, eigen was. Welk eene warme, innige, vertrouwelijke vriendschap heeft er niet bestaan tusschen Isaac da Costa en Willem de Clercq, en welk een grond van eenstemmigheid werd er niet gevonden in beider eensgezind gemoed! Bij beiden een gloed van geloof en liefde voor den Christus hunner hope; in beider gemoed een rijkdom van poëzy, die als een bergstroom daarhenen bruischt; een geopend gemoed voor al wat groot is en edel; een barmhartig mededoogen met de kwalen en smarten van natuur- en landgenoot. Bij den een' en den ander een biddend leven, een kinderlijk vertrouwen op God, den Verbondsgod van Israël en de Christenheid; een gevoel van vreemdelingschap op deze bezoedelde en zondige aarde. Maar bij da Costa heerschte meer mannelijke heldenmoed: in de

{==331==} {>>pagina-aanduiding<<}

Clercq woonde meer vrouwelijke teederheid; bij den eersten sprak doorgaans de bezielde zanger van het Oosten: in den ander openbaarde zich eene der gevoeligste zielen van het Westen; bij genen deed zich het gezag van den leeraar der Wetenschap hooren: bij dezen de uitboezemingen van een hart, dat niet minder behoefte had aan het gevoel van vrijheid als aan het bezit der waarheid. De een was de man der aanschouwing, de ander die des gevoels, doch zoo, dat de eigenschap die bij den één' heerschende was, ook bij den ander' geenzins ontbrak. Er had echter door de vestiging der Nederlandsche Handelmaatschappij, bij welke de Clercq eerst Secretaris, daarna Mededirecteur was, van 1823 tot 1830 eene scheiding der beide vrienden plaats, die door eene allerbelangrijkste levendig onderhoudene briefwisseling veelzins vergoed werd, en die voor da Costa vooral belangrijk was in dat zevental jaren, toen hij van de zamenleving, in welke de Clercq zich dagelijks op de onbekrompenste wijze bewoog, door uiterlijke omstandigheden afgezonderd leefde 1.
Hetgeen in dien tijd velen in da Costa ergerde of griefde, was, dat terwijl de Clercq door de verrukkelijkste dichterlijke improvisatiën vriend en vreemdeling boeide, de eerste - ten gevolge zoo als sommigen beweerden, eener steile orthodoxie, of gelijk anderen meenden, van een bekrompen mysticismus - de dichtkunst, voor welke hij vroeger zoo veel beloofde, scheen te verzaken en te veroordeelen, en dat hij, sedert de uitgave van het laatste Deel zijner Poëzy de edelste der kunsten had vaarwel gezegd voor een dor en onvruchtbaar twistgeschrijf, zoodat hij van 1822 af tot omstreeks 1840 toe, aan zijne waarachtige roeping ontvallen, zich grootendeels voor de wereld nutteloos gemaakt had.

{==332==} {>>pagina-aanduiding<<}

Kon men dan God niet vreezen en dienen zonder eene zoodanige kloosterachtige zelfsdooding? - Wat heeft men van deze aanklacht te denken?
Ofschoon de ten jare 1847 uitgegevene Zangen uit verscheidenen leeftijd hebben doen zien, dat er sedert 1822 bijna geen jaar verloopen is, in hetwelk da Costa geene verzen ontboezemd heeft, van welke sommige althans voor vele vroegere niet behoefden onder te doen 1, het is toch onmiskenbaar, dat het zevental jaren, sedert de uitgave der Bezwaren verlopen, tot de op dichterlijk gebied minst vruchtbare van da Costa behoorde. Toch mag men dit verschijnsel aan geene bekrompenheid van stelselzucht of bedorven mystiekerij toeschrijven. Afgeschrikt door den algemeenen kreet van verontwaardiging ten gevolge van het verschijnen der Bezwaren en Sadduceën opgegaan, hadden zich de dichters en letterkundigen van da Costa teruggetrokken. Ook Egeling had met den schrijver der Bezwaren gebroken. Jer. de Vries en D.J. van Lennep zagen hem niet meer. Een meer beperkte kring van vrome vrienden en vriendinnen, voor een gedeelte van den minbeschaafden stand, maar voorstanders van de oude beginselen in Kerk en Staat, sloten zich bij hem aan. Hun was het geenzins om Eschyleïsche poëzy, wel om godsdienstige stichting te doen, welke zij eerst zochten in eene huiselijke zondagsavondgodsdienst, door da Costa enkel voor zijne huisgenooten gehouden, daarna in steeds meer bezochte gezelschappen van stichtelijken aard,

{==333==} {>>pagina-aanduiding<<}

waar hij - aanvankelijk niet dan noode en om te voldoen aan een uitgedrukt dringend verlangen - voorging. Om aan zoodanige hem kenbaar gewordene behoefte wel te beantwoorden (thans was dit zijne eenige maatschappelijke werkzaamheid!) leide hij zich nog meer dan te voren op grondige Bijbelkennis toe, en gaf voor de weinige meer wetenschappelijk gevormde vrienden, die hem nog niet verlaten hadden, wekelijksche Voorlezingen over de Handelingen der Apostelen, in de jaren 1826 en 1827 in het licht verschenen 1. Bij deze en vroegere voorlezingen hield hij wel eens zulke uitweidingen over de gebeurtenissen van den dag, als later aan zijne geïmproviseerde voordrachten veelal eigen waren, vooral wanneer gebrek aan tijd tot voorbereiding, door langdurige bezoeken, hem belet hadden zich op het eigentlijke onderwerp van behandeling met volledige grondigheid voor te bereiden. Want hij kon het niet van zich verkrijgen, iemand af te wijzen die om raad of geldelijke hulp - zoolang hij die verleenen kon - verlegen was. Hij liet zich dan soms zeer vrijmoedig over het toenmalige slechts in schijn vrijzinnige regeringsbeleid uit; want veel sympathie gevoelde hij, tegenover de handelingen van Willem I, voor het standpunt van G.K. van Hogendorp, den destijds in blakende ongunst bij den Koning geraakten Staatsman. ‘Gij zult het (op deze of dergelijke wijze liet hij zich eens als in profetische geestdrift uit), zoo God U 't leven spaart, nog eens zien, mijne lieve vrienden! Willem I zal gedetesteerd (en geen Koning meer!) sterven!’ Dat woord maakte een voorbeeldeloozen indruk. Het gerucht ging uit, dat

{==334==} {>>pagina-aanduiding<<}

da Costa eene zamenzwering tegen den Koning had aangekondigd. Een achtbaar, thans reeds overleden Magistraatspersoon, trok zich geheel uit den vriendenkring terug. Men beschouwde het huis van da Costa als verdacht, en de Burgemeester van Amsterdam kreeg in last, om zich door de geheime politie wekelijks verslag te doen geven van de personen die zich ten huize van da Costa lieten vinden. Da Costa's vroegere vriend, de Directeur van politie Mr. S. Ipz. Wiselius, schreef Een blik op de Sadduceën van Mr. I. da Costa, en de Recensenten riepen als om strijd: ‘Dat was geen blik, maar een bliksem op de Sadduceën!’ - Weinig dacht voorzeker de waardige Burgervader, die genoemden last kreeg (Jkhr. D.W. Elias), dat eenige jaren later een der trouwe hoorders van da Costa (de Heer P. Huidekoper) zijn opvolger zou wezen, en dat nog eenige jaren daarna een later Opvolger bij de geopende groeve den lof van den dichterlijken Vaderlander verkondigen zou! Maar juist die wel wat onvoorzichtige uitdrukkingen, welke da Costa in 1823 of 1824 zoo verdacht gemaakt hadden, deden in 1830, toen zijne voorspelling gedeeltelijk, en in 1840, als zij nog verder verwezentlijkt werd, de opmerkzaamheid op da Costa onbegrijpelijk toenemen. Ofschoon hij toch tot in 1830 bijna geheel op zich zelven of althans met zeer weinige vrienden in betrekking gebleven was, namen op het einde van 1830 een zeer menigvuldig aantal der aanzienlijkste en meest begaafde ingezetenen van Amsterdam deel aan zijne aangekondigde voordrachten over Vaderlandsche Geschiedenis en Taal, onder welke ik hier alleen de namen der reeds overledene mannen, van P. Huidekoper, later Burgemeester van Amsterdam, en de Hoogleeraren D.J. van Lennep, P.J. Voûte en Abr. des Amorie van der Hoeven zal behoeven te noemen. De strijd tegen het Belgische liberalismus had de polemiek van da Costa tegen de Liberalen, een tiental jaren vroeger gevoerd, populair gemaakt, vooral toen men gezien had, dat die ijver geenzins

{==335==} {>>pagina-aanduiding<<}

eene lofspraak op de autocratie van Willem I in zich sloot, en dat het hem aan ware liberaliteit geenzins ontbrak.
Het volgende tiental jaren (1830 tot 1840) heeft da Costa, behalven zijne jaarlijks voor eenen nu eens meer, dan minder talrijken kring gehoudene historische en literarische Voorlezingen 1, aan eene onvermoeide studie deels van den Bijbel, deels van de Historie des Vaderlands besteed, en daardoor zijne voornaamste later in het licht gegevene hoofdwerken voorbereid, maar inzonderheid aan eene zeer zorgvuldige studie der profetische Schriften des O.V., die hem langzamerhand heeft geleid tot zijn zoogenaamd Chiliasme, hetwelk men dus verkeerdelijk als een overblijfsel van joodschen zuurdeesem beschouwd heeft 2. Men moge zijne uitkomsten verwerpen, niet geoorloofd is het zich de bestrijding gemakkelijk te maken, door aan eene onderstelling plaats te geven, welke met de ware toedracht der zake in strijd is.
Geene studie echter van da Costa gedurende al dien tijd was merkwaardiger, rijker in verrassende uitkomsten, meer kenschetsende voor geheel zijn denken en dichten, tevens ter openbaring der kracht van divinatie (men vergunne mij het woord!) welke in dien schranderen en vindingrijken geest

{==336==} {>>pagina-aanduiding<<}

lag, dan zijne bearbeiding van Bilderdijks meesterstuk De ondergang der eerste Wareld. Dat dichtwerk had - sedert ik het in 1824 door den Hoogleeraar van Lennep leerde kennen - het voorwerp mijner levendigste belangstelling uitgemaakt. ‘Niet licht (had Bilderdijk geschreven) zal men zich uit dit voorgedeelte een denkbeeld maken van 't geen ik met Segol of zijne Zilpa voor heb; en misschien weinig beter, wat gewichtigen rol de ongelukkige Elpine of haar hooge minnaar te vervullen heeft. Voorbereiding ziet men zekerlijk gemaakt om Noach op te doen treden; maar hoe, blijft voorzeker den lezer een raadsel, zoowel als de algeheele verwikkeling, die van oogenblik tot oogenblik groeien moet, en hare ontknoping in eens bereikt als het oogenblik der verdelging daar is; waarvan het ontzettende met eene duidelijkheid van voorstelling gepaard moet gaan, die geheel de vorming der aarde tot grond heeft, in wier gantsche wording de lezer vooraf moet ingelijfd worden.’ Waar was de Edipus te vinden, die zich onderwinden zou, dit raadsel te raden? Te vergeefs had ik mij tot de Heeren D.J. van Lennep, Jo. de Vries en Wiselius gewend, die Bilderdijk een gedeelte des dichtwerks in de Tweede Klasse des Instituuts hadden hooren voordragen, om te vernemen of de Dichter wellicht dáár zijn ontwerp had bekend gemaakt. Ik liet ook da Costa geene rust, tot hij eindelijk in den winter van 1836 op 1837 eene reeks van Voorlezingen over Bilderdijks Epos aankondigde; en met welk een bewonderenswaardig gevolg! Nooit wellicht is een dichter zoo diep in den geest van zijn voorganger, een leerling in dien van zijn leermeester, doorgedrongen. Jaren lang heeft echter nog de stof en bearbeiding de gedurige inspanning van da Costa's geest blijven uitmaken. Een- of twee-en-dertig jaren nadat Bilderdijk een gedeelte van zijn Heldendicht (den Tweeden Zang) in de Tweede Klasse des Instituuts (den 24sten Mei 1810) had voorgelezen, deelde da Costa in diezelfde Klasse zijne aanteekeningen op een gedeelte van den Derden Zang,

{==337==} {>>pagina-aanduiding<<}

als proeve van bewerking mede, en onderscheidene leden, die Bilderdijk gehoord hadden, konden nog hunnen bijval aan da Costa betuigen 1.
Van dien tijd (1838) is ook zijne schoone en belangwekkende vergelijking van Goethe en Bilderdijk, die eerst in de Stemmen en Beschouwingen, daarna (in 1847) in de uitgave van Bilderdijks Epos, eene plaats gevonden heeft 2. Welk eene diepe studie van den grooten frankfortschen dichter en denker die verhandeling verried, doet de lezing aanstonds in het oog vallen. Ook in de waardering van het raadselachtige tweede gedeelte van den Faust verloochende zich de scherpzinnigheid van den Edipus niet, die het Ontwerp van den Ondergang der Eerste Wareld geraden had, gelijk ik op grond van herhaalde gesprekken kan verklaren.

{==338==} {>>pagina-aanduiding<<}

Door deze en andere literarische studiën was het laatste tijdperk van da Costa's dichterlijke loopbaan, hetwelk met de Vijf-en-twintig jaren aanving, voorbereid. De nieuwe dichtsoort, met welke hij toen optrad, was historischpolitisch. De groote verschijnselen en beslissende tijdsgewrichten der geschiedenis, en de zedelijke en staatkundige toestanden der volkeren, werden daarin met eene aanschouwelijkheid geschilderd, die telkens van zijne groote gave van intuïtie getuigde, terwijl daarbij een staatkundig doorzicht aan den dag kwam, dat, gevoegd bij zijne gave van divinatie, soms tot het malen van profetische vergezichten geleidde. Zoo heeft zijn lied: Wachter! wat is er van den nacht? reeds in 1847 een kennelijk voorgevoel van de groote omwenteling des volgenden jaars in Frankrijk uitgesproken.
Tot dit bij hernieuwing optreden als dichter heeft onzen da Costa het lidmaatschap des Instituuts aanleiding gegeven. Een twaalftal jaren, van 1839 tot 1851 was hij lid der Tweede Klasse van dat geleerde lichaam, waarin hij tweemalen het Voorzitterschap heeft bekleed en in onderscheidene commissiën bij herhaling is werkzaam geweest. Hij stelde dat lidmaatschap op hoogen prijs, vooral ook wijl het, door hem in 1840 den plicht op te leggen om in eene openbare zitting het woord te voeren, hem tot de sints jaren veelal rustende gave voor poëzy in dichtmaat terugbracht, en alzoo het besef van een gedeelte zijner levensbestemming weder verlevendigde. Want daar hij in het Instituut als dichter gekozen was (de dichters waren destijds nog niet als zoodanig uit het hoogste wetenschappelijke lichaam des rijks uitgesloten!), achtte hij het van zijne roeping, in de openbare zitting met poëzy op te treden; en van daar dat tweede tijdvak zijner dichterlijke loopbaan, 't welk zich met den Slag bij Nieuwpoort gesloten heeft. Voor het bestaan des Instituuts streed hij met leeuwenmoed, en zeker heeft het hem in 1855 diep gegriefd, dat hij in de nieuw opgerichte

{==339==} {>>pagina-aanduiding<<}

Letterkundige Afdeeling der Koninklijke Akademie van Wetenschappen niet benoemd is geworden 1.
In het jaar 1844 bewees da Costa aan het Vaderland, aan den Koning en aan 's Lands Hooge Regering een gewichtige dienst door de uitgave zijner brochure: Nederlanders! blijft vereenigd met het oog op God! welke niet weinig heeft bijgedragen tot bevordering van het volteekenen der zoogenaamde vrijwillige leening van 1844; een maatregel, die zooveel invloed op het herstel van 's lands finantiën heeft gehad. Het ontbrak ook in den kring zijner bekenden en vrienden (althans in ruimeren zin opgevat) niet aan dezulken, die gaarne zouden gezien hebben, dat hij zich aan de tegenstrevers der toenmalige Regering gunstig hadde betoond. Maar hij hechtte niet zooveel aan geldelijke middelen, om door de weigering van ruime medewerking Koning en Vaderland in de bestaande ongelegenheid te laten. Men heeft dan ook te 's Gravenhage erkend, dat zijn invloed voor het slagen van den maatregel niet onverschillig was geweest; en een hartelijke handdruk van den voor die medewerking erkentelijken Oranjevorst, loonde den loyalen Auteur voor de belangrijke ondersteuning.
In het volgende jaar scheen het, dat voor da Costa de gelegenheid zoude geboren worden om in openbare ambtsbetrekking voor de studerende jongelingschap werkzaam te worden. De hoogleeraar Bosscha, door 's Konings vertrouwen geroepen, om het Leven van den Held van Waterloo te beschrijven,

{==340==} {>>pagina-aanduiding<<}

wenschte zich van een gedeelte zijner verplichte ambtswerkzaamheden te ontdoen, en overlegde met den Staatsraad M.C. van Hall, destijds voorzittend Curator der Doorluchtige Schole te Amsterdam, om, indien men daartoe bij de betrokkene personen genoegzame medewerking mocht vinden, da Costa tot buitengewoon Hoogleeraar in de Letterkunde voor te dragen, en hem de behandeling der Grieksche Dichters en Geschiedschrijvers over te laten. Reeds had dit ontwerp bij de Curatoren der Doorluchtige School veel goedkeuring gevonden, en was het in behandeling bij Burgemeester en Wethouders der stad, toen een nameloos schrijver een openbaren brief aan den Gemeenteraad richtte, waarin hij het onraadzame ja gevaarlijke van zulk eene benoeming trachtte aan te toonen; en deze aanval, in verband met eenige gelijktijdig verspreide, deels logenachtige, deels zeer overdrevene geruchten omtrent het hevige der polemiek van da Costa tegen andere richtingen dan de zijne, deed den bejaarden, zeer behoedzamen Wethouder, destijds met de afdeeling Onderwijs belast, bepaaldelijk weigeren zoodanige voordracht te doen. Eene interpellatie, door mijnen nu zaligen vriend Mr. H.C. Hooft Graafland aan het dagelijksch bestuur gedaan, had geen gevolg 1.
Bij de herziening der Grondwet in 1848 wilde ook da Costa, die zich in zijne zoo geheten Politieke Poëzy over de openbare aangelegenheden van landen en volkeren vaak treffend en met juistheid had uitgelaten, zich niet, waar hij den Vaderlande nuttig zijn kon, tot een stilzwijgenden rol

{==341==} {>>pagina-aanduiding<<}

bepalen. Hij schreef eene meesterlijke brochure, getiteld: Het Oogenblik, omtrent welke een hooggeleerde schrijver van invloed onlangs heeft getuigd, dat hij zich daarin betoonde ‘een staatkundige, die evenzeer vast geloofde aan den toekomstigen triomf van het Christendom, als hij onbekrompen was, waar het op de vormen der regering aankwam.’ Drie beginselen worden in dat geschrift ontwikkeld. De schrijver toont zich 1, positief-christelijk; 2, monarchaal-Oranje; 3, oprecht en wezentlijk liberaal 1. Er blonk veel menschenkennis en wijsheid door in dat vlugschrift, gelijk ook later in zijnen keurig geschreven brief aan Mr. G. Groen van Prinsterer, waarin hij zich van het wapen der ironie op eene nog niet geëvenaarde wijze bedient tegen degenen die allerlei kwaadwillige onderstellingen omtrent den politieken invloed van dezen treffelijken Staatsman uit de lucht gegrepen hadden.
Diep was de indruk, door het afsterven van Willem II, van wien da Costa, even als Bilderdijk, de glansrijkste verwachtingen had gekoesterd, op zijn gemoed te weeg gebracht; maar ook dit deed hem aan de toekomst niet wanhopen. Eerlang zong hij, na op treffende wijze aan zijnen weedom in den plechtstatigen Lijkzang Rouw en Trouw lucht gegeven te hebben:

Ja, wij zwijgen en berusten 
bij 't ontvallen van een Vorst, 
Van wiens leven onze liefde 
zich zooveel beloven dorst, 
Bij verwachting en verzuchting 
thans verijdeld hier beneên, - 
Nooit vergeefs toch neêrgeworpen 
voor den Hoorder der gebeên. 



{==342==} {>>pagina-aanduiding<<}

Toch nam het smachtend verlangen des Dichters naar de heerlijke wederkomst van Jezus Christus op den troon van David, om de heerschappij der wereld te aanvaarden, door die teloorstellingen zeer toe. Ook zijne Apologetiek werd meer en meer Israëlietisch: hij vestigde haar op zijne grondige kennis der geschiedenis zijns volks in het verledene en de toekomst; alles in verband beschouwd met de Schriften der Israëlietische Profeten en Apostelen. Paulus, wiens leven voor hem eene geconcentreerde Apologetiek was - Paulus was zijn groote bondgenoot tegen Strauss.
Het laatste tijdvak van da Costa's leven was de tijd zijner betrekking als Bestuurder en Voorganger van het Seminarium der Vrije Schotsche Kerk, van 1852 tot 1860. Hij was van die Instelling de ziel en de eer, en heeft onder zijne leerlingen bezielend, opleidend en stichtend gewerkt. De plechtigheid zelve zijner begrafenis heeft daarvan de aandoenlijke blijken opgeleverd, en getoond dat hij zelfs nog op zijn laatste krank- en sterfbed hun ten overvloedigen zegen is geweest. Intusschen valt het, mijns inziens, niet te ontkennen, dat de verhouding van dit Seminarium tegenover de Akademische instellingen van theologisch onderwijs, van welke de Hervormde Kerk alleen hare Evangeliedienaren wilde ontvangen, wel eens aan zijne polemiek tegen den heerschenden geest eene zekere bitterheid heeft gegeven, die aan de vruchten van zijn geloofsijver en aan zijn uitgebreiden invloed meer nadeelig dan bevorderlijk is geweest. Ik zou ook niet durven ontkennen, dat hij sedert dien tijd de zoogenaamde chiliastische beginselen - Israël en zijne toekomst tegenover Nederland en zijne tegenwoordige belangen - niet wat al te uitsluitend op den voorgrond heeft gesteld. Velen die anders gaarne zijne voordrachten volgden, beklaagden zich ook weleens over eene huns bedunkens te zeer in personaliteiten vervallende polemiek. Doch men behoort daarbij niet uit het oog te verliezen, dat een louter tegen zaken gerichte strijd hem te afgetrokken, te

{==343==} {>>pagina-aanduiding<<}

schroomvallig voorkwam; eene kunstgreep toescheen, om de worsteling van man tegen man te ontwijken. ‘Dat kunstmatig onderscheiden (dus liet hij zich eens uit) tusschen personen en zaken is eene loutere abstractie, eene fictie, door de lafheid van onze dagen ingevoerd, omdat zij vreest met open vizier de levende personen in het aangezicht te zien, met hen in het open strijdperk te treden en een ridderlijken kamp te wagen.’
Onder de openbare werkzaamheden van da Costa behoorden in de eerste plaats zijne voorlezingen of mondelinge voordrachten, voor een meer en meer talrijk gehoor, aanvankelijk te zijnen huize, daarna in openbare meer of min voor het algemeen toegankelijke localen gehouden: eerst alleen te Amsterdam, sedert het jaar 1844 ook in eenige andere steden. Het is niet gemakkelijk, aan hen die deze voordrachten niet hebben bijgewoond, er een voldoend denkbeeld van te geven 1. De Spreker hield zich, vooral in de laatste jaren, niet altoos - somwijlen in het geheel niet - aan zijn oorspronkelijk opstel, maar veroorloofde zich dikwerf uitweidingen, in welke hij denkbeelden, die hem bij de voordracht belangrijk voorkwamen, nader uitbreidde en op de omstandigheden des tijds vrij en krachtig toepaste. Die uitweidingen waren weleens het belangrijkste gedeelte der geheele voordracht, maar leidden dan ook vaak ver af van het eigentlijke onderwerp dat was aangekondigd; nu en dan waren zij vol juiste opmerkingen, geniale blikken, treffende anecdoten, maar ook soms, hoezeer altoos een diepe ernst ten gronde lag, van eene gemeenzaamheid die aan het alledaagsche, van eenen luim die aan het boertige grensde 2.

{==344==} {>>pagina-aanduiding<<}

Aan deftige en óver-kiesche hoorders en hoorderessen, aan zulke die op den regelmatigen vorm van plechtige redevoeringen of leerredenen gezet waren, mishaagde dit niet zelden, vooral wanneer de voordrachten zich als van bijbelschen inhoud aankondigden, en als zoodanig werden aangevangen. Ik wil niet ontkennen. dat deze wel eens wat bonte afwisseling van het verhevene en het luimige, van hoogen ernst en humoristische kortswijl, mij niet altijd even gelukkig voorkwam, en ik mij, daarbij aanwezig zijnde, alsdan niet licht tot een glimlach verlokken liet. Da Costa zelf, hierover onderhouden, wees weleens luimig op zijnen naam Isaac die in het Hebreeuwsch lachwekker beteekent, of verdedigde zich, wanneer het hem met gemoedelijken ernst werd voorgeworpen, met het voorbeeld van eenen Luther, die vaak op soortgelijke wijze ernst en luim, verhevenheid en boert wist te paren; ja zelfs met den voorgang van Israëls profeten, bij wie, in hunne plechtigste strafredenen tegen afgoderij en afval, eene scherpe ironie soms als eene lichtere ader door het donkere marmer hunner profetische redevoeringen zich henen kronkelde. Toch was mij deze verdediging niet altoos volwichtig, en zou ik meerdere eenheid van inhoud en toon verkieslijk geacht hebben. Doch ik wist ook, dat die uitweidingen vaak waren toe te schrijven aan lastige bekenden of belangwekkende vrienden, die door hunne tijdroovende bezoeken, terwijl de Spreker te goedhartig was om zich daaraan te weigeren, hem den tijd der voorbereiding bovenmate beperkt hadden.
Doch da Costa heeft vooral als Dichter uitgeblonken. Zijne poëzy was lyrisch, historisch, profetisch. Slechts eenmaal heeft hij, als jongeling, door eene prijsuitschrijving der Tweede Klasse des Instituuts daartoe genoopt, de proeve van een oorspronkelijk Treurspel - Alfonsus de Eerste - geleverd, dat wellicht niet tot zijne beste Werken behoort. ‘Bij de tokkeling der dichterlijke lier openbaren zich de diepste verborgenheden van het hart,’ ziedaar de grond-
{==345==} {>>pagina-aanduiding<<}
regel zijner poëzy, en daarom was voor hem de poëzy slechts een hoogere vorm van de taal, omtrent welke de zinrijke spreuk geldt: ‘Spreek opdat ik u kenne!’ Naauw waren volgens da Costa Profecy en Poëzy, in den diepsten grond van beider wezen, verwant, en deswege was de uitspraak van Bilderdijk: ‘Inderdaad, een Poëet, die geene godsdienst heeft, is een monster,’ 1 bij hem eene grondwaarheid, en scheen hem, zoo als hij zelf het in zijn schoone vers op Voltaire uitdrukt:
Geen lastring zoo ontaard als 't lastrend dichterwoord. 2
Doch ook het gevaarlijke van een kunstenaarsleven, met zijn roem en toejuichingen, met zijne teleurstellingen en verbitteringen, was hem geenzins onbewust, en mogelijk moet zijne mindere beoefening der poëzy, van 1823 tot 1840, ook daaraan toegeschreven worden, dat hij het gevaar inzag, van enkel in gevoel en verbeelding Christen te wezen, waarvan bevoegden en onbevoegden Bilderdijk verdachten. Weest waar! ziedaar de spreuk, die hij in latere jaren zijnen kweekelingen aan het Seminarium voorhield, en vandaar, dat geene poëzy hem kon voldoen, die niet ten minste evenveel waarheid in zich bevatte als het werkelijkste proza 3.

{==346==} {>>pagina-aanduiding<<}

Alvorens ik van dit onderwerp afstap, kan ik niet van mij verkrijgen, een grootsch en stout ontwerp onvermeld te laten, waarvan onze Dichter de tien of twaalf laatste jaren zijns levens zwanger ging, en waarvan hij waarschijnlijk nog wel eenig belangrijk fragment zou hebben bewerkt, indien niet de uitnoodiging om een bijschrift voor het tafereel van den Slag bij Nieuwpoort te leveren, in den laatsten tijd zijn dichtvermogen geheel had bezig gehouden. Onze Dichter had het verheven plan beraamd om de lotgevallen zijns Volks Israël door den loop der eeuwen heen in een uitgebreid Episch gedicht te leveren, zooals Lamartine en Victor Hugo (ofschoon in een van da Costa zeer verschillenden geest) het ontwerp gevormd hebben, om de Geschiedenis der Menschheid en hare toekomstige ontknoping in eenige rhapsodiën te bezingen. Zijn Tocht uit Babel, De Joden in Spanje en Portugal, de legende: Uit Palestina, en vooral het groote historische Werk Israël en de Volken, 't welk de vrucht van studiën en nasporingen zijns geheelen levens was, zijn van dat grootsche ontwerp slechts ten deele voor-studiën, ten deele afzonderlijke proeven geweest. Het geheel zou met de wederkomst van Elia, als een tweeden Johannes den Dooper en de Parusie van den grooten Davidszoon, den hoogeren Salomo besloten zijn geworden, wiens verschijning door de schildering der ten toppunt gevoerde verwikkeling van al de aardsche en menschelijke toestanden in elk der werelddeelen moest worden voorafgegaan. Dat denkbeeld lag op den bodem zijner ziel, en daarop sloeg waarschijnlijk nog de half mijmerende uitdrukking, die de heer Potgieter van zijn aandoenlijk sterf bed heeft medegenomen: ‘Waar en wanneer treft ge die zwervers niet aan? in de tent van Alexander, in het kamp van Napoleon, alom en altijd, maar ook altijd en alom afgezonderd, altijd en alom Jood!’ 1

{==347==} {>>pagina-aanduiding<<}

De laatste literarische arbeid van da Costa werd hem wederom in de pen gegeven door zijne niet verflaauwde dankbaarheid jegens zijn' hoogvereerden meester Bilderdijk: zijn veelomvattend werk: Over den Mensch en Dichter, W. Bilderdijk; een werk, 't welk bij de groote inspanning van geest en gemoed, die het hem kostte, wellicht tot die laatste krankte heeft medegewerkt, onder wier slopend vermogen hij bezweken is. Van deze levensbeschrijving mag met recht worden gezegd 't geen Kinker van de Inleiding tot het IVde Deel van Bilderdijks Brieven aanmerkt, dat zij met het hoogste kunstgevoel is zamengesteld. Volgens des Schrijvers eigene verklaring is zij onverholen met een apologetisch doel vervaardigd. Toch is onzes inziens uit het oogpunt der kunst nog voortreffelijker de op het eeuwfeest van Bilderdijks geboorte gehoudene Redevoering: Bilderdijk herdacht, die da Costa als prozaschrijver en redenaar op eene even uitstekende wijze deed kennen als hij het tot dusverre in gebondene rede geweest was 1.
De omgang van da Costa was even leerrijk als onderhoudend; zijn huis een zetel van onbekrompen gastvrijheid, vooral in vroegeren tijd, toen hij zich nog niet door plichtsgevoel genooddrongen zag, zijne uitgaven aanzienlijk te beperken. Niets wat er in kerk of wereld voorviel, liet hem onverschillig: van alles wenschte hij berichten te vernemen. Tot op kort vóór zijnen dood was en bleef hij op de hoogte van hetgeen hier en elders werd besproken, ontworpen, beraamd. Hij kon zich in alle toestanden in de verbeelding

{==348==} {>>pagina-aanduiding<<}

verplaatsen, en had zelfs eene fijne lucht van hetgeen onder zijne tegenstanders en in kringen van den zijnen geheel verschillende, werd bedacht of besproken.. Zijn onderhoud was rijk in anecdoten, vooral van buiten- en binnenlandsche oude en aanzienlijke geslachten; en nimmer heb ik door iemand een meer onverwacht en gelukkig gebruik hooren maken van beelden en vergelijkingen, die het besprokene konden ophelderen, en van welke men eerst lang na het gevoerde gesprek de treffende juistheid gevoelde. Men behoefde hem slechts op een onderwerp te brengen, dat hem in meerdere of mindere mate belang inboezemde, en men kon zeker zijn, hem een geheelen voormiddag of avond te zullen hooren spreken, ook wanneer men zelf slechts zwijgend luisterde. Tegen dezulken, die hij als tegenstanders der waarheid meende te moeten beschouwen, kon hij soms geweldig toornen, maar over feilende of gevallen zondaren velde hij bijna altijd een barmhartig oordeel. Alleenlijk wanneer er dingen waren, die hem bedroefden, verontrustten of ergerden, was zijn ijveren tegen personen en zaken weleens buitengemeen fel en hevig; doch naauwelijks waren die wolken afgedreven, of een helderder licht bescheen ook voor hem de personen, die hem tot gramstorigheid hadden opgewekt. Ofschoon het hem aan levendig zelfgevoel en zekere aangeborene fierheid niet ontbrak, wist hij zich met den geringsten en eenvoudigsten bezoeker gelijk te stellen en tot hem af te dalen en ook beleedigingen en verongelijkingen gereedelijk te vergeten en te vergeven. Dat hij een getrouw en teeder vriend was, en dit bij voorkomende gelegenheden wist te toonen, kunnen allen getuigen die met hem door Christelijke vriendschap verbonden waren. Ook onder zulken, wier overtuiging aanmerkelijk van de zijne verschilde, kende hij mannen, wier omgang hem waard was, en die hij hoogachtte en wist te sparen, ofschoon hij hun nimmer, waar zijn gevoel of geweten sprak, een woord van waarschuwing of terechtwijzing onthield; hetgeen trouwens ook jegens mannen van zijne

{==349==} {>>pagina-aanduiding<<}

eigene richting en denkwijze nimmer ontbrak. Het nut dat hij door persoonlijken invloed, door vermaningen en waarschuwingen in eenzaamheid of in huiselijken kring, door sparende, en ook wederom door niet sparende, liefde stichtte, blijve verborgen tot het eenmaal door het licht der geheimenis-onthullende eeuwigheid zal ontdekt worden!
Onder zijne bijzonderste vrienden behoorden, behalven de beide echtgenooten Bilderdijk en zijn stam- en geestverwant Capadose, die van zijne innige gehechtheid aan het geopende graf des Dichters eene zoo aandoenlijke getuigenis heeft afgelegd; de beide edele gebroeders W. en D. van Hogendorp, de een vooral wegens zijn grootsche en edelaardige inborst, de ander meer bijzonder door zijn teeder en naauwgezet Christendom; voorts de treffelijke en godvruchtige Staatsman Groen van Prinsterer, de diepgevoelige Willem de Clercq en de keurige Willem Messchert; - in lateren tijd Beets en Hasebroek, en vooral de Eerw. C. Schwartz. Sints 1825 ook de schrijver van dit Levensbericht en zijne voor het aloude volk van Gods uitverkiezing steeds zoo toegenegene moeder 1. Doch onder al die vrienden bestond wel de naauwste geest- en zielsverwantschap tusschen da Costa en de Clercq, waarvan de Levensherinneringen van dezen door genen het aandoenlijkste bewijs opleveren.
Ook door uitstekende vreemdelingen is da Costa bij onderscheidene gelegenheden hoog gewaardeerd geworden. De waardige Merle d'Aubigné ontmoette en begroette hem meer dan eenmaal met bijzondere belangstelling. Sir Eardly Culling boezemde hem als Edelman, als oprecht en vurig Christen, als vermogende stamgenoot en wakkere geestverwant eene innige gehechtheid in. Van zijn verblijf te Lon-
{==350==} {>>pagina-aanduiding<<}
den tijdens de groote wereldtentoonstelling, waar hij met de uitnemendste persoonlijkheden in betrekking kwam, heeft hij een onderhoudend en belangwekkend verhaal in het Tijdschrift De Vereeniging openbaar gemaakt. Niet minder was zijn bezoek aan het in vele opzichten zoo merkwaardige Edinburgh, waar hij voortreffelijke vrienden en vriendinnen achterliet, en waarvan een fraai engelsch vers (in de Hesperiden) de geheugenis bewaart, in den loop zijns levens van veel beteekenis. Mindere sympathie verwekten zijne xxv (ietwat sterk chiliastisch gekleurde) stellingen, aan de algemeene vergadering der Alliance Évangélique te Parijs ten jare 1856, bij verhindering van persoonlijke overkomst, ingezonden, daar men vreesde, dat de al te hoog opgevoerde verheffing der bestemming en toekomstige heerlijkheid van het volk Israël, de pogingen, tot de bekeering der Joden aangewend, eerder belemmeren dan bevorderen zoude.
De kwaal die een einde aan het leven des vereeuwigden Dichters maakte, was buitengemeen drukkend en benaauwend. Eene organische ongesteldheid van de borst-ingewanden berokkende hem bij wijlen allerhevigste en langdurige benaauwdheden. Heeft hij zich wel eens een meer dichterlijk martelaarschap, schitterend en grootsch, in de dagen van zijn' opgaanden levenstijd gedroomd, hier was 't het neêrdrukkende gevoel van lichaamsangst, 't welk van die voormalige dichterbeelden een werkelijk proza van dagelijksche ervaring maakte. Toch bleef onder dat alles zijn geloof levendig en was zijne lijdzaamheid voorbeeldig. Niet ten onrechte spreekt Potgieter in zijn merkwaardige Gedicht op da Costa van dat sterfbed, als van zulk een,

‘Waarop van geen menschenmiskenning hij klaagde, 
En waar hij een stervende martelaar scheen, 
Die blij van zijn Heer en zijn Koning gewaagde 
En zegende wien hij het felst had bestreên!’ 


Hij ging in de vreugde zijns Heeren in op den overgang van den Joodschen tot den Christelijken Rustdag, den 28sten

{==351==} {>>pagina-aanduiding<<}

April 1860, na een schier aanhoudend lijden van vijf maanden. Op den 3den Mei daaraanvolgende werd zijn stoffelijk overschot onder algemeene aandoening en rouw ten grave gedragen in het statige kerkgebouw, waar ook de assche van Vondel en de Ruyter den dag der algemeene verrijzenis verbeiden!
De echt van da Costa werd met negen spruiten gezegend, van welke hij gedurende zijn leven drie zonen en drie dochters door onderscheidene toevallen en krankten verloor, terwijl slechts een zoon en twee dochters, benevens de treurende, maar in de gemeenschappelijke hope met haren onvergetelijken echtvriend gesterkte weduwe, den geliefden echtgenoot en vader, die voor geheel zijn gezin zulk eene diepe teederheid kweekte, met gloeiende tranen beweenen!
 
Amsterdam, Junij 1860.
Mr. H.J. Koenen.


{==352==} {>>pagina-aanduiding<<}


Aanteekeningen.

I. De navolgingen van Eschylus.

(Zie hiervoor blz. 314.)

Aan de voorkeur, door da Costa aan dezen eersten der Grieksche Tragici boven zijne volgers geschonken, heeft het oordeel der voornaamste mannen van onzen tijd sedert hun zegel gehecht. Nog onlangs heeft Villemain geheel in dienzelfden geest geschreven in zijn Essai sur le génie de Pindare, Par. 1859, waar men, onder anderen, T.I. p. 179 de volgende merkwaardige woorden leest: ‘Eschyle, le grand Eschyle! non jamais il n'y eut chantre plus animé de la verve lyrique. Jamais cette poésie de l'hymne religieux, ou de l'hymne guerrier, de l'adoration divine ou de l'ardeur patriotique, n'éclata dans des vers plus hardis, d'un ton plus extraordinaire et plus libre. Par un art nouveau, que le poète créait comme ses acteurs et son théatre, par un secret qui n'est qu'à lui, son hymne est un drame, son accent inspiré passe à ses personnages, et vous avez à la fois sous les yeux le délire de l'enthousiasme et l'action de la scène. C'est bien Eschyle qu'on peut appeler le prophète du polytheïsme, l'homme doué d'une seconde vue, sublime, énergique, terrible, et avec les événements et les hommes de l'histoire, faisant apparaître les visions de son âme. - - - C'était aux choeurs d'Eschyle, comme aux hymnes de Pindare, que les premiers chrétiens faisaient le plus d'emprunts à l'appui de leur foi.’ pag. 216.
Ik heb in den tekst gezegd dat de Tragici, en vooral Eschylus zich het noodlot als met eene zekere zelfbewustheid begaafd voorstelden. Daar dit punt tot zeer uiteenloopende gevoelens heeft aanleiding gegeven, zij het mij vergund, mij te beroepen op het laatstuitgekomen geschrift van Dr. Baptist Gerlinger, Fatum und Nemesis in der dramatischen Dichtung. Eine ästhetische Studie, 1858. Volgens het gevoelen van Dr. J. Rössler, door hem (s. 20) overgenomen: ‘hat sich die Schicksalsidee im alten Drama dargestellt als die strafende Gerechtigkeit, welche den Ahnherrn heimsucht an dessen Geschlechte; jedoch so, dass jenes erste Böse die Quelle nicht bloss von Unglücksfällen, sondern zuerst von

{==353==} {>>pagina-aanduiding<<}

weitern Vergehungen wird, mithin die Nachkommen nicht die fremde, sondern die eigne Schuld büssen.’ Verg. Exod. XX vs. 5.
Doch het was niet alleen dat voorzienige noodlot, hetwelk die stukken van Eschylus den jeugdigen Zanger der Verlossing van Nederland belangrijk maakte, en hem bestemde in de keus der stukken die hij vertolkte. Eschylus was de bezielde dichter die in elk zijner dramatische voortbrengselen met jubel en nationaal zelfgevoel de triomfen der grieksche vrijheid verheerlijkte en de Godsgerichten der wraakoefenende Nemesis in de vernedering eener verslagene wereldmacht bezong; waarop de Dichter in de Voorrede zijner Perzen als toepasselijk op de toenmalige wereldgebeurtenissen wijst. Het treffende fragment uit de Zeven tegen Thebe bevat eene toespeling op den heirtocht der Verbondene Mogendheden naar Parijs en het herstel van het Huis van Oranje, waarop het opschrift slaat van den beukelaar gevoerd door het vrouwelijke beeld der Rechtvaardigheid:

‘Ik zelf, ik voer hem weêr in de ouderlijke streken: 
Dees dag is 't die hem stad en kroon herwinnen zal!’. 


In de Perzen is het de vernietiging van de reuzenmacht der Aziaten bij Plataea, waarin hij het profetisch beeld van den slag bij Waterloo aanschouwde. In Cassandra's Voorzegging is op het aandeel der schuld gewezen, dat door het algemeen gerucht in de zamenzwering tegen Paul I aan Keizer Alexander, den Verwinnaar van Napoleon werd toegekend, en op grond waarvan men ook aan hem zelven een tragisch einde voorspelde. Van daar, dat men in 1825 het omkomen van Alexander I te Taganrog vrij algemeen aan vergif toeschreef, waarin men eene soort van wedervergelding voor 's Keizers aandeel in de genoemde zamenzwering aanschouwde. En da Costa was geen vriend van Russische toestanden en Russische staatkunde. Zoo was eindelijk Prometheus, aan de rots gekluisterd, in het oog des jongen Dichters een sprekend voorbeeld van Napoleon op St. Helena, wiens lever door den arend van het zelfverwijt verteerd werd.
Op die wijze was Eschylus voor da Costa meer dan enkel een oud-helleensche schrijver: zoo was hij hem de godstolk, die de wraakgerichten der hemelsche Gerechtigheid aan de negentiende eeuw verkondigde; de Ziender die sprak van de hooggewichtige wereldgebeurtenissen, onder welker indruk de dichterlijke jongeling optrad, om met zijne lier en harp de grootsche ontwikkelingsgeschiedenis zijns leeftijds te vergezellen.
Wat eindelijk de wijze der vertolking betreft, de Hoogleeraar Borger, die in de Vaderlandsche Letteroefeningen (destijds een Tijdschrift van veel gezag) eene beoordeeling van da Costa's eerste vertaling des griekschen Dichters schreef, verklaarde toen reeds,

{==354==} {>>pagina-aanduiding<<}

dat schoon da Costa er wel geene aanspraak op zou willen maken, om als dichter met zijn grooten leermeester gelijk gesteld te worden, hij als dichterlijk vertolker niet voor hem behoefde te wijken.’ - Jaarg. 1817, Dl. I. bl. 151.


II. Denkbeelden door Da Costa in zijn literarisch proefschrift ontwikkeld.

(Zie hiervoor, blz. 311.)

Dit Proefschrift (Specimen, exhibens positiones ad philosophiam theoreticam pertinentes. L.B. 1821) is, ofschoon geenzins breed uitgewerkt, in de levensgeschiedenis van da Costa en in die den ontwikkeling van zijnen geest van te groote beteekenis, om er niet eenige oogenblikken bij stil te staan.
Vier vraagstukken worden in deze Positiones behandeld, meerendeels de hoogste aangelegenheden der menschheid betreffende. In de beide eerste hoofdstukken wordt de zekerheid der menschelijke kennis en de zedelijke vrijheid van den mensch besproken. De Auteur maakt deze laatste (in overeenstemming met het in zijne hymne Voorzienigheid ontwikkelde denkbeeld,) geheel afhankelijk van het volstrekte alvermogen des Allerhoogsten:

Mijn ziel! wees van het heil dier waarheid steeds vervuld: 
Gij leeft, gij denkt, gij wilt niet door u zelv'! Uw leven, 
Uw denkkracht en uw wil zijn u van God gegeven; 
En gij, wat zijt gij, dan het lijdelijk papier, 
Waarop de Geest van God in letteren van vier 
Zich uitdrukt? - - 


Het toenmalig wijsgeerig standpunt van da Costa had eene zekere overeenkomst met dat van zijnen stam- en volksgenoot Baruch d'Espinosa (gelijk da Costa den naam des wijsgeerigen denkers gaarne schreef:) ‘wiens Pantheïsme bestaat in die fijnere opvatting van het denkbeeld hetwelk slechts aan den éénigen God een wezentlijk bestaan toekent, maar dan ook al wat zichtbaar of onzichtbaar, lichamelijk of onstoffelijk bestaat, niet als schepping buiten Hem, maar als zelfwijziging van dat hoogste en eenigste Wezen beschouwt.’ - ‘In zijne ziel toch lag een denkbeeld van Jehovah, van dat Wezen, wiens naam is Ik ben, diep geprent.’ Zie Stemmen en Beschouwingen, Dl. I. bl. 405. Maar het bijbelsche element was in de Godsleere van da Costa reeds toenmaal veel sterker, dan bij Spinoza het Israëlietische. - Kenschetsend is

{==355==} {>>pagina-aanduiding<<}

hierbij ook de plaats, p. 8, 9. ‘Recte Deo tribuimus qualitates nostras in perfectissimo gradu cogitatas. Quodsi Deo non tribuamus qualitates nostras, cum nullas alias ei tribuere queamus, nullus nobis existet Deus.’ Men zal zich hierbij de woorden van Jacobi herinneren (ik heb alleen den franschen tekst voorhanden:) ‘En créant l'homme Dieu theomorphisa, c'est donc par nécessité que l'homme anthropomorphise. En dehors de cet anthropomorphisme, inséparable de la conviction où nous sommes que nous avons été faits à l'image de Dieu, en dehors de cet anthropomorphisme qui a de tout temps porté le nom de theïsme, il ne reste à l'homme que l'alternative de l'atheïsme ou du fétichisme.’ (Oeuvres de Jacobi, Tom. III. p. 418, ss.) Vervolgens behandelt de Schrijver de verschillende strekking der drie grieksche tragische Dichters, en doet bij die gelegenheid de verhevenheid des karakters van Eschylus bijzonder aan den dag komen. - Eindelijk betoogt de wijsgeerige Auteur den aanleg der Ilias van Homerus en leidt daaruit hare eenheid en echtheid af. Dat de jeugdige bewonderaar van Homerus het voor den sints lang door hem diep vereerden Aartsdichter der grieksche wereld opnam, en zijn door de kritiek aangevallen bestaan handhaafde, behoeft geen oogenblik te bevreemden. Terwijl geleerde Philologen niet zelden den oorsprong der Ilias en Odyssea mythisch verklaarden, hebben de uitstekendste Dichters, een Chateaubriand, D.J. van Lennep, Bilderdijk, de Lamartine (men zie zijn opstel: Homère, Dixième Siècle avant Jesus Christ, Brux. 1852, p. 137-197) het bestaan en auteurschap van Homerus met de stelligste overtuiging gehandhaafd. Maar het mag eenigzins verwonderen, dat onze jeugdige geleerde het bewijs 't welk latere oordeelkundigen die de eenheid en echtheid der Ilias verdedigd hebben, als van overgroot gewicht beschouwen, namelijk de vergelijking met de Odyssea, in dit Hoofdstuk niet heeft aangevoerd. Zoo zegt bij voorbeeld de geleerde Recensent van Gladstone's Studies on Homer and the homeric age in The Edimburgh Review (die van een geheel verschillend gevoelen is:) ‘We make frank concession that the internal arguments against the unity of the Odyssey are far weaker than those against those of the Iliad; and that the unity of the Odyssey, if established, is the strongest of external arguments in favour of that of the Iliad.’ No. 220, p. 506. - Ook van het auteurschap van Homerus met opzicht tot den Lofzang op Apollo, hetwelk onlangs aan Villemain(Études sur le génie de Pindare, Tom. I. p. 82, s.) als een bewijsgrond van geene geringe beteekenis is toegeschenen, maakt da Costa geen gewag.  Hoe het zij, de in dit Proefschrift uitgesprokene overtuiging omtrent de oudheid, echtheid en eenheid der Ilias heeft da Costa nog in het laatste zijner geschriften, zijne levensbeschrijving van Bilderdijk, tegen de in het

{==356==} {>>pagina-aanduiding<<}

Prov. Utrechtsch Genootschap van Kunsten en Wetenschappen geopperde bedenkingen van den Hoogleeraar Bake in bescherming genomen.


III. Betrekkingen tot Wiselius.

(Zi blz. 334.)

Ik heb Wiselius van 1831 af tot op zijnen dood (15 Mei 1845) nog al eens ontmoet, en ik vind mij gedrongen het over hem na zijnen dood (Levensschets, bl. 292) geschrevene tegen te spreken, dat hij slechts in zijne laatste levensjaren en door de rampen des levens als verstompt, zich aan ernstige indrukken van rechtzinnig Christendom zou overgegeven hebben. Dikwijls mocht ik een ernstig en vertrouwelijk onderhoud met hem hebben, terwijl hij mij als een tusschenpersoon tusschen hem en den van hem vervreemd geraakten da Costa beschouwde, en ik weet dat de broederlijke waarschuwingen van Bilderdijk in 1824 en vervolgens hem tot ernstig nadenken hebben gebracht reeds toen hij nog in het volle bezit zijner krachtige vermogens was. Hij zag het zelfs gaarne dat eene zijner dochters de vriendschapsbetrekking met de da Costa's bleef onderhouden, en heeft gaarne tot de verkiezing van da Costa als lid der Tweede Klasse des Instituuts medegewerkt, terwijl hij daarin een gereed middel zag om de verbrokene betrekking tot da Costa te herstellen. Verg. hetgeen de Hoogl. H.W. Tijdeman daaromtrent verhaalt in zijne Aant. op Bilderdijks Geschiedenis des Vaderlands, Dl. XIII. bl. 51.


IV. Voorlezingen over de taal.

(Zie hier achter, Bijl. VI, over de Voorlezingen van da Costa, op December 1831.)

Opdat men duidelijk moge beseffen hoe de methode van da Costa in zijne Voorlezingen over de Taal nog aanmerkelijk van die van Bilderdijk verschilde, zal ik hier een kort overzicht met de eigene woorden des Auteurs geven, hetgeen te minder overtollig zal zijn, dewijl het Ontwerp dier Voorlezingen bijna niet buiten Amsterdam is verspreid geworden. De Auteur kondigt daarbij aan: ‘eene zooveel mogelijk geregelde reeks van hetzij bespiegelenderwijze, hetzij meer practikaal voorgedragene opmerkingen allereerst

{==357==} {>>pagina-aanduiding<<}

omtrent Taal in het algemeen en haar wijsgeerig, (of zegge ik liever) geestelijk beginsel, met toepassing voorts in het bijzonder op onze Nederduitsche Taaleigenheid, Letterkunde en Poëzy, beide naar aanleiding zeer voornamelijk van het ook in dat vak nieuw geopend en alreede zoo effen gemaakte spoor van onzen grooten Bilderdijk, tot onze steeds nadere en inniger bekendmaking met den onvergelijkbaar oorspronkelijken, wijsgeerigen en waarlijk dichterlijken rijkdom onzer overschoone Vaderlandsche spraak. Zoo zoude dan ter beantwoording aan dit hoofddenkbeeld in onze Voorlezingen moeten aangetoond worden en uit verschillende standpunten nagegaan, hoe de menschelijke Taal geenzins is of zijn kan de vrucht eener overeenkomst van menschen, even weinig als derzelver uitdrukking door Letterschrift de uitkomst eener door den loop der tijden vereenvoudigde hieroglyphiek. Hoe daarentegen de oorsprong der zake ook hier wederom moet gezocht worden niet in eenige onzekere gissing of philosophische theorie, maar in het geopenbaarde Woord en in den aard zelven en het wezen van den naar Gods beeld geformeerden mensch. Hoe even als alle volken en geslachten der menschen, volgens dat Woord der eenig onfeilbare Waarheid in het overeenstemmende getuigenis der Wetenschap, uit éénen bloede, uit een oorspronkelijk van God geschapen menschenpaar hunnen oorsprong hebben, alzoo ook alle de verscheidenheden der menschelijke talen door de verspreiding en ontwikkeling van het zich steeds vermenigvuldigend menschdom geboren, moeten kunnen teruggebracht worden tot het denkbeeld van ééne oorspronkelijke spraak, den volkomenen afdruk van geheel der menschen oorspronkelijken aanleg en bestemming. Hoe diensvolgens de Taal zoo in het algemeen voor de menschheid als voor een iegelijk volk in het bijzonder naar zijnen aard en naar zijne sprake, het onderscheidende en kenmerkende vermogen niet alleen, maar ook de levendige als het ware physionomische uitdrukking van geheel zijn wezen, moet worden geacht; - - hoe dus ook nu nog door alle de verscheidenheden van tijden en volkeren henen, de taal van een iegelijk hunner in het naauwste verband staat met deszelfs innerlijk geestelijk en zedelijk bestaan, en alzoo voor den waarlijk menschkundigen onderzoeker een onbedriegelijken maatstaf oplevert van zijnen aard en vorming en beschaving, een der wezenlijkste en duurzaamste kenmerken der eenheid van afkomst en geslacht, een der krachtigste en belangrijkste gronden en waarborgen van hun bestaan en nationaliteit. En voorts met toepassing op het belang van ons Vaderland wederom, hoedanig in hetzelve, meer wellicht dan bij eenig ander volk der wereld, die goddelijke gave aan deze hare bestemming op het eigenaardigst heeft beantwoord, en hoe geene andere taal misschien met meerder vrucht naar de boven opgegevene beginselen kan worden be-
{==358==} {>>pagina-aanduiding<<}
oefend, dan juist die hoofdtak der echt duitsche moedersprake, welke in ons Nederland met zoo vele zuiverheid, consequentie en eigenaardigheid tot den huidigen dag toe, midden door allerlei dreigende verwoestingen en verbasteringen henen is behouden gebleven, tot een met de Geschiedenis van het land op het innigst verbonden gedenkteeken der bijzondere bestemming die door de goddelijke Voorzienigheid van de vroegste tijden af aan dit ons Vaderland aangewezen werd.’
Men ziet reeds uit dit ontwerp, dat hier in plaats der bij Bilderdijk hoofdzakelijk etymologische, eene meer historische methode op den voorgrond treedt. Met zijn beroemden meester had de vernuftige leerling de psychologische beschouwing der taal gemeen; maar terwijl de eerste meer speelruimte laat aan zijne dichterlijke verbeelding, wil de laatste de talen in haar zamenhang met de ontwikkeling der verschillende nationaliteiten behandelen, en zich minder op verbeelding, meer op waarneming gronden. 't Is dezelfde meer historische strekking, die da Costa het Bilderdijksche natuurrecht deed verwerpen, gelijk bij ondubbelzinnig te kennen geeft in eene Aanteekening (C) van zijn ten jare 1824 uitgegeven werkje De Sadduceën.


V. Werkzaamheden in het Kon. Nederl. Instituut van Kunsten en Wetenschappen.

(Zie bl. 338.)

Da Costa werd tot lid der Tweede Klasse benoemd den 19den Nov. 1839. Hij leidde als Voorzitter de Veertiende openbare zitting dier Klasse den 1sten Dec. 1842, na die met eene keurige Aanspraak te hebben geopend waarin hij de nagedachtenis verlevendigde der afgestorvene Leden P. Weiland, Jkh. C.A. van Sypesteijn, Mr. J.W. de Crane en J.A. Streso. Hij nam op nieuw het Voorzitterschap waar in de Vijftiende openbare zitting der Tweede Klasse den 9den April des jaars 1844, en parenteerde toen de leden (buitenlands:) Von Adelung en Robert Southey; van de binnenlandsche Mr. W.C. Ackersdyck, Jkh. Mr. H.M.A.J. van Asch van Wyck; maar vooral zijn' boezemvriend W. de Clercq.
Voorts deelde hij in eene openbare zitting derzelfde Klasse in 1840 mede, zijn beroemde en algemeenen indruk verwekt hebbende Dichtstuk Vijf-en-twintig jaren. Ook droeg hij als Voorzitter derzelfde Klasse eene toespraak aan zijne medeleden voor in 1844 ter Nagedachtenis van Koning Willem Frederik, Graaf van Nassau. En wederom in 1844 hield hij eene dichterlijke Aan-

{==359==} {>>pagina-aanduiding<<}

spraak aan de Leden der Tweede Klasse met den aanvang van dat jaar; en droeg eenigen tijd later voor het wederom algemeen bewonderde Gedicht Aan Nederland in de Lente van 1844, met den stouten en opwekkenden Slotzang. In de Openbare Zitting van 25 April 1848 las hij het historische Dichtstuk: 1648 en 1848 ter gedachtenis van den Munsterschen vrede.
In twee Zittingen der Tweede Klasse las hij in 1841 en 1842 voor, zijne Aanteekeningen op een gedeelte van den Ondergang der Eerste wareld; hetgeen tot eene belangwekkende wisseling van denkbeelden daarover aanleiding gaf.
Toen in 1841 het Instituut een eigen Tijdschrift begon uit te geven, stelde da Costa voor, om in verband daarmede eene meer bepaalde richting aan de werkzaamheden der Tweede Klasse te geven, ten gevolge waarvan eene mededeeling aan al de leden en correspondenten werd gedaan.
In 1844 deed hij in de Tweede Klasse het voorstel om bouwstoffen te verzamelen en te bewerken voor een Etymologisch-antiquarisch en Geographisch Woordenboek van de gezamentlijke provinciën, steden, dorpen, plaatsen, rivieren, meeren, enz. van ons Vaderland; waarop de Klasse besloot, tot zoodanige verzameling van bouwstoffen over te gaan, in de verwachting, van door deskundigen met die bouwstoffen te zullen worden begunstigd, gelijk zij reeds van twee harer Leden zoodanige bijdragen ontvangen had.
Toen dit ontwerp echter bij de Tweede Klasse tot geen gewenscht einde geleidde, heeft da Costa datzelfde ontwerp in de Sectie voor de Letterkundige en Wijsgeerige Wetenschappen van het Utrechtsche Genootschap van Kunsten en Wetenschappen in het jaar 1845 voorgedragen, waar het werd gesteld in handen eener Commissie, bestaande, benevens den Voorsteller, uit de leden Bake, des Amorie van der Hoeven, Molhuisen; die daarover in de Vergadering des volgenden jaars bij monde van den heer Bake een breedvoerig Verslag hebben uitgebracht, waarna nog aan de vorige Commissie de leden D.J. van Lennep en de Haan Hettema werden toegevoegd, die daarover in het volgend jaar op nieuw eene voordracht hebben gedaan, welke geleid heeft tot de opdracht aan de te Utrecht woonachtige leden des Genootschaps, om de benoodigde bijdragen in te zamelen en de werkzaamheden te regelen.
Toen echter aan de Koninklijke Akademie van Wetenschappen eene Letterkundige Afdeeling is toegevoegd geworden, schijnt het Utrechtsche Genootschap de onderneming te hebben opgegeven; waarna de genoemde Afdeeling, naar aanleiding van eene raadpleging van wege de hooge Regering, althans het etymologische en orthographische gedeelte van het Ontwerp heeft ter hand genomen. -

{==360==} {>>pagina-aanduiding<<}

Voorts heeft da Costa in de Tweede Klasse des Instituuts voorgedragen Eenige bijzonderheden uit het politieke leven van den Heer van Schonenberg (een Israëliet uit de voorouderen van Mevrouw da Costa,) die zich een niet onbelangrijken naam in de diplomatische wereld in de zeventiende eeuw gemaakt heeft.
Nog heeft da Costa met den Hoogl. D.J. van Lennep in gezegde Tweede Klasse een Rapport uitgebracht, waarvan ook afzonderlijke afdrukken bestaan, over eene linguistische Verhandeling van den Italiaan Biondelli, welke gevonden wordt in het Instituut van 1842, bl. 95 vv.
In de Klasse gaf hij doorgaans door den rijkdom zijner herinneringen uit de meest talrijke nasporingen en lectures een belangwekkenden loop aan het wetenschappelijk onderhoud, en verlevendigde alzoo den omgang in dat wetenschappelijk Collegie, waarin onderscheidene leden van meer gevorderden leeftijd niet in staat waren zooveel tot de gemeenschappelijke werkzaamheden bij te dragen, als zij zouden gewenscht hebben.


VI. voorlezingen van da Costa.

(Zie bl. 327, 335 en 343.)

1823.

Over het Taalstelsel van Bilderdijk.


1823-1824.

Over de Remonstrantsche en Contra-remonstrantsche twisten en de Synode van Dordrecht.


1824-1825.

Over de Handelingen der Apostelen.


Maart 1831-April 1832.

Eerste Reeks van Voorlezingen over Vaderlandsche Geschiedenis.


Sept. 1832-Oct. 1833.

Tweede Reeks.


Jan. 1834-Jan. 1835.

Derde Reeks.


Maart 1835-Febr. 1836.

Vierde Reeks.


Dec. 1835-Junij 1836.

Over Taal en Poëzy.


Mei 1836-April 1837.

Vijfde Reeks over Vaderlandsche Geschiedenis.


Dec. 1836-Junij 1837.

Over den Ondergang der Eerste Wareld van Bilderdijk.


{==361==} {>>pagina-aanduiding<<}


Aug. 1837-Junij 1838.

Zesde Reeks over Vaderlandsche Geschiedenis.


Dec. 1838-Junij 1839.

Over eenige dichtwerken van Bilderdijk.


1839-1840.

Lezingen tegen Dr. Strauss en diens Leben Jesu.


Sept. 1841-April 1842.

Letterkundige bijeenkomsten met jongelieden.


Jan. tot Maart 1842.

Zes lezingen over verschillende onderwerpen:
1. Over de pantheïstische richting onzes tijds.
2. Over de bijgeloovige richting onzes tijds.
3 en 4. Over de anti-christelijke richting onzes tijds.
5. Over de Bijbeloverzetting en Bijbelverspreiding.
6. Vondel en Bilderdijk.


1842-1843.

Over de wijze waarop ook de Schriften des Ouden Verbonds zich zelve handhaven tegen ongeloof, miskenning of terzijdestelling.


1843-1844.

Vervolg van het voorgaande.


1844-1845.

Over den Apostel Paulus en zijne schriften.


1845-1846.

Christologische lezingen over den Persoon van onzen Heer J.C., naar aanleiding der Evangelieverhalen.


1846-1847.

Over de Geschiedenis der Joden uit het standpunt des Evangelies.


1847-1848.

Over den Apostel Johannes en zijne Schriften (Evangelie.)


1848-1849.

Vervolg van het voorgaande (De Openbaring.)


1849-1850.

Over de Psalmen en andere dichterlijke boeken en plaatsen des Bijbels.


1850-1851.

Over Taal en moderne Poëzy, in verband met Geschiedenis en Menschkunde, en met gestadig terugzicht op de Nederlandsche letterkunde en nationaliteit.


1851-1852.

Over den aard en omvang van reeds vervulde en nog te vervullen Bijbelsche profecy, gelijk die in 't bijzonder is weggelegd in de gewijde Schriften des O.T.


1852-1853.

Vervolg van het voorgaande.


{==362==} {>>pagina-aanduiding<<}


1853-1854.

Levens van uitstekende Mannen op 't gebied van algemeene, kerkelijke en Nederlandsche geschiedenis, in verband met de eeuwen, waartoe zij behoorden, en met het oog op toestanden en gebeurtenissen van onzen eigenen leeftijd.


1854-1855.

Als voren, afgewisseld door Bijbellezingen.


1855-1856.

Vervolg des vorigen jaars.


1856-1857.

Vervolg van het vorige.


1857-1858.

Over de groote heils- en geloofswaarheden der Kerk van Christus naar aanleiding van den Brief aan de Romeinen.


1858-1859.

Over de Brieven van Paulus, met eene Inleiding, over den Bijbel in onzen leeftijd.


1859-1860.

Over het Evangelie van Johannes in verband met de Schriften des Ouden Testaments en met het oog op de behoefte des tijds bij het Nederlandsche volk.
(Deze Voorlezingen zijn wel voorgenomen, maar wegens zijne laatste krankte niet gehouden.)


VII. Poëtische werken.

Het formaat van allen is in octavo, behalve waar het tegendeel is aangeteekend.


1.De Verlossing van Nederland. Amst. bij N. Budde, later bij Dk. Groebe. 1814.

(Herdrukt in de Zangen uit verscheidenen leeftijd.)

2.De Perzen van Eschylus. (Met eene Opdracht aan Mr. W. Bilderdijk en Mr. D.J. van Lennep.) Amst. bij Den Hengst en Zoon. 1816. (Nieuwe uitgave met eene proeve van overwerking, Haarlem, bij Kruseman, 1853.)

(De eerste druk gerecenseerd door Borger in de Vaderlandsche Letteroefeningen 1817.)

3.De Prometheus van Eschylus. (Met eene voorafgaande Ode Het Treurspel, die herdrukt is in de Zangen.) Amst. 1818. Nieuwe uitgave met eene proeve van overwerking, Haarlem, bij Kruseman. 1853. De eerste druk gerecenseerd door van Assen, in den Rec. o.d. Rec. 1820. bl. 613 en v.


{==363==} {>>pagina-aanduiding<<}

4.Zangen bij het examen der Nederl. Portugesche Israëlitische Armenschool, 1818.

5.Als voren in 1819.

6.Als voren in 1820.

7.Broederschap. (In den Leidschen Studenten-Almanak voor 1820.)

8.Alfonsus I. Treurspel. (Op eene Prijsuitschrijving der Tweede Klasse van het Kon. Ned. Inst.) Amst. 1821. (Herdrukt te Haarlem, bij Kruseman, 1845, toen het ook voor 't eerst ten tooneele werd opgevoerd.)

9.Aan den Heer en Mevrouw Bilderdijk, in de: Nagedachtenis van J.W. Bilderdijk, bl. 92-96.

10.Poëzy. Te Leiden, bij Herdingh, 1821, 1822, 2 Dn. Herdrukt te Haarlem met nieuwe rangschikking van den Auteur, 1847, 2 Dn. 12o. Met zijn portret.

11.Aan Bilderdijk. (Voor: het karakter van Prins Maurits. Rott. 1824.)

12.Aan Dr. A. Capadose, vóór De Sadduceën. Amst. 1824.

13.Geestelijke Wapenkreet. Slotvers. Amst. 1825.

14.Dichterlijk Krijgsmuziek. Amst. 1826. (Herdrukt te Haarl. 1845.)

15.God met ons. Hymne. Amst. 1826.

(Herdrukt in: Lijden en Heerlijkheid. Amst. 1848.)

16.Aan Ds. H. Bähler, voor zijne Leerrede over 1 Kon. XVIII. De kleine Wolk. 1828.

17.Feestliederen. Amst. 1828. (Herdrukt te Haarl. 1858.)

18.Kerst- en Nieuwjaars Intreêzangen. Amst. 1829. (Herdrukt te Haarlem bij Kruseman, 1858.)

19.Onderschrift onder een der Portretten van Bilderdijk. 1832.

20.Het Gorcumsche Heidendom. Amst. 1833.

21.Schoolliederen. Amst. 1839 (ook vroeger, 1831.)

22.Vijf-en-twintig jaren. Amst. D. Groebe, 1840, 2de en 3de druk aldaar 1841, 4de druk 1846. (Later herdrukt in de Politieke Poëzy en Zangen uit verscheidenen leeftijd. Vroeger, in de Werken van het Instituut, in 4o.)

23.Aan de rivieren van Babel. In de Gids voor 1841.

(Herdrukt in de Hesperiden.)

24.Aan de Leden der 2de Klasse van het K.N.I. bij de opening der eerste Zitting in 1844. In Het Instituut, 1843, bl. 230-233. (Herdrukt in de Hesperiden.)

25.Aan Nederland in de Lente van 1844. Amst. 1844.

(Herdrukt in de Politieke Poëzy.)

26.Zangen uit verscheidenen leeftijd. Haarl. 1847.

(Gerecenseerd in de Vaderl. Letteroef. 1848. no. III.)

27.Wachter, wat is er van den Nacht? Een lied bij de uitgangen van 1847. Haarl. 1848.

28.Lijden en Heerlijkheid. Twee Hymnen. Amst. Tielkemeijer, 1848.


{==364==} {>>pagina-aanduiding<<}

29.De stem des Heeren, 18 Maart 1848. (In de Tijd, April 1848.)

30.1648 en 1848. Dichtstuk, uitgesproken in de Openb. Zitting der 2de Klasse 25 April 1848. Te Haarlem bij Kruseman.

(Herdrukt in de Politieke Poëzy.)

31.De Leeuw uit Juda, Kruislied. Amst. bij Höveker. (In de Christelijke Stemmen, 1847-1848.)

32.Jubellied ter gelegenheid van het feest des Zendeling-Genootschaps van de Engelsche Kerk. (1 Nov. 1848.)

33.Rouw en Trouw. 1849. (Eerst geplaatst in het Alg. Handelsblad, April 1849. Herdrukt in de Politieke Poëzy.)

34.Voorzang voor Israël en de Volken. Haarlem, 1849.

35.Feestzang op het Jubelfeest van Mr. D.J. van Lennep. Nov. 1849 (Herdrukt in de Hesperiden.)

36.Ter gelegenheid der feestviering van 't Engelsch Zendeling-Genootschap. Febr. 1850.

37.De Chaos en het Licht. Een halve-eeuw-lied. Haarlem, Kruseman, 1850. (Herdrukt in Politieke Poëzy. Beoordeeld door A.P. van Groningen, Alg. Letterl. Maandschrift, 1850, no. 6.)

38.O Hoofd, vol bloed en wonden, en: Jezus mijn Verlosser leeft, in de Gezangen der Herst. Luth. Gemeente. Uitgegeven ao. 1858.

39.David en Ezechiël, in de Profeten en Apostelen. Haarlem, Kruseman, 1850. (Herdrukt in de Hesperiden.)

40.Op een afbeeldsel van Bilderdijk in 1787. (In het Album der Schoone Kunsten, 1851.)

41.Hagar en Elizabeth. (In de Bijbelsche Vrouwen, Haarl. 1852. Herdrukt in de Hesperiden.)

42.Dramatische Poëzy. Te Haarlem bij Kruseman, 1853.

43.Gezangen voor den bidstond voor Ierland in de Eng. Episc. Kerk. Maart 1853.

44.Aan een Vriend mijnes Zoons bij zijn vertrek naar een verafgelegen land. (In Magdalena 1853.)

45.Politieke Poëzy. Haarlem bij Kruseman, 1854.

46.In het Album der Bewaarschool Sophia te Voorburg enz. 1854.

47.Hesperiden. Haarlem 1855.

48.Een Gebed, voor den Heraut. 1858 bl. 1.

49.Ter echtviering van Mr. Is. Capadose en A.G. van Hoytema in 1857. (In Magdalena 1858.)

50.De Slag bij Nieuwpoort. Haarlem 1859. gr. 4o.

51.Gelukwensch aan Meester en arbeiders ter drukkerij op het Spaarne, met het Imprimatur op het laatste blad der Komplete Dichtw. van Bilderdijk door een Corrector. Haarlem 1859.

52.Een aaloud Pinksterlied. (In den Heraut 1859, bl. 293.)

53.Aan mijne lieve dochter Francisca, en souvenir van Bergendahl 1859.



{==365==} {>>pagina-aanduiding<<}

Behoudens enkele verzen door hem veellicht in de hier volgende of andere Europesche talen vervaardigd, voegen wij aan deze lijst nog toe twee verzen uit den tijd zijner jongelingschap:
Aan G.D.J. de Roock, in het Portugeesch, bij diens bevordering tot Doctor in de Geneeskunde, Leiden, 3 Mei 1817.
Aan D.L.F.L.J.G. de Gaiffier, in het Latijn, bij diens bevordering tot Doctor in de Regten, Leiden, 20 Junij 1820.


VIII. Prozaschriften.


1.Specimen Juridicum inaugurale, de Condictionibus, L.B. 1818. 4o.

2.Specimen exhibens Quaestiones de Phil. Theor. et Litter. Human. L.B. 1821. 4o.

3.Aan alle Christenen. Amst., Den Hengst, 1822.

4.Bezwaren tegen den geest der Eeuw. Leiden 1823.

5.Het karakter van Prins Maurits en de rechtspleging van Oldenbarnevelt. Rott. en Amst. 1824 en 1825, 2 stukken.

6.De Sadduceën. Leiden 1824.

7.Geestelijke Wapenkreet. 1825.

8.Aan Nederland. Amst. 1826.

9.Voorlezingen over de Handelingen der Apostelen. Amst. 1825-1827, 3 dn.

10.Brief aan Le Sage ten Broek. Amst., Den Ouden, 1829.

11.Naschrift op de kunstgrepen van het hedendaagsch ongeloof. (Eerst uitgegeven door N. Schotsman. Tweede druk, Amst. 1829.

12.Ontwerp van Voorlezingen over Vaderlandsche Geschiedenis en Taal. Amst. 1831.

13.De Verbondsverklaring van 1573 aan Nederland herinnerd. Amst. 1831.

14.Slotrede eener Reeks van Voorlezingen. Amst. 1832.

15.La femme adultère. (Gazette Évang. de Genève 1833.)

16.Inleiding tot de Voorlezingen over de Gesch. des Vaderl. Amst. 1833.

17.Voorberichten tot het 1ste en 2de Deel der Godgel. Opstellen van Bilderdijk. Amst. 1833.

18.Programma eener vierde Reeks van Voorlezingen over de Geschiedenis van het Vaderland. Amst., van Peursem, Febr. 1835.

19.Inleiding voor de Brieven van Mr. W. Bilderdijk aan Mr. Is. d.C. (Dl. IV der Brieven.) Rott. 1836.

20.Programma eener zesde Reeks van Voorlezingen over de Geschiedenis des Vaderlands, Amst. Junij 1837.

21.Voorlezingen over de Eenheid en Overeenstemming der Evangeliën. Met eene Opdracht aan Mr. H.J. Koenen. Amst. 1840, 2 dn. (In het Eng. vertaald door D.D. Scott, onder den titel The four Witnesses, Londen 1851.)

{==366==} {>>pagina-aanduiding<<}

Hierbij behooren de:

Verhandelingen en Aanteekeningen ter toelichting en aanvulling der Voorlezingen over de Eenheid enz., 1ste stuk, bevattende eene Verhandeling over het Evangelie van Mattheus. Amst. 1858.

22.Prospectus eener (destijds niet verschenen) geheel nieuwe uitgaaf van Bilderdijks Ondergang der eerste Wareld, met aantt. en verhandelingen. Leeuwarden, Suringar, Julij 1842.

23.Ter nagedachtenis van Koning Willem Frederik, Graaf van Nassau, in de Instituuts-zitting van 21 December 1843.

24.Rekenschap van gevoelens. Amst. 1843. Herdrukt, tenzelfden jare. (Hiertegen een Tegenschrift van Opzoomer.)

25.Voorlezingen over het O.T., met eene Opdracht aan M.J. Chevallier. Amst. 1844-48. Met een aanhangsel, 2 dn. 4 st.

26.Landgenooten, met het oog op God blijft Nederlanders en vereenigd. Amst. 1844.

27.Overzicht van het Leven en de Werken van Mr. W.B. en Vrouwe K.W.B. Amst. 1844.

(Overdruk uit het Biographisch Anthologisch Woordenboek door A.J. van der Aa.)

28.Recensie van het Leven van Jezus door J.J. van Oosterzee, in het Alg. Letterl. Maandschrift van 1847 en 1850.

29.Paulus. Eene Schriftbeschouwing. Leiden 1846, 2 dn.

30.Bilderdijks Epos. Met Inleiding, Varianten, Aanteekeningen en Verhandelingen door Mr. Is. da Costa. Leeuw. 1847.

31.Eenige opmerkingen omtrent het onderscheidend karakter der Groninger Godgel. School. In het Tijdschrift De Vereeniging, 1847.

32.Het Oogenblik. Een woord over het Ontwerp van Grondwetsherziening. Amst., Höveker, 1848.

33.God zegene den Koning en het Vaderland! Aan alle welgezinden heil! (Verspreid op 23 Maart 1848.)

34.Protest tegen eene zinsnede van het Adres der Synod. Commissie aan den Koning. Amst., Höveker, 1848.

35.Israël en de Volken, een overzigt van de Geschiedenis der Joden tot op onzen tijd, 4 stukken, 1 deel. Haarlem, Bohn 1848, 49.

(Aangekondigd in A.L. Maandschrift, 1849, no. 9. - In Jaarboeken voor Wetensch. Theologie, VIde Dl. bl. 594 en vv. - Recens. o.d. Recens., 1850, no. 1 en no. 5. - Boekzaal, Augustus 1849. - Vaderl. Letteroef. 1850, no. 16, door J.H. S(onstral).)

(Vertaald in het engelsch, door Mistress Ward (Kennedy), London, Nisbet en Co., 1849 of 50. In het hoogduitsch door Mej. Thumm.)


{==367==} {>>pagina-aanduiding<<}

36.Opening der biduren van de Nederlandsche Vrienden Israëls. 3 Julij 1849. (In de Vereeniging voor Chr. Lectuur.)

37.Nalezing op Paulus, 1830. (Zie boven, no. 29.)

38.Over de reis van Paulus naar Jeruzalem. (In de Jaarboeken voor Wetensch. Theologie, VIIde Dl., 2de stuk, 1849.)

39.Aanspraak aan de leden der 2de Klasse bij den dood des Konings (Willem II.) Amst. 1849.

40.Programma der Kiesvereeniging Nederland en Oranje. Amst. 1849.

41.Herinneringen uit het leven en den omgang van W. de Clercq. (In de Vereeniging. Amst. 1850.)

42.De Heer is Koning. Uit het engelsch, met voorrede van Is. da Costa, 1850.

43.Eenige bijzonderheden omtrent den Heer van Schonenberg. (In Holland 1851.)

44.Opmerkingen over Rom. IX : 5, e? ?? ? ???st?? cet. (In Jaarboeken, X, 1852.)

45.Een en twintig dagen te Londen. (In de Vereeniging, 1852)

46.Recensie van Oosterzee's Lijdensweek en 40 dagen des Heeren. (In Alg. Letterl. Maands. 1852, no. 5.)

47.De wederoprichting van Israëls Koninkrijk. Gorinchem, C. de Wolff, 1852.

48.Waarom is de Heer het eerst na zijne opstanding aan Maria Magdalena verschenen? (In De Dag des Heeren, 1852.)

49.Herinneringen aan D.J. van Lennep, 1853. (In Album v. Schoone Kunsten van dat jaar.)

50.Adres bij gelegenheid der benoeming van Ds. Meyboom. Amst. Höveker 1853.

51.Aan de Kiezers. (Aanbeveling van Mr. Groen van Prinsterer, 1853.)

52.Protest tegen de Handelingen enz., bij 't beroep van Ds. Meyboom. Amst., van Peursem, 1854.

53.Dr. Bogue's proeve van 't Goddelijk gezag der Christelijke Godsdienst. (Overgedrukt uit de Werken der Vereeniging voor Christelijke Lectuur. 1854.)

54.Recensie van Prof. David's uitgave van Bilderdijk's Ziekte der Geleerden. (In Nederlander, 1854.)

55.Het Gebed. (Magdalena, 1854.)

56.Over Poëzy, in verband met wetenschap en moraliteit. Improvisatie 1854. (Zie Handel. 4de Letterk. Congres.)

57.Brief aan Mr. G Groen van Prinsterer. Haarl. 1854.

58.Bedenkingen tegen het Synodale plan eener Nederd. vertaling van het N.T. Amst. Junij 1855.

59.Vijfentwintig Stellingen over de Nationale Wederoprichting van Israël. Eerst, Amst. 1855. Toegelicht in den Heraut, 1855-1857.

60.Beschouwingen van de Handelingen der Apostelen, 3 stukken.

{==368==} {>>pagina-aanduiding<<}

Amst. 1856-1858. (Vertaald in het hoogduitsch, door Dr. Reiffert. Bremen 1860.)

61.Beschouwingen van het Evangelie van Lucas. Amst. 1856, 2 dn.

62.Bilderdijk herdacht. Redevoering. Amst. 1856.

63.Adelijke Geslachten onder de Israëlieten. (In den Navorscher, VII. (1857) 209, vv., en VIII. (1858) 71 vv.)

64.Twee Adressen aan de Algem. Synode der Ned. Herv. Kerk. Amst. 1857.

65.Wat er door de Theol. faculteit te Leiden al zoo geleerd wordt. Amst. 1857. (Hiertegen een Tegenschrift van Prof. Scholten.)

66.Brief aan den Hoogleeraar J.H. Scholten. Amst. 1857.

67.Proeve van verbeterde Overzetting der Boeken van het N.T. (In den Heraut, 1858.)

68.Uit diepten van ellenden. (In Magdalena 1859.)

69.Rekenschap der opvatting en uitvoering van het plan der Kompl. Dichtwerken van Bilderdijk. (In Dl. XV dier uitgave)

70.De Mensch en de Dichter W. Bilderdijk. Haarl. 1859. (Dl. XVI der Kompl. Dichtw.)

71.Velerlei contributie aan de tijdschriften de Nederl. Stemmen en Beschouwingen. de Nederlander. de Heraut.






{==369==} {>>pagina-aanduiding<<}





Levensberigt van Anton Henri Pareau.

Met een weemoedig gevoel zet ik mij neer, om op uitnoodiging der Algemeene Vergadering van de Maatschappij der Nederlandsche Letterkunde te Leiden, het levensbeeld te schetsen van een' man, sedert meer dan 25 jaren mijn vriend en aanverwant, doch die helaas! in den bloei zijner jaren aan de kerk, aan zijne gemeente, aan zijn gezin en aan zijne vele vrienden, die hem hoogschatteden, ontviel.
Ik hoop zonder vooringenomenheid eere te doen aan zijne gedachtenis, en waar ik zijn lofredenaar ben, zal de trouwe waarheid mijne geleidster wezen. De nedrige man zocht bij zijn leven nooit eere van menschen, en daarom zal ik niet alles van hem kunnen vermelden, omdat hij liefst en 't meest in stilte werkzaam was.
 
Anton Henri Pareau was de jongste zoon van den beroemden Hoogleeraar in de Oostersche talen en Letterkunde Jean Henri Pareau, en Vrouwe Helena Nisina Ribbius. Hij werd geboren den 20sten Julij 1805 te Harderwijk, waar

{==370==} {>>pagina-aanduiding<<}

zijn vader ten dien tijde het Hoogleeraarsambt bekleedde, en waar hij zijne eerste opleiding ontving. Doch bij de eervolle verplaatsing zijns vaders naar Utrecht, ruim vijf jaren later, vielen hem achtereenvolgens leerscholen ten deel, waarop hij bij de leiding zijns vaders zijn aanleg ontwikkelen en op de baan der letteren voorspoedige voortgangen maken kon aan de zijde van eenen ouderen broeder, Louis Gerlach, die den vaderlijken naam door zijne geschriften en zijne werkzaamheid als Hoogleeraar te Groningen voortreffelijk gehandhaafd heeft. Het onderwijs van den grondigen Dorn Seiffen deed hem reeds op de Latijnsche school aan die naauwgezette studie gewennen, die bij al zijn arbeid zigtbaar was. Hij werkte veel doch niet snel; maar 't geen hij beoefende, wilde hij grondig kennen, en dat was mede eene reden, waarom hij niet veel in 't licht heeft gegeven, wijl hij meende, dat er nog veel te onderzoeken overbleef, waarvoor hij tijd en inspanning over had. 't Was mede eéne reden zijner nedrigheid, want hij zag zelf altijd de meeste leemten in zijn werk.
Toen hij student werd, was hij nog niet bepaald, of hij de Theologie beoefenen zou. Met de oostersche en westersche letteren ingenomen, wijdde hij daaraan zijne eerste studiejaren, en vooral onder de leiding van den éénigen van Heusde, leerde hij meer en meer de humaniora beminnen, en wilde hij er wel voor leven. Hij gaf in het jaar 1826 blijk, dat hij daarin reeds eene groote hoogte bereikt had door zijn in 't latijn geschreven en door de godgeleerde faculteit te Groningen met goud bekroond Prijsschrift, in de jaarboeken dier Akademie opgenomen, getiteld: Grammatische en kritische verklaring van David's klaagzang op Saul en Jonathan, 2 Sam. 1 : 17-27, vergeleken met andere zoo Oostersche als Grieksche, soortgelijke treurliederen. Niet alleen zijne zuivere latijnsche dictie en kritisch oordeel, maar ook zijne bekendheid met de edelste voortbrengselen der oostersche en grieksche poëzy en niet het minst zijn fijne

{==371==} {>>pagina-aanduiding<<}

smaak, zijne juiste aesthetische opvatting en grondige explicatie, maken dit geschrift ten volle den toegekenden eereprijs waardig. - Door dezen gunstigen uitslag van zijn werk aangemoedigd, legde hij zich meer en meer (bij de studie in de godgeleerdheid, welke hij vlijtig, vooral onder den vriend zijns vaders, J. Heringa, beoefende) op het oostersch toe, en het scheen, als of hem daarvoor een leerstoel wachtte. Hij schreef een specimen, 't welk hij onder zijnen vader hoopte te verdedigen, hetwelk hem velerlei onderzoek kostte, en door hem afgewerkt in handen zijns vaders gesteld werd. Het had ten onderwerp: Corani placita de moribus regundis, ex Mohammedis indole aevique ratione adumbrata. Daartoe had hij niet alleen den Koran vlijtig bestudeerd, maar vooral het karakter van Mahomed in 't licht zoeken te stellen, zoowel door eene naauwkeurige navorsching der omstandigheden waaronder hij leefde, waaruit hij vele feiten had trachten op te helderen, en hierbij had hij het resultaat zijner onderzoekingen aangaande de zeden en dogmen der verschillende oostersche christelijke sekten, van Joden, Arabieren en andere volken, die met de leerstellingen van Confucius en Zoroaster bekend waren, medegedeeld. Kort nadat hij dit Specimen zijnen vader had toevertrouwd, openbaarde zich bij dezen, tot nu toe wakkeren man, eene verzwakking van krachten, waardoor het nazien van het werk zijns zoons, pas begonnen, werd vertraagd, later geheel onmogelijk werd, en 't geen hij aan het handschrift had gedaan, was van dien aard, dat den zoon schier de moed ontzonk, om het met onvaste hand veranderde te ontcijferen of op nieuw te bewerken.
Inmiddels was onze Pareau bij den opstand in 1830 als Vrijwillig Jager uitgetrokken en moest zich, wat hij gaarne deed, bij zijn terugkeer geheel aan de zorg van zijnen meer en meer verzwakkenden en hulpbehoevenden vader toewijden. Die toestand duurde twee jaren en de zoon werd hieronder gebragt tot het besluit, om van de uitsluitende studie der oostersche letteren af te zien en op

{==372==} {>>pagina-aanduiding<<}

de godgeleerdheid zich geheel toe te leggen, om eenmaal als herder en leeraar voor eene gemeente op te treden, welk denkbeeld hem meer en meer bekoorde. In het jaar 1833, waarin zijn vader overleed, werd hij kandidaat tot de Heilige dienst bij het Provinciaal Kerkbestuur van Gelderland, en na in 1835 met de jongste zuster mijner echtgenoot, Charlotte Marie Christine Dumont, door zijn vriend E.J. de Voogt in het huwelijk te zijn ingezegend, werd hij op den 23sten Augustus van dat jaar te Zuilen als predikant bevestigd. Hij wijdde zich hier geheel aan zijne gemeente, wier trouwe herder hij was, gelijk hij hiertoe eene bijzondere roeping gevoelde, en in dat werk was hij conscientieus naauwgezet. Hij maakte daarbij zoo veel werk van zijne leerredenen, dat hem schier geen tijd tot andere studie overschoot. Hij had wel het plan opgevat den graad van doctor in de godgeleerdheid te verkrijgen, en reeds een onderwerp gekozen, maar hij liet het weldra varen, omdat hij meende, dat hij zijnen tijd nu nuttiger besteden kon, en hij voor die eer geene te duur betaalde offers over had, In zijne leerredenen heerschte bovenal iets gemoedelijks, gelijk dat ook door zijne eigenaardige voordragt werd aangedrongen. Men kon het hem aanzien en uit hem verstaan, dat hij ernstig meende, wat hij met ernst predikte, en dat de praktijk des levens hem bovenal ter harte ging, waarvan de door hem uitgegeven leerredenen in de maandelijksche preken bij van der Scheer te Coevorden getuigenis dragen. Zoo wist hij steeds verstandig en gelukkig partij te trekken van plaatselijke omstandigheden, als o.a. bij het Pinksterfeest, bij den bid- en dankdag voor den oogst enz. 1. Hoewel een

{==373==} {>>pagina-aanduiding<<}

trouw discipel van Heringa, had hij ook het onderwijs der overige hoogleeraars behartigd, en daarbij eene zelfstandigheid verkregen en behouden, welke hij altijd openbaarde. Toen de zoogenaamde Groninger rigting bij haar opgang veler aandacht trok, en hij door omgang en schriftelijk verkeer met zijnen voortreffelijken broeder daarmede ten volle bekend en ingenomen was geworden, behield hij toch zijne zelfstandige inzigten en wijzigde of vormde die alleen naar 't betere, dat hem als zoodanig overtuigend en na ernstig onderzoek bleek. Doch wat door hem niet zuiver evangelisch bevonden werd, nam hij niet aan. Men kan zijne rigting leeren kennen uit een klein geschriftje, een Vraagboekje over geloofs- en zedeleer, Deventer 1841.
Te Zuilen had hij genoegelijke dagen, en 't liefelijk Vechtdorpje in de nabijheid van Utrecht met de vrolijk gelegene pastorij, was dan ook, als eerste gemeente zeer bekoorlijk. Menig aangenaam uur bragt ik daar met hem door, en hoewel hij zelden over onderwerpen zijner vroegere studie sprak, zoo werden zij toch wel eens door ons behandeld, gelijk ik dan ook daaruit den inhoud van het genoemde Specimen heb leeren kennen, waarmede hij steeds ingenomen was, hoezeer hij geen lust of roeping gevoelde om het weer op te vatten. Zijne herderlijke zorgen wogen hem te zwaar, om

{==374==} {>>pagina-aanduiding<<}

nevens voortgezette bijbelstudie nog op andere vakken van geleerdheid zich toe te leggen. Hij was met zijn herderlijk werk zoo ingenomen, dat hij zich daarmede 't liefst bezig hield en er gaarne over sprak, alleenlijk afleiding zoekende in huiselijk verkeer en bij voorkeur in gesprekken over zijn akademieleven, zijn diensttijd en zijne reis door Zwitserland in 1830 met zijnen geleerden, helaas! treurig afgestorvenen vriend van Bolhuis, den schrijver over de Noormannen in Nederland, gedaan. Met verrukking sprak hij van de verheven natuurtooneelen, die zijn oog had aanschouwd en zijn voet had betreden; van zijn verblijf te Basel, waar hij met belangstelling de werken van Erasmus had bezigtigd en enkele monumenten, dáár van hem bewaard. Hij zou ook de valleijen van Piemont, waar zijn oudste zuster, gehuwd met den heer Daniel Revel, sedert vele jaren woonde, bezocht hebben, indien zijne familie te dier tijde niet te Utrecht zich bevonden had. Doch hij zag en genoot veel. Hij bleef steeds veel hechten aan de genoegens die de natuur oplevert. Van hier, dat hij, even als zijn vader, gaarne en dagelijks in de vrije lucht wandelde, en zelfs toen hij herhaaldelijk voor zijne gezondheid aan badplaatsen in den vreemde toeven moest, het eentoonige van zulk verblijf veel vergoedde door uitstappen in den omtrek en door het opnemen van natuurvoortbrengselen tot in bijzonderheden, waarvan hij met zorg 't geen hij er van kon verkrijgen, bewaarde.
Reeds gewaagden wij van zijne zwakke gezondheid. In zijne jeugd en de eerste jaren van zijne dienst, zao lang hij te Zuilen was, gezond, deelde hij na zijne komst te Monnikendam (werwaarts hij uit gemoedelijkheid, al streed het tegen zijn lust, de beroeping, als zijnde naar een grooteren werkkring, in 1839 had aangenomen) in de landziekte, de koorts, welke wel telkens verdreven werd, doch telkens wederkeerde, zoodat hij zelfs eenigen tijd tot herstel zich te Twello ophield, vanwaar hij schijnbaar gezond terugkeerde en zijn werk met zijnen gewonen ijver hervatte. Doch zijn

{==375==} {>>pagina-aanduiding<<}

gestel had veel geleden, het klimaat dáár was nadeelig; en de verplaatsing naar Assen, waar hij 30 November 1845 bevestigd werd, was in dit opzigt zeer gewenscht. Wel kostte het hem veel om Monnikendam, waar hij met zegen gearbeid en vele vrienden had, te verlaten, maar de reden tot vertrekken was overwegend. In de eerste tien jaren van zijn verblijf te Assen, hoewel hij minder krachtig was dan weleer, kon hij echter zijn werk ongehinderd verrigten, en hij deed veel. Hij gaf, door eene bijzondere aanleiding daartoe opgewekt, in 1850 in 't licht een werk, getiteld: de oude Kerk te Assen, hetwelk hij na naauwkeurig onderzoek der in het Archief bewaarde stukken bewerkte en daardoor menige bijzonderheid over den godsdienstigen en zedelijken toestand van Drenthe in vroeger dagen, en over de kloostergeschiedenis te Assen aan 't licht bragt 1. De Maatschappij

{==376==} {>>pagina-aanduiding<<}

der Nederlandsche Letterkunde achtte hem daarom waardig als lid te worden opgenomen. In 1849 had hij zonder zijn naam een irenisch geschrift uitgegeven te Amsterdam bij Mooij, getiteld: Een woord en bede omtrent de formulieren

{==377==} {>>pagina-aanduiding<<}

van eenigheid der Hervormde Kerk. Het geeft getuigenis van zijnen vredelievenden, evangelischen zin en munt in 't bijzonder uit door zijne regte waardering van den hoofdinhoud der formulieren, vooral beschouwd in het licht en naar de behoefte van den tijd, waarin zij werden opgesteld en ingevoerd. Later, in 1855, schreef hij nog een werkje Over den Doop, Utrecht bij van der Post, waarin hij den Doop, als eene inlijving in de gemeente en als eene duurzame instelling handhaafde. Sedert heeft hij geen geschriften meer uitgegeven.
Reeds vertoonden zich de verschijnselen, die hem eerst deden kwijnen en later zijn gestel geheel ondermijnden. Langen tijd besteedde hij nog, boven zijn gewoon herderen predikwerk, veel zorg aan de naauwgezette waarneming van het Scribaat van het Provinciaal Kerkbestuur, in welke betrekking hij alras de vraagbaak voor vele broeders en gemeenten was. Ook woonde hij als zoodanig de Synode in 1850 bij. Zijne zorg bepaalde zich verder bij de oprigting van een Weduwenfonds voor de predikanten van Drenthe, waarvan hij het plan ontwierp en de grondslagen legde, waarvoor velen gewis nog lang na zijn verscheiden hem zullen zegenen.

{==378==} {>>pagina-aanduiding<<}

Wij spraken ook van zijne voorzigtigheid vooral in het oordeelen, handelen en raadgeven. Hij overwoog bedaard het voor en tegen, maar, had hij eens eene meening opgevat, dan deelde hij die openhartig en wel gemotiveerd mede, niet alleen in zaken van wetenschappelijken aard en algemeen belang, maar ook in die van meer bijzondere aangelegenheid. Zoo herinner ik mij, dat ik hem op eene wandeling eens eene zaak mededeelde, die mij persoonlijk betrof, en waarin ik zijn' raad inriep. Ik had ze hem uitvoerig ontwikkeld en bij 't einde vroeg hij mij nog wel enkele ophelderingen, maar gaf mij geen enkel bewijs zijner meening, alleenlijk zeggende, dat de zaak hem zeer belangrijk toescheen. Den volgenden morgen kwam hij echter op mijne kamer en zeide mij een en ander bedaard te hebben overwogen, en gaf mij toen zijn' raad, die zoo goed en welberaden was, dat ik dien gaarne volgde. 't Is tevens eene proeve van 't geen hij voor zijne vrienden over had, om ten hunnen gevalle zijn tijd en zorg te besteden, voor hen te denken en ze geen oppervlakkigen of overijlden raad te geven.
Eindelijk verdient het vermelding, dat hij eene buurt, Kloosterburen genaamd, ruim een half uur van Assen gelegen, en door ruim 600 zielen bewoond, die tot de kerkgemeente van Assen behooren, zich bijzonder aantrok, aldaar ook des winters-avonds catechisatie hield, niettegenstaande zijn zwak gestel vooral door het soms gure weder daarbij veel leed. Maar 't was zijne leuze: ‘Ik moet werken zoo lang het dag is.’ Van hier, dat het voor hem eene zware beproeving was, toen hij alle werkzaamheden staken moest, en een vol jaar rust moest nemen. Maar onder dat alles begaf hem zijn geloof niet, 't welk hem deze beproeving geduldig en onderworpen dragen deed, hoezeer zijn lijden klom en de vooruitzigten op herstel voor hem en zijn gezin meer en meer benevelden. Maar gelijk hij altijd doordrongen was, en dit telkens ook in zijne gemeenzame brieven openbaarde, van het besef namelijk dat God de goede Vader

{==379==} {>>pagina-aanduiding<<}

is, die ons ook door lijden tot Zijne kinderen en volgelingen van den Oversten Leidsman vormt, zoo kwam dit treffend uit onder de beproeving. Dit geloof, waardoor hij zijne gade en kinderen nog tot het laatst toe troostte, is thans naar wij vertrouwen, met aanschouwen verwisseld, en daardoor spreekt hij nog nadat hij gestorven is.
Hij ontsliep den 5den November 1859. Hij laat aan zijne vrienden en bijzonder aan zijne voormalige wapenbroeders eene gedachtenis na, die hen steeds aan een braaf achtenswaardig man herinnert, aan zijne verschillende gemeenten een aandenken, waardoor hij leeft in veler zielen, die hem voor zijne trouwe zorgen dankbaar zijn, en aan zijne gade en kroost liet hij een' zegen achter, die immer voortduurt, want voor hen heeft hij 't meest geleefd.
Verloren dan deze allen in hem veel, ook de wetenschap betreurt zijn vroegtijdig henengaan, al hebben de omstandigheden hem belet veel voor haar te doen; maar wat hij er voor deed, getuigde dat hij het Simplex Sigillum veri behartigde, en was de vrucht van naauwgezet onderzoek en onpartijdig oordeel. Ware hem volle gezondheid en levenskracht geschonken, hij zou in 't vervolg meer hebben gedaan. Zijn arbeid aan de geschiedenis der Oude Kerk te Assen besteed, had hem voor die studie ingenomen, en zijn wensch was het deze voort te zetten. Het behaagde Gode anders. Zijne taak is hier volbragt en volbragt met eere. - Dat kon zijn broeder bij zijn graf voor de talrijke schare van belangstellenden en treurenden om zijn gemis getuigen, en allen gingen heen onder den indruk, dat een braaf man, een trouw herder, een grondig geleerde ten grave was gedaald.
 
Amsterdam, Junij 1860.
Dr. E.B. Swalue.



{==380==} {>>pagina-aanduiding<<}





Levensberigt van Mr. C.L. Schuller tot Peursum.

Met weemoed neem ik de pen op, om eene levensschets te schrijven van een mijner dierbaarste en trouwste vrienden, in wiens aangenamen en nuttigen omgang en innige genegenheid, ik mij, niettegenstaande veel verschil van zienswijze en overtuigingen, ruim dertig jaren mogt verheugen, en wiens vroegtijdige dood, naast zijne familiebetrekkingen, niemand meer kan geschokt hebben dan den steller dezer regels. Ik zeide eene levensschets te zullen schrijven, met het oog op het verlangen der Letterkundige Maatschappij, voor welke zij bestemd is, en die, bedenkende de veelvuldige verliezen, in den afgeloopen jaarkring door haar geleden, herhaaldelijk beknoptheid heeft moeten aanbevelen. Het zou mij anders niet moeijelijk gevallen zijn veel, zeer veel over den afgestorvene te zeggen, dat niet iedereen bekend kan zijn, en waarvan de vermelding en waardering zijne nagedachtenis niet dan tot eere verstrekt zoude hebben. Mogelijk gewaag ik van dat alles nog eens op een ander terrein, wanneer ik mij geheel zal mogen stellen op een eigen gekozen standpunt en tot beschouwingen van het in-
{==381==} {>>pagina-aanduiding<<}
tieme leven zal mogen afdalen. De Maatschappij vraagt bij voorkeur naar de lotgevallen en de produkten der haar ontvallen leden, voor zoo ver die tot het meer uitwendige leven betrekking hebben of, om zoo te zeggen, naar buiten werkten. Hiertoe willen wij ons dan ook voor de Handelingen der Maatschappij voornamelijk bepalen.
 
Christiaan Lodewijk Schuller tot Peursum zag het eerste levenslicht te Oud-Alblas nabij Dordrecht in Zuid-Holland, den 7den Julij 1813. Zijn vader, Lodewijk Schuller, een verdienstelijk zeeofficier, bevond zich aan boord van het schip Amsterdam, terwijl zijne echtgenoot dit haar eerste kind baarde ten huize van haar vader, den wel-eer-waarden, zeer geleerden heer Jakobus Johannes de Jonge tot Peursum, predikant van bovengemeld dorp. Deze achtenswaardige vrouw werd later nog moeder van twee andere huwelijkspanden, die evenwel beide vroegtijdig weêr werden opgeeischt, het eerste eene dochter, op omtrent driejarigen leeftijd 1, het tweede een zoon, die daags na zijne geboorte weêr aan het teederminnend ouderen-paar ontrukt werd 2. Kort vóór het verscheiden van haar tweede kind trof echter Mevrouw Schuller het zwaarste verlies, de dood namelijk van haar dierbaren echtgenoot, die, in land-dienst overgegaan en tot kapitein bij de veld-artillerie bevorderd, den 4den Augustus 1819 het tijdige met het eeuwige verwisselde. Christiaan Lodewijk was dus zes jaren oud, toen hij zijn vader verloor, en werd van toen af, naast de teederste moederzorg, meer bijzonder toevertrouwd aan de hoede van zijn innig geliefden grootvader, ‘van wien hij, zoo als ergens 3

{==382==} {>>pagina-aanduiding<<}

niet onoordeelkundig staat uitgedrukt, bij een godsdienstigen aanleg, die hem van jongs af kenmerkte, de hem eigene wijze van denken in het kerkelijk godsdienstige, vroegtijdig schijnt ontleend te hebben.’
Wanneer men iemand als jongeling en verder op rijper leeftijd van nabij gekend heeft, geloof ik, dat men, tenzij geheel verstoken van eenige menschenkennis en karakterkunde, dikwerf tot de vrij juiste beantwoording der vraag zoude kunnen geraken: waardoor zulk een zich reeds in zijne jeugd moge onderscheiden, en welke kiemen van later krachtig ontwikkelde eigenschappen en hoedanigheden zich bij hem reeds als kind waarschijnlijk duidelijk moeten vertoond hebben. Dit op Schuller toepassende, zou men tot de gevolgtrekking kunnen komen, dat hij zeker geen speelziek kind geweest moet zijn, denkelijk, eenigzins stil en ingetrokken van aard, stellig zeer eigenzinnig en gaarne bezig, vasthoudend aan eigene denkbeelden en opvattingen en toegerust met groote geestvermogens, gepaard met een sterk geheugen. Van velen, wier leven men beschrijven wil, is het vaak onmogelijk iets omtrent hunne kindsche jaren te weten te komen, en ik zou, bij gebrek aan de noodige berigten deswege, niemand bepaald willen aanraden tot de boven door mij bedoelde, maar toch altijd eenigzins gewaagde en onbewijsbare gevolgtrekking zijne toevlugt te nemen. Gelukkig ontbreekt het hier niet geheel aan bijzonderheden, en wat mij ten dien aanzien uit echte bronnen is medegedeeld als ook aan den schrijver, uit wiens Levensberigt ik mij zoo even reeds eene aanhaling veroorloofd heb, bevestigt mij in mijn straks vooropgezet beweren, dat uit de handelingen en denkwijze van later leeftijd een niet onwaarschijnlijk besluit kan worden opgemaakt omtrent kinderlijke geaardheid en jeugdigen aanleg. En wat blijkt nu uit die bedoelde berigten?
Dat Schuller in zijne jeugd werkelijk eenzelvig was van aard, bijna nooit spelende, maar liefst lezende in de boeken

{==383==} {>>pagina-aanduiding<<}

der rijke bibliotheek zijns grootvaders, voor wien hij, als toen reeds een vlijtig bijbellezer, op naauwelijks zevenjarigen leeftijd bijbelteksten opzocht in de Concordantie van Trommius, alsook de psalmen en gezangen, die bij de openbare godsdienstoefening zouden gezongen worden.
In Mei 1820, en dus toen Christiaan Lodewijk bijna zeven jaren oud was, vestigde zijne moeder zich met der woon te Dordrecht, alwaar de veel beloovende knaap vijf jaren lang op de destijds zeer geroemde school van van der Pijl tot de uitstekendste leerlingen behoorde. Men moet Schuller op later leeftijd in verschillende betrekkingen gekend hebben, om zich een denkbeeld te kunnen maken van de grondige studiën, welke hij gedurende dien tijd van levende talen gemaakt had.
In Julij 1825 begaf zich Mevrouw Schuller, met hare ouders en haar verstandelijk zoo vroeg ontwikkelden, maar reeds eenigzins ziekelijken zoon naar Utrecht, alwaar de jongeling een jaar later, in Augustus 1826, als leerling op de latijnsche school, toen nog geen gymnasium, werd aangenomen. Hier kwam hem de leiding zijns achtenswaardigen grootvaders, die nu na een veeljarigen trouwen arbeid in den wijngaard zijns Heeren, eene wel verdiende rust genoot, bijzonder te stade. Schuller was aan dezen liefderijken grijsaard bijzonder gehecht, en stelde zijne raadgevingen en lessen steeds op hoogen prijs. Menigvuldige bewijzen in proza en poëzij, door den grootvader in boekgeschenken aan zijn kleinzoon geschreven, getuigen van de belangstelling, welke deze waardige man voortdurend stelde in de trapsgewijze geestesontwikkeling van het eenige kind, dat hem van zijn zoo hoog geachten schoonzoon was overgebleven.
Op de latijnsche school behoorde Schuller, naar het getuigenis van den toenmaligen preceptor, thans nog in de volle kracht zijner wetenschap werkzamen rector van het gymnasium, den waardigen Dr. A. Ekker, tot de uitste-
{==384==} {>>pagina-aanduiding<<}
kendste leerlingen. Behalve veel ijver voor de beoefening der oudere of doode talen - getuigen de menigvuldige grieksche en latijnsche prijzen door hem behaald - betoonde Schuller ook toen eene bijzondere voorliefde voor de geschiedenis, een vak van wetenschap, dat dáár toen, ik zal niet zeggen minder goed, maar zeker minder algemeen dan thans onderwezen werd. Schuller heeft, zeker veel geholpen door zijn ijzervast geheugen, tot in het jongst van zijn leven de vruchten mogen plukken dezer grondige studiën. Hij las elken latijnschen en griekschen schrijver steeds en tot op zijn laatste ziekbed, met het grootste gemak, en was bij uitstek vast in de zoogenaamde oude geschiedenis, een gevolg van de minder algemeene wijze, waarop deze, zoo als gezegd is, toen op de latijnsche school gedoceerd werd. Geen wonder, dat zoo iemand later als met den vinger aangewezen werd voor de gewigtige betrekking van Curator van het gymnasium, in welke hoedanigheid hij, naar de verzekering van het reeds vermeld kundig hoofd dier inrigting en van vele anderen, die als leeraars of leerlingen daaraan verbonden zijn, zich, tot de krachten hem begonnen te ontbreken, mede bijzonder heeft onderscheiden, en de aangenaamste herinneringen heeft achtergelaten.
In 1830 werd zijn scholierschap op de latijnsche school, na een vierjarig verblijf, toen hij de poorten der Academie ook weldra voor hem hoopte geopend te zien, plotseling gestoord, toen ook hij, gedachtig aan den rang, dien zijn vader en vele zijner voorvaders in de Nederlandsche legers bekleed hadden, de roepstem van Oranje geen weêrstand kon bieden, en hij mede de wapens verlangde aan te gorden tot verdediging des Vaderlands tegen den overmoed der ondankbare, door priesterhaat en revolutiegeest van hun wettigen Vorst afgevallen Belgen, die niet tevreden met de Zuidelijke Nederlanden aan den scepter huns eens zoo beminden, ja haast vergoden Koning, ontscheurd te hebben, nu zelfs dreigden ook hier eene vrijheid te komen brengen, welker

{==385==} {>>pagina-aanduiding<<}

mate in de Noordelijke provinciën niet noodig scheen vermeerderd te moeten worden en welke onze landgenooten in elk geval, na eene vroegere treurige ondervinding, liefst niet van vreemden wenschen te ontvangen. Nog geen student zijnde kon hij, gelijk hij toen anders vurig begeerd had, geen deel uitmaken van de compagnie Vrijwillige Jagers der Utrechtsche Hoogeschool, onder welk corps hij later, toen dit reeds, even als hij, in 1831 met onbepaald verlof naar huis was gezonden tot hervatting van droevig en bij sommigen voor altijd gestoorde studiën, zoo vele dierbare vrienden geteld heeft, waaronder ik het mij eene eere reken weldra mede behoord te hebben. Hij nam dus elders dienst, en wel bij het wapen, waarbij zijn vader het laatst een rang bekleed had. Zijn titel werd nu kanonier 2de klasse bij het bataillon vrijwillige artilleristen, en zijne eerste garnizoensplaats Gorinchem, alwaar hij in het begin van de maand November 1831 bij de eerste compagnie werd geplaatst. Aan den veldtogt tegen de Belgen, welke zoo zij een twintigdaagsche, in plaats van een tiendaagschen had mogen zijn, geheel Zuid-Nederland zonder veel moeite onder den scepter van zijn wettigen Koning zoude hebben teruggebragt, nam Schuller, als vesting-artillerist, natuurlijk geen deel. Ook werd hij in October 1831, tijdelijk ontslagen, als Litt. Hum. et Phil. Theor. studiosus, juris causa, aan de Utrechtsche Hoogeschool ingeschreven, en ontving hij in December daaraanvolgende, even als de overige studenten, een onbepaalden verlofpas.
Maar niet alleen waren zijne voorbereidende studiën op de latijnsche school door het plotselinge besluit, om mede de wapens tot verdediging van Vaderland en Koning aan te gorden, afgebroken geweest, ook het onderwijs in de Godsdienst, waarin Schuller reeds vroeg en voortdurend zoo groot belang stelde, had daardoor eene onverwachte stoornis ontvangen. Dadelijk echter na zijne terugkomst werd dit met kracht en ijver hervat, en door hem, in Januarij 1832,

{==386==} {>>pagina-aanduiding<<}

belijdenis afgelegd van de Hervormde Christelijke Godsdienst, toen hij zijn negentiende jaar reeds voor lang was ingetreden. Schuller heeft mij menigmalen verzekerd dezen loop der zaken, ook ten dien opzigte, niet betreurd te hebben, overtuigd als hij was, dat men, om bevestigd te worden als lidmaat der Hervormde Christelijke kerk, rekenschap moet kunnen geven van zijn geloof, en dus wel doet tot dien gewigtigen stap niet over te gaan, vóór dat men zich er toe in staat gevoelt, en vooral niet, in alle geval, vóór de inschrijving als student, even alsof men in deze betrekking zich om die belijdenis niet meer te bekommeren hadde.
Schullers gezondheid had gedurende zijn diensttijd veel geleden en slechts langzaam herwon hij de noodige krachten tot voortzetting zijner studiën, eene voortzetting, welke na een éénjarig verblijf aan de Hoogeschool op nieuw dreigde gestoord te worden en werkelijk voor een korten tijd ook weêr gestoord werd. Toen in 1832 Willem I nog maar niet kon besluiten de voorstellen aan te nemen der zoogenaamde groote Mogendheden, die hem eenmaal vroeger het bezit van Belgie gewaarborgd hadden, maar nu, door eene revolutiephobie schenen aangetast, en hem niet alleen bij het uitbreken van den opstand geenszins geholpen hadden, maar hem zelfs later niet eens hadden willen toestaan door eigen krachten het verlorene te herwinnen; - toen door het jaloersche en naijverige Engeland een embargo gelegd werd op onze schepen, en te midden van een zoogenaamden vrede de citadel van Antwerpen door overmagtige fransche wapens werd opgeëeischt, zonder dat men die van onze zijde zelfs met kracht scheen te mogen verdedigen, en dus kostbare menschenlevens onnoodig zijn opgeofferd; - toen meende ook Schuller andermaal zijne zwakke krachten aan de goede zaak te moeten wijden. Hoewel hem in den loop van het jaar, op last van het departement van oorlog, door den kapitein van de vrijwillige jagers der Utrechtsche Hoogeschool mede het Metalen Kruis, als vrijwilliger, was uitgereikt, kon

{==387==} {>>pagina-aanduiding<<}

hij nu echter niet besluiten zijn vroeger wapen geheel te verlaten; maar nu verlangde hij, terwijl ook de bij de straks vermelde compagnie nieuw bijgekomenen bereids in den wapenhandel geoefend werden, om, als de omstandigheden het noodig gemaakt hadden, weder mobiel verklaard te kunnen worden, ook niet weêr in eene vesting dienst te doen, en verzocht en verkreeg hij zijne overplaatsing bij de veldartillerie. Kort was nu evenwel zijne afwezigheid. Na afwisselend eenige weken te Nijmegen en te Woerden te hebben doorgebragt, keerde hij eindelijk, in de eerste dagen van 1833 en nu voor goed te Utrecht terug, alwaar hij zich van nu af, met den besten uitslag nog ruim een jaar aan de beoefening der letteren en vervolgens nog vier jaren aan de studie der regten mogt wijden. Wij zullen omtrent dien Akademischen loopbaan niet in het breede gewagen. Het zij hier genoeg als vast te kunnen stellen, dat zijne toenmalige leermeesters hem steeds, zonder eenigen twijfel, onder de beste studenten gerekend hebben - dat hij in de letterkundige en regtsgeleerde kringen, waarin hij als lid was opgenomen, altijd met grooten ijver werkzaam was en dáár voortdurend de duidelijkste bewijzen gaf van die scherpzinnigheid en grondige wetenschap, waardoor hij zich later zoo bijzonder heeft onderscheiden; - dat hij eindelijk bij het niet te groot getal vrienden, waarin hij zich verlangde te bewegen, de aangenaamste herinneringen heeft achtergelaten. Bij velen, helaas! bestond toen reeds de vrees, dat zijn zwak ligchaam op den duur niet bestand zoude zijn tot het dragen van zulk een sterken en nimmer rust verlangenden geest. Zijne voortdurende zwakke gezondheid beroofde hem zelfs eens, gedurende zijn studenten-tijd van een groot en belangrijk genoegen. Toen in Junij 1836 het tweede eeuwfeest van het bestaan der Utrechtsche Hoogeschool gevierd zoude worden, was Schuller eenige maanden vroeger door eene zware ziekte aangetast geworden, in welker laatste tijdperk hij, zoo als hij zelf in een voor mij liggend exemplaar

{==388==} {>>pagina-aanduiding<<}

geschreven heeft, een werkje had gecompileerd, den titel voerende van: Verzamelde berigten omtrent de krijgsbevelhebbers bij Nieuwpoort, 2 Julij 1600 (Utrecht, bij N. van der Monde), en dat alzoo moest dienen, om vooral omtrent minder algemeen bekende personen inlichting te geven, die bij den door de studenten te vertoonen zegevierenden Intogt van Prins Maurits te Ostende, daags na den slag, aanschouwelijk zouden worden voorgesteld. De schrijver zelf zag zich echter genoodzaakt, tot herstel van gezondheid, naar buiten te vertrekken en moest het genoegen van het eeuwfeest grootendeels opofferen. Het boekje kwam dáár alzoo in zijne plaats, terwijl zedigheid hem had teruggehouden zijn naam daarvoor te plaatsen. ‘Voor velen,’ zeide hij echter in het Voorberigt, ‘is de last om dien naam te raden nog maar al te ligt.’ Het werkje verscheen daarom met het aandoenlijke motto:
Parve, nec invideo, sine me, liber, ibis in urbem, en zijne vrienden, ‘schrandere kennissen’, gelijk Schuller ze zelf noemt, erkenden ook daardoor hem als den schrijver.
In den aanvang van Junij 1838 werd hij in het openbaar tot Doctor in de beide regten gepromoveerd op eene dissertatie De necessitudine tum morali tum civili inter patronum et liberum, nadat hij, zooals de Hoogleeraar Lintelo de Geer aanmerkt (in zijne korte Nekrologie van Schuller in de Alg. Konst- en Letterbode van 14 April 1860, blz. 117 en 118), eerst een ander onderwerp uit de staatkundige geschiedenis des vaderlands onder handen had genomen. ‘Dit stuk,’ zegt de Hoogleeraar, wiens woorden, als van een zeker meer bevoegden beoordeelaar, dan ik mij zou durven vermeten te zijn, ik hier bij voorkeur aanhaal, ‘slechts een gedeelte eener veel uitvoeriger verhandeling, toonde met hoeveel ijver en vrucht hij het Romeinsche regt en zijne geschiedenis bewerkt had.’
Na zijne promotie zette Schuller zich te Utrecht als advokaat neder en werd, als zoodanig, dadelijk na de invoering

{==389==} {>>pagina-aanduiding<<}

der zoo lang vurig gewenschte regterlijke organisatie, welke men nu, om het zacht uit te drukken, na vele mislukte plannen, eindelijk weêr dreigt te desorganiseren, in October 1838 voor het provinciaal geregtshof in Utrecht beëedigd. Wat hij in die betrekking, voor hem geen blooten titel, maar de hoofdbezigheid zijns levens, heeft gepresteerd, is te zeer bekend, dan dat het noodig zoude zijn deswege in bijzonderheden uit te wijden. Na eene korte uitoefening der praktijk genoot hij weldra in hooge mate het vertrouwen en de achting zijner medeburgers en zelfs van velen uit andere streken des vaderlands, die, daar zijne regtskennis, scherpzinnigheid en goede trouw spoedig algemeen bekend waren geworden, hem gaarne de behartiging hunner gewigtigste belangen toevertrouwden.
Eene poging, om met een zijner vrienden en ambtgenooten 1 een regtskundig tijdschrift uit te geven, en waarvan werkelijk, van Maart tot September 1839 dertien goed geredigeerde nummers, onder den naam De Themis (te Utrecht, bij A. Schikhoff) verschenen, mislukte jammer genoeg, terwijl het bij eene geringe aanmoediging, of zoo men duidelijker wil, eenigzins ruimer geldelijke deelneming, een zeer goed periodiek orgaan had kunnen worden, waardoor de verschijning van deze of gene andere uitgave van dien aard ligt onnoodig ware geworden.
In hetzelfde jaar wendde Schuller eene poging aan, om in het luimige of humoristische genre eenige proeven te leveren en zagen (eerst bij Robert Natan, daarna bij J.G. Andriessen te Utrecht) van Julij-November, de toenmaals nog al sensatie gemaakt hebbende Utrechtsche Brieven het licht, waarvan de uitgave na het achttiende nummer evenwel weder gestaakt werd. Deze Brieven waren, gelijk de titel dit reeds eenigermate aanduidt, bijna geheel van lokaal belang, en deze omstandigheid, gepaard met het vrij algemeen

{==390==} {>>pagina-aanduiding<<}

gerucht, dat een ander, minder populair persoon de schrijver daarvan zoude zijn, heeft zeker sterk bijgedragen dat zij, na een halfjaar onverdroten arbeid, niet meer zijn verschenen. Wat elders mogelijk wel zou zijn opgenomen en gretig verkocht, werd hier te Utrecht verstikt en tot misdruk verlaagd. Er is misschien geene plaats in Nederland, waar men minder gaarne ziet, dat plaatselijke toestanden of personen worden behandeld, zij het ook op eene onschuldige en schertsende wijze, en waar men alzoo meer blootstaat aan a-prioristische veroordeeling, waardoor elke meer dan gewone alledaagsche opwelling des geestes dadelijk miskend en onderdrukt wordt. Ik wil er, hoewel de ondervinding ook mij ten dien opzigte veel geleerd heeft, nu niet meer van zeggen, maar ieder, die deze nu meestal lang vergeten Brieven thans nog eens bedaard en onpartijdig doorleest, zal, geloof ik, met mij moeten bekennen, dat veel geest, veel echte luim daarin verspreid waren, en het met mij betreuren dat een onverdiend gemis aan belangstelling en daardoor veroorzaakt gebrek aan dubbeltjes (gelijk de schrijver zelf zegt in zijn afscheid van de lezers), toenmaals een talent verstikt hebben, dat, bij meer betoonde opmerkzaamheid en aanmoediging, ons land een tweeden Steele, mogelijk een tweeden van Effen had kunnen schenken 1.
Schuller besteedde nu voortaan zijne uren van uitspanning, en dit is de gelukkige zijde der zaak, geheel tot beoefening der regtsgeleerdheid. In het jaar 1841 verscheen van zijne hand Het Burgerlijk Wetboek, met Aanteekeningen (Utrecht, Schultze en Voerman), later in 1854, bij totalen uitverkoop, nogmaals uitgegeven (bij C. van der Post Jr.) en onder zijne medewerking herzien en aangevuld door Mr. H. Waller, toenmaals advokaat, thans griffier bij het

{==391==} {>>pagina-aanduiding<<}

kantongeregt te Utrecht. Deze aanteekeningen, bewerkt in de manier van Rogron, maar grondiger en meer kennis bij den lezer verwachtende dan die schrijver pleegt te veronderstellen, voorzag spoedig in de algemeen gevoelde behoefte aan een nuttig en beknopt handboek en commentaar, vooral voor jeugdige beoefenaren der regtsgeleerdheid, voor wie zwaarder kost nog vaak zoo onverteerbaar blijft. Zondereling, neen niet zonderling, slechts te Utrecht heb ik dikwerf tamelijk uit de hoogte dit werk als van weinig beteekenis hooren veroordeelen! De uitgave van het Burgerlijk Wetboek, werd daarna (in 1843 en 1857) achtervolgd door die van het Wetboek van Strafvordering en van dat van Koophandel, het laatste, onder medewerking van den zoo even gemelden Mr. H. Waller, beide op dezelfde beknopte, maar bondige wijze bearbeid en voor het algemeen gebruik geschikt gemaakt. ‘Bekend is ook,’ zegt Prof. Lintelo de Geer, ‘en met regt geroemd, Schullers bewerking van het Reglement van orde en discipline voor de Advokaten (1848), waarvan hij de verschillende bepalingen meer uitvoerig toelichtte en verklaarde’ 1.
Te midden van dezen praktisch-nuttigen arbeid liet Schuller evenwel alle letterkundige bezigheid niet geheel en al varen. Uitgenoodigd om in het Leesmuseum te Utrecht eene spreekbeurt te vervullen, hield hij aldaar in den aanvang van 1842 eene Voorlezing over den Don Quyote 2, welke met zoo veel blijkbare goedkeuring werd aangehoord, dat hij weldra tot de uitgave door den druk werd uitgenoodigd, waarin de schrijver des te eer toestemde, daar het doel zijner rede alleen geweest was, om zijne landgenooten op een voortbrengsel van uitheemsche letterkunde opmerkzaam te maken, hetwelk, om welke redenen dan ook, aan velen

{==392==} {>>pagina-aanduiding<<}

geheel onbekend was, of ten minste door velen geheel verkeerd werd beoordeeld, en alzoo eene poging aan te wenden, om die onkunde of dat vooroordeel weg te nemen. Schullers voornemen om den maar al te zeer verwaarloosden en miskenden Don Quyote ook door onze natie meer op prijs gesteld te zien, is door die uitgave ten volle bereikt geworden, en zijne met zoo veel geest van fijne opmerking geschrevene Voorlezing heeft zeker veel bijgedragen, om later een ondernemend uitgever te doen besluiten tot het leveren eener goede vertaling van Cervantes meesterstuk, waarvan, gelijk wij later zien zullen, de bewerking aan den schrijver der Voorlezing zelven werd opgedragen.
Schuller bezat in het algemeen eene groote gemakkelijkheid in het aanleeren van vreemde talen; doch daar hij zich doorgaans zelf zonder meester daarin geoefend had, liet zijne uitspraak, bijzonder van het Zweedsch en Deensch, veel te wenschen over. Tot verpozing vertaalde hij soms stukken uit eenige dier meestal minder bekende talen. Eene eerste proeve van dien aard verscheen onder den titel van De Kapel, eene der vrije phantasien uit het provincierozenboek 1 van C.J.L. Almquist, Rector der nieuwe elementaire school te Stockholm, een goeden, maar soms weelderigen Skandinavischen romanschrijver, die, zoo ik mij wel herinner, in later tijd, wegens onaangename en hem geenszins tot eer verstrekkende redenen, zijn vaderland heeft moeten verlaten. Ook uit het Servisch vertaalde hij eenige zeer eigenaardige stukjes, voorkomende, naar ik meen, in een der Almanakken voor het schoone en goede; maar om op dien weg voort te gaan werd hij ook niet aangemoedigd; althans een der Aristarchen van het jonge Holland verweet hem schamper genoeg, ik geloof in De Gids, dat men Serviër moest zijn, om zulke stukken aardig te vinden. Misschien, als een van de vrienden, een van ‘de bent’, Servisch

{==393==} {>>pagina-aanduiding<<}

gekend had, en dan vertaling-proeven uit die taal geleverd had, zou het oordeel anders zijn uitgevallen!
Weldra echter wachtte nu Schuller een grooter letterkundige werkkring. Het, om welke reden dan ook, diep, haast peilloos gezonken Algemeen Letterlievend Maandschrift, dat, na vele stuiptrekkingen, te Rotterdam nog maandelijks eenige teekenen gaf van een haast uitgebluscht leven, werd door een Utrechtschen uitgever aangekocht, en de redaktie daarvan, behalve aan den schrijver dezes, ook aan Schuller opgedragen. Het is hier de plaats niet, om wijdloopig te onderzoeken, welke de oorzaken waren, dat gemeld tijdschrift, aanvankelijk weêr met nieuw levenssap versterkt, toch nooit een voldoend getal geabonneerden heeft kunnen erlangen, om zich voortdurend regt frisch en krachtig te blijven ontwikkelen; hoe zelfs de vereeniging met een maandwerk van hetzelfde gehalte (De Recensent, thans nog verschijnende onder den naam van De Nieuwe Recensent) niet dat gevolg had, hetwelk men billijk daarvan had mogen verwachten; noch eindelijk waarom de redaktie, eindelijk geheel ontmoedigd, na een ruim dertien-jarigen onverdroten arbeid, ten slotte uit eigen beweging besloot de bezorging aan andere handen over te laten. Het zou mij natuurlijk weinig moeite kosten deswege in het breede uit te wijden, en welligt aan te toonen, hoe men, met de meeste eerlijkheid en onpartijdigheid, juist niet slaagt, hoe ...., maar, zoo als gezegd is, de bespreking dezer zaak is niet hujus loci. Ik wil alleen hier aanmerken, dat Schullers arbeid, zoo in de rubriek Boekbeoordeelingen als in het Mengelwerk, steeds getuigde van grondige studie, van goeden smaak en van heldere, klare inzigten. Zoo hij zich, even als de steller dezes, in recensiën, wat onderwijs en opvoeding betreft, geheel plaatste op een positief christelijk standpunt, en dus eene geheel andere wet verlangd had, dan het akelig product, waarmede wij het nu doen moeten, kan ook daarin de mindere sympathie gezocht worden, welke het Maand-
{==394==} {>>pagina-aanduiding<<}
schrift genoot bij de toen, thans reeds minder, algemeene voorstanders van een Staatsonderwijs, ‘dat,’ zoo als een gelukkig afgetreden Minister - die na vroeger als lid der Kamer in een totaal anderen geest gesproken en geijverd te hebben, aan het roer van den Staat gekomen, dadelijk een geheel verschillenden toon aansloeg en eene wet verdedigde, welke hem eertijds een gruwel zou geschenen zijn - zelf verklaart, ‘niet kan, niet mag of moet strekken tot bevordering van de Christelijke waarheid en van het Koningrijk Gods;’ 1 een staatsonderwijs dus, waardoor de Christelijke vorming der kinderen niet behoorlijk wordt betracht en waardoor de geschiedenis, inzonderheid die des Vaderlands, op eene wijze moet worden gedoceerd, zoo negatief, dat dusdoende alle historische herinnering aan het goed en bloed, door onze voorouders voor het Protestantisme vergoten, bij het nageslacht geheel zal worden uitgebluscht. Ook andere krietische opstellen mogen Schuller aan dikwerf scheve oordeelvellingen hebben blootgesteld van velen, die zich niet op het door hem gekozen standpunt konden of wilden verplaatsen, ik kan, met veel verschil van opiniën en overtuigingen, dat ook ons kenmerkte, openhartig verklaren, dat zijne bedoelingen steeds eerlijk waren, en ik durf beweren, dat hij, bij een onpartijdig onderzoek, gemakkelijk van vele beschuldigingen van inkonsekwentie zou vrij te pleiten zijn, waaraan hij zich door meestal schijnbare tegenspraak of afwijking van vroegere gevoelens soms onwillekeurig heeft blootgesteld.
In het Mengelwerk leverde Schuller ook belangrijke bijdragen. Ik signaleer daaronder allereerst De Vrijgelatenen te Rome, behelzende eigenlijk die veel uitvoeriger Verhan-
{==395==} {>>pagina-aanduiding<<}
deling, waarvan zijne bovengenoemde dissertatie slechts een klein gedeelte uitmaakte. Broksgewijze in twee jaargangen 1 medegedeeld is deze arbeid, helaas! tot groot leed aller liefhebbers van grondige historische studie, onvoltooid gebleven. In den jaargang 1847 komt van zijne hand een opmerkelijk stuk voor, getiteld: Het leven is een droom, een opstel eigenlijk reeds dagteekenende van het jaar 1842, en door hem, even als de vroeger vermelde Voorlezing over Don Quyote, voorgedragen in het Leesmuseum. Uit het Zweedsch door hem vertaald en in het Alg. Lett. Maandschrift of De Recensent gedrukt, vermeld ik nog Araminta May, of een bezoek op den Proosthof te Grönham; mede eene der vrije phantasiën uit het provincierozenboek van C.J.L. Almquist, het Paleis en de Lijkbus van denzelfden schrijver en uit denzelfden bundel, alsook de opmerkenswaardige Aanspraak van Wallin, bij de inwijding van eene nieuwe begraafplaats te Stockholm; uit het Deensch eenige Vertellingen van Andersen, en eindelijk, als oorspronkelijken arbeid, zijn Blik op IJslands geschiedenis en letterkunde, naar aanleiding van eene door hem aan de Bibliotheek der Utrechtsche Hoogeschool geschonken, zeer naauwkeurige vergelijking van de oudere Edda met het handschrift, aldaar bewaard.
Wij zijn door deze aanhalingen een weinig vooruitgeloopen en moeten nu een stap terug doen, om de eigenlijke levensgeschiedenis van Schuller weêr op te vatten.
In het jaar 1846 trad hij, op drie en dertig-jarigen leeftijd, in het huwelijk met Mejufvrouw T.M. van der Bank, tweede dochter van den toenmaals Waalschen predikant te Utrecht, eene vereeniging van twee minnende harten en gezegend door een zevental kinderen, waardoor de band van innige liefde, die het oudrenpaar zamensnoerde, immer vaster werd toegehaald.
In het volgende jaar (1847) kon Schuller den wensch

{==396==} {>>pagina-aanduiding<<}

niet weêrstaan, om zich ook eenigzins op staatkundig terrein te bewegen. Het is oubetwistbaar dat, om welke redenen dan ook, er in dien tijd eene vrij algemeene ontevredenheid in ons vaderland heerschte met de handelingen der Regering. De toestand des vaderlands was benard, te midden der in gansch Europa heerschende spanning, den akeligen voorbode van den in 1848 losgebarsten orkaan. Schuller behoorde tot wat men noemt de liberale partij, tot de mannen van vooruitgang, tot de voorstanders van openbaarheid en tegenspraak. Maar wat hem in de organen onzer meestal naamlooze oppositie vooral hinderde, was dat razen en schelden, dat onedel toewerpen, als van achter een gordijn, van persoonlijkheden aan ministers en regenten, ja zelfs aan den Koning, voor de terugkaatsing waarvan die schreeuwers door hunne anonymiteit meestal schotvrij bleven. Het zwijgen vooral van de Bosch Kempers Tijdgenoot scheen hem een gunstig oogenblik te zijn tegenover de, zijns inziens, zoo onhandig gedreven oppositie, tegen de doorgaans zoo onfatsoenlijke taal onzer meeste dagbladschrijvers, eene eerlijke, gematigde, zij het ook vrijmoedige en krasse openbaring van gevoelens over te stellen. Wel kon Schuller, als mede aan het hoofd geplaatst van het Algemeen Letterlievend Maandschrift, nu, om zoo te zeggen, over een orgaan beschikken, maar tegen het gebruik hiervan bestond meer dan een bezwaar. De maandelijksche vorm was daartoe allereerst minder geschikt; de staatkunde daarin boven de letterkunde te doen domineren zou ten anderen den aard van het tijdschrift geheel, althans te veel veranderd hebben; eindelijk het merkbaar verschil van staatkundige rigting der beide hoofdredakteurs zou, wilde men hunne vereeniging op litterair gebied niet verstoren, wel het grootste struikelblok opgeleverd hebben 1. Schuller besloot dus een eigen, geheel

{==397==} {>>pagina-aanduiding<<}

op zich zelf staand orgaan en dat wel een Weekblad te stichten, waarin tot beginsel werd aangenomen, dat daarin nimmer een ongeteekend stuk zou worden opgenomen. Den 1sten Mei verscheen alzoo het eerste nummer der Politieke Bijdragen tot de Geschiedenis des Vaderlands 1.
In het Voorberigt legde de redakteur, of verzamelaar en uitgever, zoo als hij zich zelven noemde, zijne eerlijke bedoelingen duidelijk bloot, met de stille, maar toch reeds daarin gebleken flaauwe hoop van goed te zullen slagen. Aan het slot zeide hij: ‘een voorbeeld te geven van een oppositieblad, dart alle anonymiteit verbant, hierop durf ik mij verheffen, en houdt het zich door gebrek aan medewerking niet staande, dan troost ik mij door het bewustzijn van niets onedels te hebben beoogd, en niets te hebben gedaan, waarover ik mij voor God of de menschen behoef te schamen.’
Menschkundige mannen hadden hem werkelijk gebrek aan medewerking voorspeld, en zijn duister voorgevoel van mogelijke mislukking werd, na verloop van één jaar, reeds droevig verwezenlijkt. Het bleek nu, dat de oppositie werkelijk liever achter het scherm blijft dan zich met open vizier in het strijdperk te wagen; het bleek nu dat hij een veel te goeden dunk had gehad van de eerlijkheid en het gezond verstand der natie; het bleek nu eindelijk, dat de ervarenste mannen, die tot de naamlooze oppositie plagten mede te werken, gelijk Schuller zich gevleid had, volstrekt niet begrepen hadden, welk eene kracht het in heeft moedig en door onderteekening ruiterlijk voor zijn gevoelen uit te komen. Bovendien was het al wederom Utrecht, waar Schullers onderneming het meest miskend en uit de hoogte ver-
{==398==} {>>pagina-aanduiding<<}
oordeeld werd. Maar het is mij ook altijd onbegrijpelijk geweest, hoe iemand van zooveel menschenkennis als Schuller zich ooit een goed gevolg van zijne onderneming heeft kunnen droomen, na in zijne Brieven van uitnoodiging tot medewerking, met even zoo vele woorden gedrukt te hebben: ‘dat de benarde toestand des Vaderlands in het algemeen en der nijvere klasse in het bijzonder, algemeen werd toegeschreven aan de handelingen van 's Konings ministers; dat, zijns inziens, evenwel deze blaam overdreven was, ‘daar Provinciale en Plaatselijke besturen het hunne ruimschoots tot de oorzaken der ontevredenheid bijbrengen door slaafschen schroom voor het centraal bestuur, door kleingeestigheid, ja zelfs door onbeleefdheid jegens de burgers, met wie zij in nadere aanraking komen dan de hoogere Staatsambtenaren.’ Hoe waar dit alles mogt zijn, als ook de niet minder juiste opmerking in denzelfden gedrukten Brief, omtrent de angstvallige bezorgdheid dier provinciale en plaatselijke besturen tot handhaving van achterhoudendheid en behandeling van de zaken der burgerij, buiten de burgerij, en omtrent de uitgaven, met kwistige hand gedaan en van de natie geheven, terwijl der algemeene regering elke cent beknibbeld werd, zoo kon het niet anders, of deze stoutmoedige en de gemoederen van velen diep schokkende taal, moest grooten aanstoot geven en dadelijke tegenwerking te weeg brengen. Schuller kon hier, en in vele andere omstandigheden zijns veel bewogen levens een Duitschen schrijver nagezegd hebben: ‘Man gesteht im Stille dass ich Wahrheit gesagt habe, und hasst mich deshalb bitterlich.’
Opmerkelijk is het Naschrift, waarin hij 19 April 1848, toen de Maartsche buijen al met kracht waren losgebroken, en de ‘Lessen uit Parijs’ 1 ook hier te lande reeds hare

{==399==} {>>pagina-aanduiding<<}

toepassing dreigden te zullen vinden, afscheid nam van zijne lezers. ‘Ik betuig hun,’ zoo lezen wij daarin, ‘die door hunnen arbeid of anderzins belangeloos en onbekrompen tot de vestiging en instandhouding der Politieke Bijdragen medewerkten, mijnen hartelijken dank .... Zij, die dadelijk of lijdelijk de staking van dit blad veroorzaakten, zullen vroeg of laat ondervinden dat hunne zelfvoldoening hierover misleiding is. Ik bedoelde toch niets dan het geluk des Vaderlands, en dat dit door het veld laten aan de naamlooze schrijverij meer bevorderd wordt, dan door een blad, als hetgeen ik de eer had uit te geven, geloof ik niet. Ik koester intusschen, God weet het! geen wrok tegen de tegenwerkers van mijn tijdschrift. Mogen zij mij verdragen, gelijk ik hen verdraag.’
‘De politieke toestand van Nederland is gedurende den loop der twaalf maanden, sedert de oprigting dezer Politieke Bijdragen, aanmerkelijk veranderd en, naar mijne overtuiging, verbeterd. Ik durf mij niet vleijen, dat de periodieke uitgave van dit werk daartoe heeft bijgebragt. Moge de tijd mij daarvan echter eenige getuigenis geven, dan zal mij dit de streelendste belooning zijn voor de vele moeiten en beslommeringen, welke ik mij in dit jaar, zonder eenig voordeel, heb getroost.’
Zonderling zal het zeker velen schijnen hier tevens te vernemen, dat Schuller zelf, in later jaren, van lieverlede al minder en minder met dien moeijelijken en rusteloozen arbeid op had. Hij sprak er zelf altijd ongaarne over. Mij dunkt evenwel dat hij, op zijn standpunt, hoe ook door latere omstandigheden en ondervindingen gewijzigd, in vele opzigten op die uitgave met zelfvoldoening kon hebben terug gezien.
Eer wij van de Politieke Bijdragen geheel afstappen, vermag hier niet onvermeld gelaten eene opmerkelijke, en voor dien tijd zeker stout constitutioneele daad, waartoe

{==400==} {>>pagina-aanduiding<<}

Schuller, te midden van het tijdvak der uitgave dier bladen, zonder eenige aarzeling, meende te kunnen overgaan. In den loop van het jaar 1847 was te Utrecht overleden Mr. J.G.A. Royaards, lid van den Stedelijken Raad. Toen het kiezers-collegie dientengevolge tegen maandag den 4den October van dat jaar was bijeen geroepen tot het vervullen der vacante raadsplaats, begreep Schuller zich zelven daartoe te kunnen aanbevelen, hetgeen hij deed door een gedrukten Brief, d.d. 21 September, aan de leden van dat collegie, waarvan ik de eer had zelf deel uit te maken. Er is in dien tijd veel over deze zaak gesproken, en Schullers tegenstanders hebben zich daarover toen en zelfs naderhand dikwerf uitermate vrolijk gemaakt. Ik erken het, de daad was vreemd en, zoo ik meen, zonder antecedent. Maar bij nader indenken, vraag ik toch, welk groot verschil bestaat er tusschen een openbaren brief (want zóó was hij, daar hij in het nummer der Politieke Bijdragen van 25 September was opgenomen) en een personeel rondgaan bij de kiezers, of althans bij sommigen der meest invloedrijksten, om, zoo het dan heette, de aandacht op zich te vestigen en in aanmerking te komen? Variis modis bene vel male fit, zegt het spreekwoord, en met den besten wil van de wereld, zie ik nog niet in, dat er in die zaak zoo veel kwaad stak, welke hoogstens tot eenige beschuldiging van in eene zekere mate zeer geoorloofde eigenliefde aanleiding had moeten geven. Om evenwel Schuller ook omtrent dit punt te regtvaardigen en althans te verontschuldigen, deel ik den bovenbedoelden brief hier in zijn geheel mede, waaruit men zien zal, dat (gelijk ik niet ten onregte vermoed) het gansche stuk eigenlijk slechts eene fijne raillerie was met het toenmaals zeker wat al te gefiltreerd verkiezingsstelsel en met de bekende gezindheid der vele ultra-behoudsmannen, die deel van het kiezerscollegie uitmaakten; dat hij zich in elk geval van den uitslag der missive weinig voor-
{==401==} {>>pagina-aanduiding<<}
stelde, en eindelijk dat hij volgaarne zijne stem zoude hebben gegeven 1 aan een ander van erkende liberale beginselen. Het gansche stuk, dat wel verdient aan de vergetelheid onttrokken te worden, waarin het zeker nu vrij algemeen geraakt is, was van den volgenden inhoud:
 
‘Aan het Kiezers-collegie tot benoeming der Leden van den Raad der stad Utrecht.
 
‘Gij zijt tegen Maandag den vierden October aanstaande bijeen geroepen tot het vervullen der Raadsplaats, welke sedert de laatstgehoudene Kiezersvergadering is vacant geworden door het overlijden van den Heer en Mr. J.G.A. Roijaards.
Ik gevoel mij genoopt mij als candidaat voor die plaats aan U aan te bevelen. Ik gevoel mij als burger verpligt om zoo veel mogelijk mij in de gelegenheid te stellen, om de beginselen, die ik voorsta, in toepassing te brengen ter bevordering van het welzijn van de burgerij dezer stad. Voor sommigen Uwer zal het welligt niet meer noodig zijn, dat ik die beginselen belijde. Wat ik tot dien tijd toe genoegzaam alleen in bijzondere kringen openbaarde, heb ik sedert 1o Mei dezes jaars met vrijmoedigheid in een staatkundig weekblad verkondigd. Diegenen Uwer, die mijne Politieke Bijdragen niet kennen, belijde ik bij deze, dat ik het heil van Gemeente, Provincie en Staat, zoover het in de tegenwoordige omstandigheden en met de bestaande Grondwet bereikbaar is, meen te zien in openbaarheid, vooral van de geldzaken. Ik ben voorts overtuigd, dat vele, ook stedelijke belastingen op eene wijze geheven worden, die onregtvaardig en onwetenschappelijk is; dat vele uitgaven, vooral ten gewaanden behoeve der armen, uit de stedelijke kas

{==402==} {>>pagina-aanduiding<<}

worden gedaan, die bezuinigd of beter besteed konden worden; dat het algemeen Bestuur op eene ongrondwettige wijze de gemeentelijke vrijheid onderdrukt. Deze overtuiging zoude, mijne Heeren, indien Gij mij tot lid van den Raad verkoost, mijne handelingen beheerschen, terwijl ik, zoo lang de leden van den Raad voor hun leven worden gekozen, telke negen jaren, als wanneer Uw collegie geheel kan vernieuwd zijn, ter bekoming van mijn ontslag de voorgeschreven maatregelen zoude nemen, ten einde mijne staatkundige denk- en handelwijze op nieuw aan de beoordeeling der Kiezers te onderwerpen, - indien ten minste moedeloosheid en teleurstelling mijnen nu nog jeugdig brandenden ijver dan niet zullen hebben uitgedoofd en mijzelven eene herkiezing zonden doen afbidden.
Want, mijne Heeren, de politieke denkwijze van elken Uwer, voor zoo ver ik die ken of vermoeden mag, overwegende, bestaat er bij mij wel weinig hoop, dat Uwe meerderheid mij naar den Raad zal afvaardigen: - maar mogt het lot mijne staatkundige vrienden onder U tot eene meerderheid vereenigen, die mij koos: weest overtuigd, dat het geene benijdenswaardige taak is, die ik op mij wil laden. De tegenwerking van de partij des behouds van al wat verkeerdelijk bestaat, de wrevel over de openbaring, waar ik zulks goed zou vinden, van wat er in den Raad behandeld wordt, de ongenoegzaamheid mijner krachten en talenten om dat goede te bereiken, waar ik naar streef, zullen mij dien schijnbaar zoo begeerlijken eerepost, ik ben er van verzekerd, zeer verzuren.
Hoe dit echter zij, mijne Heeren, kiest Gij mij, ik zal de taak, onder opzien tot Hem, op Wiens ondersteuning ik eerbiedig verklare te vertrouwen, aanvaarden, en de liefde der burgerij, van wier goedkeuring ik dezer dagen in mijne benoeming tot Kiezer een bewijs ontving, dat mij bij U tot aanbeveling mag strekken, zal mij, hoop ik, blijven schragen.

{==403==} {>>pagina-aanduiding<<}

Doch nog eens: de kans, dat Gij mij kiezen zult, is klein. Ik heb echter door deze openlijke candidatuur een voorbeeld willen geven van wat ik in ons Vaderland wenschelijk acht. Den man van liberale beginselen, die zich openlijk als mijn mededinger mogt voorstellen, zal ik niet alleen gaarne mijne stem geven, maar, hem uitnemender achtende dan mij zelven, wenschen, dat Gij hem de voorkeur geeft boven mij. Doch verwerpt Gij den openlijken candidaat, om een geheimen sollicitant te kiezen: verkiest Gij iemand van onbekende politieke beginselen boven hem, die zich met eene, door de meerderheid der stemgeregtigde burgers bezegelde, staatkundige geloofsbelijdenis tot U wendt: is de reden Uwer keuze onnaspeurbaar: welnu, dan heeft de door mij thans genomen maatregel dit gevolg: dat ons kiesstelsel zich zoo duidelijk als ooit te voren in zijn ware daglicht zal hebben geopenbaard: een gevolg, voor ons geheele Vaderland welligt vruchtbaarder, dan mijne verkiezing voor deze stad.
 
Utrecht, 21 September 1847.
Mr. C.L. Schuller tot Peursum.’
 
De uitslag der daarop gevolgde stemming was, zoo als Schuller zich zelf had voorgesteld. Hij werd niet benoemd en verkreeg slechts twee stemmen. De nu onlangs overledene, ook door hem zeer hooggeachte Mr. J.F. Baron van Reede van Oudtshoorn, werd ten slotte met groote meerderheid verkozen, hoewel de gekozene zeker noch tot de mannen van erkende liberale beginselen behoorde, in den zin door Schuller bedoeld, noch tot de geheime sollicitanten, waarop hij in zijn brief had gezinspeeld, maar eenvoudig tot die mannen, welke, wegens hunnen Christelijken handel en wandel en onmiskenbare bekwaamheden, als met den vinger werden aangewezen, om de belangen hunner medeburgers te behartigen.

{==404==} {>>pagina-aanduiding<<}

Het duurde echter niet lang, of de hekkens waren geheel verhangen. De grondwetsherziening, in veler oogen nog eene gezegende en eene gezegend werkende, had plaats gehad; het stelsel van vrije, althans zoogenaamde vrije verkiezingen was ingevoerd, en naar dit stelsel moest nu ook de Stedelijke Raad aftreden en een Gemeenteraad verkozen worden.
Kon het anders, of Schuller, die zich ook door zoo vele Christelijke en maatschappelijke deugden aanbeval; die met zoo veel regtskennis en wetenschap toegerust was; die zoozeer het vertrouwen, als pleitbezorger, genoot van een aantal zijner medeburgers; die zich onder de heerschappij van een ander stelsel zoozeer miskend en op zijde gesteld had gezien, moest nu weldra in groote aanmerking komen, nu zonder eigene aanbeveling, nu ook als met den vinger aangewezen? Zijne verkiezing, als zoodanig, liet zich dan ook niet lang wachten, en welke rigting men ook moge aankleven, ik geloof met volle zekerheid te kunnen zeggen, dat hij voortdurend van dat ligchaam een sieraad heeft uitgemaakt, en door voortreffelijke rapporten, heldere adviezen en scherpzinnige taal zich als een der bekwaamste leden heeft onderscheiden. Dit wordt erkend door allen zonder onderscheid, die de eer genoten van met hem in den Utrechtschen Gemeenteraad zitting te nemen.
In 1850 vond Schuller ook nog tijd om de uitgave te bezorgen van eene door P.L.F.C. von Eichstorff vrij naauwkeurig bewerkte vertaling van Tegners Fritjofs Saga en alzoo voor het eerst onze letterkunde met het meesterstuk van Zwedens grootsten dichter te verrijken 1.
In 1851 aanvaardde Schuller de betrekking van Ouderling bij de Nederduitsch-Hervormde Gemeente van Utrecht, en werd later ook, als zoodanig, naar de Algemeene Synode

{==405==} {>>pagina-aanduiding<<}

afgevaardigd. In beide deze betrekkingen was hij steeds ijverig en naauwgezet werkzaam en streefde hij, bij het groote verschil van rigting, dat ook in den Utrechtschen Kerkeraad heerschte, naar zijne overtuiging en op het door hem gekozen standpunt, voortdurend naar de uitbreiding van het koningrijk van Christus.
In 1855 verkreeg hij, na het overlijden van den waardigen Römer, als auditeur militair een nieuwen werkkring. Zoo iemand had hij, door zijne veeljarige praktijk bij het Hoog Militair Geregtshof, de onderscheiding des Konings verdiend, toen deze hem tot dat gewigtige ambt benoemde, hetwelk hij, naar het getuigenis van alle militaire en burgerlijke overheden, met wie hij als zoodanig in aanraking kwam, met zijn gewonen ijver en getrouwe pligtsbetrachting, tot de krachten hem eindelijk ontbraken, heeft waargenomen.
Te midden van zijne veelvuldige betrekkingen en bezigheden van allerlei aard, volbragt Schuller nog in 1854 en volgende jaren eene soort van reuzenarbeid, de getrouwe overbrenging namelijk van Cervantes Don Quyote, op welk meesterstuk hij, gelijk wij boven gezien hebben, voor eenige jaren de aandacht zijner landgenooten verlevendigd had Dit werk verscheen bij den wakkeren en oordeelkundigen uitgever Kruseman, te Haarlem, in vier lijvige boekdeelen, onder den titel van de vernuftige Jonkheer Don Quichot van de Mancha, door Michael Cervantes de Saavedra, en men kan zeggen, dat die beroemde roman door deze vertaling voor het eerst in zijn geheel in ons Vaderland is bekend geworden.
Het kon niet anders of Schullers groote verdiensten hadden ook van lieverlede de aandacht van vele letterkundige en geleerde genootschappen op hem gevestigd. Zoo was hij Lid en Bestuurder van het Provinciaal Utrechtsch Genootschap van Kunsten en Wetenschappen, Honorair lid van het mede door hem opgerigte en hervormde Historisch Genootschap, gevestigd te Utrecht, Lid van de Maatschappij der Nederlandsche

{==406==} {>>pagina-aanduiding<<}

Letterkunde te Leiden 1, van het Friesch Genootschap van Geschied-, Oudheid- en Taalkunde, van het Genootschap Pro excolendo jure patrio te Groningen, en mogelijk van meer anderen, die mij niet kenbaar zijn geworden. Ook als Lid en Provinciaal Correspondent was hij in de, naar een, helaas! vrees ik, onbereikbaar doel strevende Vereeniging tot afschaffing van sterken drank, steeds met hart en ziel werkzaam en wist hij de inrigting en de mogelijk wat overdreven eischen dezer maatschappij, tegen soms hevige bedenkingen en aanvallen, meestal met veel talent te verdedigen en te handhaven.
Zoo heb ik dan de voor mij pijnlijke taak volbragt, door zoo beknopt mogelijk en toch, naar ik mij verbeeld, zonder belangrijke punten onaangeroerd te laten, het leven te schetsen van een man, aan wien het vaderland en de stad zijner inwoning groote verpligting heeft, die zijn Hemelschen Vader, in Christus zijnen Zaligmaker en Heer, en zijn aardschen Koning altijd eerlijk en getrouw heeft getracht te dienen, die een lief hebbend zoon was, en in zijn huisgezin een braaf echtgenoot en een zorgvuldig, naauwlettend vader voor zijn talrijk kroost, en die eindelijk voor zijne vrienden zich altijd toonde als een onvermoeide en volvaardige helper en raadsman, ook in de teederste omstandigheden des levens.
Tot op het laatst van zijn leven bleef hij in vele betrekkingen onvermoeid werkzaam. Zelfs ter naauwernood van eene zware ziekte hersteld, die hem in het najaar van 1859 weken lang bedlegerig had gemaakt, en reeds door de kwaal aangetast, waaraan hij eindelijk is bezweken, trad hij 2 nog eenmaal voor het Provinciaal Geregtshof in Utrecht, in eene belangrijke zaak als pleitbezorger op, en hield dáár, als ware het zijn zwanenzang, waar vroeger zijne scherpzinnige taal dikwerf zoo krachtig had geklonken.

{==407==} {>>pagina-aanduiding<<}

Een zich niet noemende levensbeschrijver geeft van Schuller de navolgende karakterschets in het maandblad De Volksvriend (No. 167 van dit jaar 1860):
‘Bij eene doorgaands stille gelijkmatigheid van humeur, was hij hoogst naauwkeurig in alle zijne werkzaamheden; scherpzinnig, stipt eerlijk, ten uiterste regtvaardig, ja gestreng, niet in naam alleen, maar in waarheid.
Getrouwheid aan zijne Christelijke belijdenis, met een onwankelbaar vertrouwen op zijnen Hemelschen Vader, was hem eigen.
Hij was een liefhebbend zoon, getrouw echtgenoot, een zorgvuldig naauw toeziend vader voor zijn jeugdig kroost.
Niettegenstaande zijne vele bezigheden, aanmerkelijk toegenomen sedert zijne aanstelling als lid van den Gemeenteraad en zijne benoeming tot Auditeur Militair, vond hij steeds den tijd om voor zijne kinderen op wandelingen en door gesprekken nuttig te zijn.
Hij werkte met veel gemakkelijkheid en deed daardoor veel af in een betrekkelijk zeer korten tijd. Hiervan zijn vele bewijzen voorhanden in gedrukte letterkundige en regtsgeleerde schriften, zoowel als in de redactie met den Heer Nepveu van meer dan een maandschrift. Hij was lid van vele wetenschappelijke genootschappen; ijverig voorstander van het Genootschap tot afschaffing van sterken drank; als Provinciaal Correspondent heeft hij in deze laatste betrekking veel tijd en moeite te koste gelegd.
Lid van onderscheidene kerkelijke collegiën, deed hij ook dáár getrouw, wat zijne hand vond te doen. IJverig bezocht hij de gevangenen, tot dat zijn lijdende toestand hem noodzaakte dit werk aan anderen over te laten.
Kwinkslag, ernst, liefde voor orde en waarheid met koele vastberadenheid, kenmerkten zijne gesprekken en handelingen.
Van alle zijne geestvermogens was gewis zijn geheugen het meest ontwikkeld; van daar dat hij zijne bibliotheek, als 't ware, met zich omdroeg.

{==408==} {>>pagina-aanduiding<<}

Hij was gewoon in het memorandum van zijn geheugen de menschen, elk onder zijn eigen titel te classificeren, waaruit hij ze dan bij gelegenheid beurtelings liet te voorschijn komen.
Oordeelvellingen op zulk eene classificatie gegrond, kunnen falen, en de juistheid daarvan staat in verband met de mate van menschenkennis, waarheidsliefde en welwillendheid, die den classificateur moeten toebehooren, zal hij zich ten allen tijde tegen eenzijdigheid en partijdigheid weten te wapenen.
Onder de vele smartelijke pijnen, die hij gedurende de laatste zeven maanden van zijn leven te verduren had, en waarvan de kiem zich reeds vroeger deed kennen, dankte hij den Beschikker van zijn lot voor het vele goede dat hem overbleef. Steeds de hoop op zijne herstelling koesterende, stelde hij zich voor, den vrienden, die hem zoo liefderijk kwamen afleiden, opbeuren, en zijne gemoedsstemming sterken, immer zijnen dank toe te wijden.
Menigmaal betuigde hij: ‘Ik dank God voor alles wat deze tijd van lijden mij heeft doen kennen en erkennen, vooral ook voor de goede menschen, die ik ontdekte.’’
Ik kan mij, behalve kleine onnaauwkeurigheden in de vermelding van min belangrijke feiten, en welke den aandachtigen lezer der vroegere bladen zeker in het oog zullen zijn gevallen, met deze karakterschets geheel vereenigen, en geloof niet, dat daarin iets te veel van een overledene gezegd is, wiens hoedanigheden en eigenaardigheden door mij niet het minst zijn gekend en gewaardeerd.
Op den 1sten April 1860 stierf Schuller, na een smartelijk lijden van vele maanden, nalatende eene diep bedroefde weduwe, zeven meestal nog jonge kinderen en eene bejaarde, treurende moeder, die met hem zich haar laatste kind door den dood ontrukt zag. Op den 5den April daaraanvolgende werd hij, geheel naar eigen begeerte, in eene eenvoudige grafruimte aan den schoot der aarde toevertrouwd. De Wel-
{==409==} {>>pagina-aanduiding<<}
Eerwaarde Predikant C.G. Montijn en Mr. J.S. Vernède, President van het Hoog Militair Geregtshof, die beide hem in zoo vele betrekkingen gekend en hooggeschat hadden, spraken daarbij, in tegenwoordigheid van den schoonvader en den oudsten zoon des overledene, eenige verwanten en eene talrijke schare van vrienden en belangstellenden, treffende woorden van deelneming en vriendschap, die nog lang weêrklank mogen vinden in de harten van allen, die opgekomen waren, om dáár de laatste eer aan den ontslapene te bewijzen.
 
Dijnselburg, 2 Augustus 1860.
J.I.D. Nepveu.



{==410==} {>>pagina-aanduiding<<}





Levensberigt van Mr. Ulbe Arend Evertsz.

Eenvoudig en zonder zwier zij de krans dien wij leggen op het graf van onzen en veler vriend. Hij zou zelf geenen anderen begeeren.
 
Ulbe Arend Evertsz zag op den 6den Augustus 1799 het levenslicht in het vlek Joure, de geboorteplaats van Elias Annes Borger. Hij was de zoon¹ van Arend Evertsz en Geertje Dirks. Zijn vader was toen scheepsreeder, binnen- en buitenlandsch handelaar en later Maire en Schout der gemeente Joure, eenige jaren lid der Provinciale Staten van Friesland en vervolgens Vrederegter van het kanton Akkrum. Zijne moeder was eene zuster van Ulbe Dirks Bakker, leeraar der Doopsgezinde gemeente te Joure of zoogenaamd liefdeprediker², een algemeen hoog geëerd man, die door eigen vlijt en studie, even als zoo vele anderen in dien tijd, zich niet alleen voor het leeraarsambt had bekwaam gemaakt, maar daarin zelfs uitmuntte. De kring zijner studiën bepaalde zich bovendien niet tot de

{==411==} {>>pagina-aanduiding<<}

godgeleerdheid. Wis-, aardrijks- en natuurkunde, benevens natuurlijke historie, waren hem niet alleen zoogenaamde liefhebberij-studiën maar veeleer vakken van menschelijke kennis in welke hij ver gevorderd was³. Deze peetoom van Ulbe Arend Evertsz had op de vorming van zijn jeugd een grooten invloed. Toen hij lust tot studie bij zijnen jeugdigen naamgenoot bespeurde, nam zijne ingenomenheid met hem toe: hij wakkerde dien aan en stelde een bijzonder belang in de ontwikkeling der geestvermogens van zijnen bloedverwant, die echter daarin met zijne ligchaamskrachten te strijden had.
Van zijne geboorte toch verkeerde Evertsz in eenen zwakken gezondheidstoestand; zoodat men zeer dikwijls aan zijn behoud wanhoopte, vooral toen hij in de eerste jaren van zijn leven door de kinderziekte werd aangetast en daaraan veel leed.
Het eerste onderrigt ontving Evertsz van den schoolonderwijzer Lourens Durks Hornstra, ook eenmaal den eersten leermeester van Borger, eenen onderwijzer door anderen reeds met lof vermeld⁴, en die met den jeugdigen leerling spoedig bijzonder was ingenomen, toen hij den meer dan gewonen aanleg in hem bespeurde, wiens lust en leven het was om te lezen en zich te oefenen, en die zich weinig met jongens-spelen bemoeide, waartoe hij uithoofde van zijn zwak ligchaam ook trouwens ongeschikt was.
Nadat Evertsz het eerste onderwijs te Joure genoten en ook veel vrucht van het onderwijs van zijnen peetoom had gehad, was het voornemen zijner ouders om hem naar elders op eene kostschool te zenden. De komst van een kundig man te Joure, van een man, die grooten invloed op de studiën van Evertsz had, gaf daaraan eene wending. Petrus Johannes Romar, Conrector der Latijnsche scholen te Franeker, doch, den 5den Maart 1812, benoemd tot Griffier bij het Vredegeregt van het kanton Akkrum, vestigde zich met der woon te Joure, ‘alwaar’ zoo schreef eenmaal Evertsz

{==412==} {>>pagina-aanduiding<<}

zelf ‘hem reeds de faam van zijne grondige kennis, groote bedrevenheid en uitmuntende geschiktheid tot het geven van onderwijs in de oude letterkunde, was voorafgegaan. Geen wonder dus, dat vele ouders gebruik maakten van de gelegenheid die zich zoo gunstig aanbood om hunne kinderen aan hunne woonplaats, tot het Akademisch onderwijs te doen voorbereiden’⁵.
Met het grootste genoegen gaf Romar gehoor aan de onderscheidene aanzoeken hem deswege gedaan, waartoe zijne betrekking hem tijds genoeg gaf. Evertsz mogt dat onderrigt tot in den aanvang van het jaar 1814 te Joure blijven genieten. ‘Ik herinner mij nog levendig,’ schreef 35 jaren later een zijner vrienden aan Evertsz, toen deze het Heerenveen verliet, ‘hoe ik, in 1812, mijnen akademievriend, den te vroeg overleden P.J. Romar, toen te Joure, meermalen bezocht, en aldaar een jong mensch van omstreeks 12 jaren aantrof, die hij mij zeide een zoon van de Maire te zijn, en dien hij eenig onderwijs in het latijn gaf om later te zien, waartoe hem op te leiden. Hij voorzag in dat jonge mensch een gezond oordeel en vlug begrip, doch vreesde dat hij, uithoofde zijner zwakke gezondheid en sterke groeikracht, nooit het doel zoude bereiken ..... Weinig dacht ik, toen reeds Regter zijnde, dat jong mensch binnen korte jaren boven mij geplaatst te zien.’
De benoeming, in den aanvang van het jaar 1814, van den Heer Romar tot tijdelijken en later tot vasten Secretaris van Franeker, zoude welligt eenen hoogst nadeeligen invloed op de ontwikkeling en vermeerdering van Evertsz' kennis hebben uitgeoefend, wanneer het hem niet vergund ware geweest zijnen hooggeschatten en zoo zeer geliefden leermeester naar Franeker te volgen. Hij woonde aldaar bij dezen in, en dat Romar zich met zijne geheele vorming belastte, beschouwde Evertsz steeds als een onschatbaar voorregt. ‘Aan hem’ zoo schreef hij later ‘heb ik mijne wetenschappelijke en zedelijke vorming voornamelijk te dan-
{==413==} {>>pagina-aanduiding<<}
ken, en nog dikwijls herdenk ik met weemoedig genoegen de uren aan het onderwijs in Grieksche en Latijnsche letterkunde gewijd, die mij steeds onvergetelijk zullen blijven en dit voorzeker ook zijn bij allen, wien met mij het geluk heeft mogen te beurt vallen, zijn aanlokkend, voortreffelijk en grondig onderwijs te ontvangen’⁶.
Tot in het laatst van het jaar 1815 mogt Evertsz het onderwijs en de leiding van Romar genieten, daar hij den 14den November 1815 te Franeker als student aan het Athenaeum in den ouderdom van 16 jaren werd ingeschreven
⁷.
Men had toen en zelfs nog in onzen akademietijd (1830-1835) de goede gewoonte om de zoogenaamde propaedeutische studiën aan de Hoogescholen en bijzonder aan de Athenaea niet zoo spoedig mogelijk te doorloopen, ja te doorvliegen, om toch maar des te spoediger tot de eigenlijke studiën van het vak, zooals men het noemt, te kunnen overgaan. Neen, men beschouwde die propaedeutica als den grondslag van het gebouw, een grondslag die stevig behoorde te zijn, zou het gebouw daarop te plaatsen, zelve hecht en sterk kunnen zijn .... - Evertsz werd dan ook eerst den 22sten Mei 1818 tot kandidaat in de letteren en de wijsbegeerte te Leiden bevorderd. Derwaarts trok hem Borger, die na het zoo even vermeld examen aan zijnen vriend en dorpgenoot, den vader van Evertsz schreef: ‘Ik reken het mij tot een groot genoegen, Heer en Vriend! de eerste te mogen zijn, die u feliciteert met het wel volbragt examen van uwen zoon, hetwelk volkomen aan mijne verwachting heeft beantwoord, en in eene hooge mate de goedkeuring van mijne ambtgenooten heeft weggedragen. Zie, op zulk eene wijze moeten wij den naam van Vriesland en bepaaldelijk van de Joure bij de Hollanders doen gelden. Zestien Vriezen zijn op dit oogenblik Professoren aan de Hollandsche Akademiën, en het getal van uitmuntende studenten is legio. Onder dit laatste getal behoort uw zoon met het volste regt. De student is thans veel ligter om het hart en stapt ellen

{==414==} {>>pagina-aanduiding<<}

hoog met zijne lange beenen enz.... Het is de stem van allen, dat hij dit jaar bij ons moet komen, en ik zie ook geene reden waarom hij langer in Franeker zal moeten vertoeven.’ Aan dat verlangen gaf Evertsz echter geen gehoor. Ook de Franeker Professoren drongen er bij hem op aan om zijne studiën nog eenigen tijd te Franeker voort te zetten. Evertsz begon daarop zijne eigenlijke regtsstudiën onder de leiding van zijnen ‘onvergetelijken leermeester’ (later warmen vriend), den beroemden Hoogleeraar Gabinus de Wal⁸.
Een openlijk en zeldzaam⁹ blijk van zijne groote vorderingen in de kennis van de Grieksche en Latijnsche letterkunde en het Romeinsche regt gaf Evertsz door zijne openlijke verdediging (voor zijn vertrek naar Leiden, bij wijze van een afscheidsgroet aan Franeker) van eene Disputatio Literario-Juridica. Zeer aanlokkelijk was het onderwerp daarvan en gelukkig de keuze van een stof aan Letterkunde en Regtsgeleerdheid beide ontleend, te weten de Homeri auctoritate apud jureconsultos Romanos (d.i. over het gezag van Homerus bij de Romeinsche regtsgeleerden).
Met lof werd deze te Leeuwarden gedrukte disputatio met de daarachter geplaatste 16 theses of stellingen den 26sten Junij 1819 in het auditorium van het Athenaeum verdedigd. Daar zij niet dagelijks voorkomt, zij het ons vergund dien eersteling der openbaar¹⁰ gemaakte lettervruchten van den destijds nog geen twintig jaren tellende jongeling, wat van naderbij te beschouwen.
Bij het verbazend en ontelbaar aantal verhandelingen over punten uit het Romeinsche Regt, sedert de herleving der beoefening daarvan in het licht verschenen, zoo groot dat zelfs een Oceanus Juris slechts een klein gedeelte heeft kunnen omvatten, is het niet te verwonderen, dat Evertsz reeds voorgangers bij zijne nasporingen ‘over het gezag van Homerus bij de Romeinsche regtsgeleerden’ gehad heeft.
Scipio Gentilis had de plaatsen uit Homerus in het

{==415==} {>>pagina-aanduiding<<}

Jus Justinianeum voorkomende, reeds verzameld¹¹. Samuel Fermatus had reeds eene Dissertatio de auctoritate Homeri apud Jureconsultos uitgegeven¹², en Berriat de Saint-Prix zijne Observations sur les citations des auteurs profanes et surtout d'Homère dans les lois Romaines, in het jaar 1805 het licht doen zien¹³; doch de lezing dezer stukken¹⁴ had Evertsz overtuigd, dat dit onderwerp niet volledig of naar eisch door zijne voorgangers was behandeld geworden. Zijne Disputatio bevat behalve eene inleiding, drie deelen. Het eerste handelt over den lof en het gezag van Homerus in het algemeen: het tweede over de plaatsen waar Romeinsche regtsgeleerden zich van het gezag van Homerus bediend hebben, om hun eigen gevoelen te bewijzen of te bevestigen. Zulks deden Cajus, Aemilius Papinianus, Claudius Saturninus, Domitius Ulpianus, Julius Paulus, Aelius Martianus en Herennius Modestinus. Het derde deel handelt over de vraag in hoeverre de regtsgeleerden te prijzen of te berispen zijn over hunne aanhalingen uit Homerus gedichten, als autoriteiten voor hunne stellingen. Als slotsom van zijne beschouwingen zegt Evertsz (p. 86): ‘dat alhoewel de Romeinsche regtsgeleerden hier in dezen minder juist Homerus als autoriteit hebben ingeroepen, zij toch over het algemeen te prijzen zijn, dat zij Homerus als getuige hebben laten optreden.’
Daar de schrijver van eene levensschets, bij het beoordeelen der werken of geschriften van zijnen held (om het zoo eens uit te drukken) gevaar loopt door ingenomenheid partijdig te worden, zoo willen wij liever het oordeel van een ander over die eerste lettervrucht van Evertsz mededeelen¹⁵. De inleidende opmerking die daaraan voorafgaat, is thans, na verloop van veertig jaren, ook nog volstrekt niet overbodig, nu de Grieksche en Romeinsche classici hoe langer hoe meer op den achtergrond geraken, tot dat welligt, gelijk met vele zaken, eene herleving van den smaak voor die letterkunde plaats vinde, gelijk wij zulks reeds bij de Fransche classici gezien

{==416==} {>>pagina-aanduiding<<}

hebben. ‘Het is’, zoo zegt de aangehaalde beoordeelaar, ‘eene algemeene en helaas! al te wel gegronde klagt der beminnaren van goeden smaak en echte geleerdheid, dat de beoefening der oude letterkunde bij geene klasse der studerende jeugd meer verzuimd en veronachtzaamd wordt, dan bij hen, die zich aan de regtsgeleerde loopbaan toewijden. Men leert Latijn, niet omdat men gevoelt dat de Romeinsche letteren de grondslag zijn van de kennis des Romeinschen regts, maar omdat het een onontbeerlijk hulpmiddel is tot bijwoning der akademische lessen. Met het Grieksch is het, zoo als van zelf spreekt, nog veel erger, en het oude Graeca non leguntur is en blijft nog de gulden spreuk der meeste juristen. Zooveel te meer aanmoediging en toejuiching derhalve is men aan de zoodanigen verschuldigd, die zich door het voorbeeld hunner broederen niet laten verleiden en den waren koninglijken weg met ijver bewandelen. Onder dezen bekleedt de Heer Evertsz ... eene der voornaamste plaatsen .... De geheele behandeling der stof zoowel als de keuze der ... theses, draagt blijken van een gezond oordeel en eene meer dan gemeene kennis van de gronden des regts ... Eene rijke belezenheid straalt overal door. Wat de gevolgtrekkingen betreft: de tweede gevolgtrekking, waarmede de de Heer Evertsz eindigt, is ons minder juist voorgekomen. Mogen wij uit de bekende plaatsen tot de onbekende besluiten, dan waren de aanhalingen uit Homerus bij de Regtsgeleerden (eene enkele uitgezonderd) van geen bijzonder belang, en op zijn best genomen overtollig; dan handelden zij, naar ons inzien, onoordeelkundig met Homerus gezag in te roepen, omdat tusschen den dichter en den positiven regtsgeleerden als zoodanig geen wezenlijk verband bestond enz.’
 
In het najaar van 1819 ging Evertsz naar Leiden om zijne regtsgeleerde studiën te voltooijen. In de nabijheid

{==417==} {>>pagina-aanduiding<<}

van Borger wenschte hij zulks te doen. Maar het was niet het geval. Wel was Evertsz nog in staat om den 18den October 1819 het kandidaatschap in de regten aldaar te verwerven, maar gedurende de weinige weken van zijn verblijf te Leiden, terwijl hij reeds kennis gemaakt had en omgang kreeg met mannen, die nu als starren aan onzen staaten letterkundigen hemel fonkelen, verergerde zijne borstkwaal, waaraan hij immer leed, in zulk eene hooge mate, dat op het berigt van zijne geneesheeren over het bedenkelijke van zijnen toestand, besloten werd hem van Leiden af te halen en naar Joure, ten huize van zijnen vader over te brengen.
Uithoofde van zijne zwakke gezondheid was dit vervoer, vooral om de zeereis van Amsterdam naar de Lemmer, niet zonder gevaar, doch den 20sten Maart 1820 betrad Evertsz weder de vaderlijke woning, hoewel in bijna hopeloozen toestand. Meest al de geraadpleegde professoren en geneesheeren toch hadden verklaard, dat zijne kwaal onherstelbaar was en hij welligt spoedig en op zijn langst binnen het jaar zoude bezwijken. Eén echter, zijn trouwe vriend, de hooggeachte en zoo hoogst gunstig bekende Med. Doct. Jelle Banga te Franeker, gaf de hoop niet op. Aan diens trouwe zorg, naast God, had Evertsz zijn levensbehoud en het rekken daarvan tot eenen zestigjarigen ouderdom te danken¹⁶.
De terugkomst te Joure werkte weldadig op Evertsz gezondheidstoestand. Hij nam allengs in beterschap toe: er kon evenwel geene sprake zijn, uithoofde van zijne zwakheid, om zich weder naar eene Akademie te begeven, en aldaar de lessen bij te wonen. Menigeen zou daardoor moedeloos geworden zijn en zich eenen anderen meer stillen werkkring, waarbij niet zoo veel hoofdbreken noodzakelijk was, hebben uitgekozen. Evertsz handelde echter anders: hij nam het kloek en zeldzaam voorkomend besluit, en wat meer zegt, hij volvoerde het ten volle, om zich door huiselijke studiën verder in de regtsgeleerdheid te bekwamen en te trachten

{==418==} {>>pagina-aanduiding<<}

den graad van Doctor in de regten door het schrijven van eene Dissertatie te bekomen. Borger, wiens ontijdigen dood hij diep betreurde¹⁷, had hem aangeraden om een onderwerp, uit de Letteren en het Regt genomen, te behandelen, en het schijnt dat Evertsz zich tot de behandeling daarvan reeds voorbereidde, toen zijn leermeester en vriend Gabinus de Wal hem aanried om eene verhandeling over den burgerlijken dood te schrijven, een onderwerp binnen engere grenzen dan het andere, dat Evertsz zich voorgenomen had te behandelen, begrepen. Bij het bewerken echter vond Evertsz daarin meer moeijelijkheden dan hij verwacht had, en werd zijne verhandeling grooter dan hij zich had voorgesteld. Hij mogt evenwel daardoor ook de voldoening genieten van te kunnen verklaren, dat door hem daarover zooveel was nagezien, dat, zooverre hem bekend was, bijna geene regtsvraag tot de burgerlijke dood betrekkelijk, was onbehandeld gelaten. Ook bij het bewerken van deze stof had Evertsz voorgangers in J. van 's Gravenweert, wiens Specimen Juridicum inaugurale de morte civili tam apud Romanos quam apud Francos, te Utrecht in 1810 het licht zag, en in van Affelen van Oorde, wiens Dissertatio de morte civili ejusque effectu secundum principia juris Romani et Gallici, te Leiden in 1817 gedrukt werd. Het werk van Desquiron, de la mort civile (Paris 1822), verscheen te laat dan dat Evertsz daarvan voor het afdrukken zijner Dissertatie kon kennis nemen. Kleinschrod's verhandeling over den burgerlijken dood volgens het Beijersch regt¹⁸ en de talrijke Fransche Commentatores werden met groote zorg geraadpleegd.
De omvang van deze levensschets laat niet toe om in eene breedvoerige ontleding en beoordeeling te treden van den rijken inhoud van Evertsz' met zoo veel zorg en moeite bewerkte Dissertatie¹⁹. Hij was daarin niet alleen de referent van de zoozeer uiteenloopende meeningen over de tallooze, soms spitsvondige en fijne regtsquaesties in eene zoo

{==419==} {>>pagina-aanduiding<<}

hoogst moeijelijke materie als de burgerlijke dood, maar hij geeft veelal zijn eigen oordeel ten slotte. Nog minder kunnen wij in eene vergelijking treden tusschen Evertsz Disputatio Juridica inauguralis de morte civili, die hem den 22sten Junij 1822, na de openlijke verdediging aan de Groninger Hoogeschool, den graad van Doctor in de Regten deed verwerven, en de Dissertatio Juridica inauguralis de morte civili, welke Antonius Brugmans te Leiden den 17den Junij 1824 verdedigde.
Door de niet opname der burgerlijke doodstraf in onze Nederlandsche wetboeken, heeft bovendien de zaak hier te lande in de praktijk hare toepassing en daardoor de behandeling er van grootendeels hare praktische waarde verloren. Evertsz zelf verheugde zich in dit vooruitzigt, daar hij met Sedilléz (een der orateurs du Code Civil) de burgerlijke dood verklaarde voor ‘un spectre fantastique, qui n'est bon qu' à tourmenter les législateurs et à deshonorer la législation.’
Een ons onbekende vond in 1829 (dus zeven jaren na het verschijnen van Evertsz' verhandeling) het nog goed daarop de aandacht te vestigen¹⁹*. Hij noemt het eene goed bewerkte dissertatie: de daaraan besteedde arbeid draagt vele blijken van de kunde en vlijt des schrijvers, en bij de behandeling is hij van de ware beginselen uitgegaan. Met groot genoegen was het stuk gelezen en men wenschte, dat men hoe langer hoe meer onderwerpen van deze soort tot stoffe van akademische verhandelingen uitkoos. De waardige Voorzitter van den Hoogen Raad zeide er openlijk (23 Junij 1860) dit van: ‘De strekking van dit geschrift, hetwelk met naauwkeurige geschiedkundige kennis, helderen wijsgeerigen blik en grondige regtswetenschap was bearbeid, was de bestrijding dezer, door de Fransche overheersching in Nederland overgebragte, instelling en de bevordering harer reeds in de Tweede Kamer der Staten-Generaal aangenomene afschaffing. Reeds in dit jeugdig werk ontwaart men Evertsz', in rijperen leeftijd bijgebleven en bij onze gewigtige beraad-
{==420==} {>>pagina-aanduiding<<}
slagingen over verzoeken tot lijfsgenade zoo dikwerf gebleken wensch, zoo al niet tot afschaffing, dan ten minste tot uiterst zeldzame toepassing der doodstraf; en toont hij, ook bij eenige hem mede bijgebleven voorliefde voor het burgerlijk regt, dat hij het strafregt even grondig beoefende.’
Evertsz had aan Groningen, als de plaats aan welker Hoogeschool hij den graad van Doctor in de regten wenschte te verkrijgen, de voorkeur gegeven, omdat zijn vriend en leermeester de Wal gedurende zijne ziekte derwaarts van Franeker als Hoogleeraar verplaatst was en zijn verlangen had te kennen gegeven, dat zijne voormalige en tevens een zijner beste leerlingen aan het Franeker Athenaeum, aldaar dien graad verwierf. Hoogelijk was de leeraar ingenomen met den lof dien de leerling bij het verkrijgen daarvan inoogstte.
De jeugdige Doctor in de regten begaf zich weder naar de Joure met het voornemen om, voor zoo verre zijn toestand zulks veroorloofde, de praktijk als advocaat vooral bij de naburige Regtbank te Heerenveen uit te oefenen. Tot dat einde werd hij den 9den Julij 1822 bij de Regtbank te Leeuwarden beëedigd. Zeer ter goeder naam en faam bij zijne dorpsgenooten en in den omtrek bekend, had hij het genoegen al spoedig eenige zaken in der minne op zijnen raad en overeenkomstig zijn vredelievend karakter, tusschen partijen te regelen en af te doen. Slechts eenmaal trad hij op als pleiter en verweerder in eene hem opgedragene zaak van de Regtbank te Heerenveen (9 October 1822) en mogt de overwinning wegdragen, zoodat hij later weleens schertsend zeide ‘een praktiserend en pleitend advocaat te zijn geweest, die nimmer een proces had verloren.’
De praktijk nam echter spoedig een einde. Door het gevraagd ontslag van Mr. J. van Haeften, kwam er eene vacature in de Regtbank te Heerenveen. Officieus werd Evertsz, ofschoon nog maar 23 jaren oud, aangezocht om die betrekking te vragen. Hij gaf daaraan gevolg omdat zijne geneesheeren verklaarden, dat hij niet op den duur

{==421==} {>>pagina-aanduiding<<}

bestand zoude zijn om de vermoeijenissen der praktijk en vooral het vele spreken voor de balie, uithoofde van zijne zwakke borst te kunnen volhouden. Wanneer hij zijne neiging gevolgd had, mag men veilig aannemen, dat hij liever eerst nog eenige jaren de advocature had waargenomen.
Met dispensatie van den vereischten 25jarigen ouderdom, werd Evertsz, bij Kon. Besluit van 20 December 1822 te Brussel genomen, tot Regter in de Regtbank te Heerenveen benoemd en op den 21sten Januarij 1823 geïnstalleerd. Hij zond, met vergunning, zijnen eed schriftelijk in, omdat zijn toestand niet veroorloofde zich te dien einde in den toen buitengewoon strengen winter naar 's Gravenhage te begeven, alwaar hij later op den 9den Julij 1823 voor het Hoog Geregtshof is beëedigd.
‘Vier en twintig jaren’ zoo schreef 12 November 1847 iemand die Evertsz in zijne regterlijke betrekking te Heerenveen van zeer nabij had leeren kennen ‘waart gij de steun en luister van die regtbank, welke gij de laatste negen jaren * zoo roemvol hebt gepresideerd om nu de hoogste regterlijke betrekking in deze Provincie in te nemen †. Raad van den Hove van Friesland, was sedert eeuwen de hoogste regterlijke betrekking die men hier kon bereiken; dan eene latere wetgeving, ontstaan door de vereeniging van het voormalig Gemeenebest tot één Koningrijk, deed ook een over het geheele Rijk erkend hoogst regterlijk collegie ontstaan, waarin de kundigste mannen zitten. Wordt uw leven en gezondheid gespaard en het mijne nog wat gerekt, dan zie ik voor u dien loopbaan geopend en hoop, zoo het u aange-
{==422==} {>>pagina-aanduiding<<}
naam is, u nog eens als lid van den Hoogen Raad te begroeten.’
Die wensch van den vriend werd vervuld. Door den Hoogen Raad werd Mr. U.A. Evertsz als de eerste op eene aanbevelingslijst in het najaar van 1849 aan de Tweede Kamer der Staten-Generaal ter vervulling eener vacature aanbevolen, en deze tak der wetgevende magt week toen niet, zooals later zoo dikwerf geschiedde, van deze lijst van aanbeveling af, maar plaatste ook Evertsz bovenaan op hare voordragt. Deze overeenstemming in de schatting van 's mans verdiensten, werd door Z.M. gehuldigd, die bij Kon. Besluit (no. 11) van den 22sten Nov. 1849, Mr. U.A. Evertsz tot lid van den Hoogen Raad der Nederlanden benoemde. Ruim tien jaren, tot zijnen sterfdag, was hij lid van dat Hooge Collegie, en welk een lid?
‘Uitstekend’ zoo schreef de waardige Voorzitter van dat Collegie na Evertsz' verscheiden, aan diens diepbedroefde bloedverwanten ‘waren de verdiensten van dien ons onvergetelijken ambtgenoot, die aan zeldzame geleerdheid, uiterst grondige regtskennis, langdurige ervaring en voorbeeldelooze naauwgezetheid, een edel hart, verwonderlijke eenvoudigheid, beminnelijken omgang en ongeveinsde godsvrucht paarde, en daardoor onzer aller hoogachting en vriendschap in de ruimste mate genoot. Groot is dan ook het verlies, dat den Hoogen Raad, de regtswetenschap en het vaderland door zijn overlijden heeft getroffen.’ - En in de zitting van den Hoogen Raad van 5 April 1860, zeide de Advocaat-Generaal Gregory: ‘Tien jaren lang heeft Evertsz deel van den Raad uitgemaakt, en de gaven zijnes geestes aan de regtspraak van dit hoogst regterlijk collegie gewijd. Met eene ongemeene kennis van het Romeinsche regt, waarin hij zoozeer uitblonk, en niet minder uitmuntende in die van het Fransche en hedendaagsche regt, vlijtig beoefenaar der Nederduitsche taal, ervaren geschiedkundige en oudheidkenner, was bij bovendien een gemoedelijk regter, een braaf burger,

{==423==} {>>pagina-aanduiding<<}

een trouwe vriend en, wat ik vooral mag herinneren, een eenvoudig, beminnelijk, godsdienstig man, een man van eene onbesprokene en reine ziel.... Zijn naam blijve bij ons allen in een gezegend aandenken.’ Bij gelegenheid der installatie bij den Hoogen Raad van Mr. Huguenin als opvolger van Mr. U.A. Evertsz zeide de Procureur-Generaal Mr. van Maanen:
‘Nederland heeft in Evertsz een zijner beste burgers, de magistratuur een lid verloren, wiens zeldzame scherpzinnigheid, grondige geleerdheid en veelzijdige kennis hem even zoo bij uitnemendheid voor zijnen post geschikt maakten, als zijn edel hart en beminnelijke inborst hem de achting en toegenegenheid van alle braven verworven hebben.’²⁰.
Mogten dus zijne ambtgenooten, of zij die met hem als regter in aanraking kwamen, Evertsz hoogachten, niet minder deden zulks zij, die hem in zijne verschillende betrekkingen tot het Onderwijs leerden kennen.
Kort na zijne promotie werd Evertsz (14 December 1822) Curator der Latijnsche school te Joure, en den 7den Maart 1828 lid van de Commissie van het Plaatselijk Toevoorzigt over de scholen en onderwijzers te Heerenveen. Die kleine werkkring breidde zich zeer uit, toen hij (12 Januarij 1835) Schoolopziener van het 5de District in Vriesland, in plaats van Ds. Heppener, werd. Nog grooter werd die werkkring toen hem (13 Junij 1839) tijdelijk als zoodanig het Schoolopzienerschap in het 6de Schooldistrict werd opgedragen, terwijl hij den 11den Januarij 1844 tot Schoolopziener van dat District in plaats van Ds. Korff benoemd werd, met uitnoodiging om het opzigt over het 5de District te blijven waarnemen tot dat een nieuwe Schoolopziener zoude benoemd zijn. Toen zulks (8 October 1844) geschiedde, erlangde Evertsz een eervol ontslag als Schoolopziener van het 5de District, en den 20sten Junij 1850, ten gevolge van zijne benoeming tot lid van den Hoogen Raad, werd hij, op zijn verzoek, eervol ontslagen als Schoolopziener van het 6de District en als lid der Provinciale Commissie van Onderwijs, in welke Commissie hij, onder voorzitting van een lid van

{==424==} {>>pagina-aanduiding<<}

het Collegie van Gedeputeerde Staten van Regeringswege, vele jaren als Vice-President werkzaam was geweest. Evertsz was een warm voorstander van het lager onderwijs. Met buitengewone belangstelling nam hij het Schoolopzienerschap waar. Groot was die ook in het welzijn van de onderwijzers van zijne districten. Wederkeerig ondervond hij van dezen de meeste hoogachting en toegenegenheid. Zij eerden hem als hunnen raadgever en beschermer hoogelijk, en des te eerder omdat hij bij al het lief en leed dat zij ondervonden, daarin met belangstelling deel nam, waarvan vele blijken in brieven aan hem gerigt, aanwezig zijn en zouden kunnen getuigen²¹.
‘Opgevolgd aan eenen bejaarden Schoolopziener,’ zoo getuigde de Voorzitter van den Hoogen Raad van hem ‘bragt Evertsz in zijn district eene heilzame hervorming in het schoolwezen te weeg; hielp op vele plaatsen scholen oprigten en wist daarvoor ondersteuning van het Gouvernement te bekomen; moedigde overal de, allerhoogst met hem ingenomen onderwijzers aan, was voorbeeldig in het met oordeel bezoeken der scholen, werd in zijne onbezweken pogingen krachtig ondersteund door zijnen vriend Wijnbeek, den Inspecteur van het Lager onderwijs, wien hij veelal in Friesland vergezelde, en stelde later als voorwaarde zijner benoeming tot Raadsheer het behoud zijner betrekking als Schoolopziener.’
In de beide betrekkingen als President der Arrondissements-Regtbank te Heerenveen en als Schoolopziener van het 6de District, viel hem dan ook de onderscheiding ten deel op den 10den Junij 1846 door Z.M. Koning Willem II tot Ridder der Orde van den Nederlandschen Leeuw benoemd te worden.
Kerkelijke betrekkingen, als ouderling bij de Hervormde Gemeenten te Heerenveen, Leeuwarden en 's Gravenhage, als notabele te Heerenveen, als Lid van het Klassikaal Bestuur te Heerenveen, later van het Provinciaal Kerkbestuur

{==425==} {>>pagina-aanduiding<<}

van Friesland en eindelijk gedurende eenige jaren als Lid van de Algemeene Synodale Commissie te 's Gravenhage, zijn zoovele bewijzen van de achting die hij genoot en het vertrouwen, dat men in hem in drie gemeenten van zoo verschillenden omvang en rang, stelde.
Zijne werkzaamheid, naauwgezetheid, kennis en schrander oordeel, deden Evertsz in zeer vele collegies, waarvan hij deel uitmaakte, allengs den hoogsten sport daarvan beklimmen.
Nog andere betrekkingen verdienen hier vermeld te worden: zij bieden ons een gereeden overgang aan om Evertsz nog van eene andere zijde als die van Regter, Schoolopziener of Kerkelijk persoon te leeren kennen. Evertsz toch was een werkzaam lid van verschillende zoogenaamde geleerde genootschappen hier te lande gevestigd. Wij zeggen: was een werkzaam lid, want welk een aantal leden tellen vele dier genootschappen niet, die, met uitzondering der jaarlijksche kleine geldelijke offerande, nimmer een blijk geven van deelneming aan het tot stand brengen van hetgeen men zich bij het oprigten en in stand houden daarvan voor oogen heeft gesteld.
Zulks was Evertsz niet ten opzigte van het Provinciaal Utrechtsch Genootschap van Kunsten en Wetenschappen, dat hem onder zijne leden in Junij 1835 opnam. Meermalen woonde hij daarvan de vergaderingen bij, en zijne Voorlezing getiteld: Johannes Andreae in zijne betrekking tot de Friesche regtsbronnen, den 29sten Junij 1857 in de Sectie voor regtsgeleerdheid en staatswetenschappen gehouden, en in de gedrukte aanteekeningen dier sectie opgenomen, kan daarvan getuigen. Ook de Maatschappij der Nederlandsche Letterkunde te Leiden, die hem in 1842 tot haar lid benoemde, zag hem in een harer winter-vergaderingen, die van 3 April 1857, optreden *.

{==426==} {>>pagina-aanduiding<<}

Zijne benoeming (13 Januarij 1844) tot lid van het Groninger Genootschap Pro excolendo jure patrio, had hij onder anderen aan zijn uitgebreid Verslag over drie Handschriften aangekocht uit de boekerij van wijlen den Hoogleeraar van Eerde, in 1842 in De Vrije Fries, II. Dl., bl. 349-412 opgenomen, te danken.
Het vermelden van die nu reeds 8 deelen beslaande verzameling van Mengelingen, uitgegeven door het Friesch Genootschap van Geschied-, Oudheid- en Taalkunde, leidt ons van zelf tot het vermelden van Evertsz' groote verdiensten ten opzigte van die bloeijende instelling.
Evertsz toch was een Fries, een echte Fries, gehecht aan zijnen geboortegrond, waarvan hij noode scheidde om naar elders te gaan. Frieslands regtsgeschiedenis, Frieslands taal, Frieslands historie, met één woord Frieslands roem in alle vakken van wetenschap, lagen hem zeer naauw aan het hart, en de bevordering van de kennis daaraan of de verhooging daarvan maakten eene der hoofdwerkzaamheden van zijn leven uit.
Weinigen, welligt niemand hier te lande, waren dan ook zoo diep en grondig doorgedrongen in de kennis van Frieslands overoude wetten en regterlijke instellingen, waarvan vele nagelaten gedrukte en ongedrukte Verhandelingen kunnen getuigen.
Geen wonder, dat wij dan ook den naam van Ulbe Arend Evertsz vinden op de eerste naamlijst der werkende leden van de Vereeniging, opgerigt onder den titel van Provinciaal Friesch Genootschap ter beoefening der Friesche Geschied-, Oudheid- en Taalkunde, ja, dat hij tot het eenentwintigtal behoorde, die als de eerste oprigters te Franeker op den 28sten Augustus 1827 bijeen kwamen om het Genootschap tot stand te brengen²¹. Hij maakte toen deel uit der toenmalige vierde afdeeling voor Taal- en Dichtkunde bestemd en werd daarvan tot Voorzitter en later, na het wijzigen der wetten in 1834, als zoodanig van de derde

{==427==} {>>pagina-aanduiding<<}

afdeeling gekozen. Reeds den 23sten Junij 1828 in de vergadering te Sneek, deed hij een voorstel, waaruit zijne belangstelling in de Friesche taal bleek, en in de eerstvolgende vergadering (22 September 1828) hield hij eene Voorlezing over het belangrijke der beoefening van de oude Friesche wetten. Hij nam deel aan verschillende commissiën en werd in het genootschapsjaar 1833-34 tot een der twee medebestuurders verkozen. In het jaar 1834 hield hij eene Voorlezing over de regtspleging tot bewijs der misdaden naar de Oude Friesche wetten. Het reeds vermeld Verslag over de drie Codices werd in 1836 voorgedragen. In het genootschapsjaar 1838-39, droeg hij eene in het verslag genoemde ‘doorwrochte’ Verhandeling voor over de manier van vervolging van hoofdmisdaden naar de Oude Friesche wetten²².
‘Nadat Dr. H. Amersfoordt zes jaren lang het voorzitterschap van het Friesch Genootschap bekleed had,’ zoo lezen wij²³, ‘en zijn verlangen had te kennen gegeven om niet weder te worden benoemd, werd hem ten opvolger gegeven de Heer Mr. Ulbe Arend Evertsz, een man, die door hetgeen hij tot hiertoe voor het Genootschap gedaan heeft, ons de blijdste vooruitzigten levert op hetgeen wij van hem als Voorzitter mogen verwachten’²⁴. Hoogst gelukkig was die keuze, en daar onze deelneming aan het bestuur van het Friesch Genootschap van datzelfde tijdstip dagteekent, zal die getuigenis wel niet gewraakt worden. Als eenen ijverigen, naauwgezetten, voortvarenden, echten positiven, om het zoo eens te noemen, Voorzitter, leerden wij toch Evertsz kennen, en de betrekking, toen tusschen het hoofd van het Genootschap en den toenmaligen Penningmeester aangeknoopt, werd een vriendschapsband, dien slechts de dood vermogt te verbreken. Met krachtige hand hield de zwakke Evertsz de teugels van het bestuur gedurende zes jaren in handen. In 1840 telde het Genootschap 134 leden. In 1846, toen Evertsz om zijner gezondheidswille en den afstand van zijne woonplaats

{==428==} {>>pagina-aanduiding<<}

van den zetel van het Genootschap, zich genoodzaakt vond om voor het wederom aangeboden Voorzitterschap te bedanken, telde het Genootschap 235 leden. Krachtig werkte tot deze vermeerdering van leden (en daardoor van inkomsten en arbeidsvruchten) de onder zijn Voorzitterschap daargestelde winteravond-vergaderingen te Leeuwarden en te Heerenveen, mede.
Meermalen trad Evertsz nog op beide plaatsen in het Friesch Genootschap als spreker op. Zijne beschouwingen over de Oude Friesche wetten werden in 1842 voortgezet door eene Voorlezing Over het lijfstraffelijk regt volgens die wetten, en bijzonder over de zeldzaamheid van de daarin voorkomende doodstraffen, en in 1846 door eene redevoering, Over eene merkwaardige bepaling in het Oude Friesche strafregt, waardoor een veroordeelde terstond wordt ontslagen, zoodra eene ouderlooze wees hem wil huwen, vergeleken met hetgeen daaromtrent bij andere volken voorkomt²⁴. Zijn uit het hart gevloeid Woord ter herinnering aan H. Amersfoordt (10 Julij 1843) is gedrukt²⁵. Vooral voor de Heerenveenster vergaderingen was Evertsz wat de ziel is voor het ligchaam²⁶.
Den 27sten Julij 1848 las Evertsz eene verhandeling voor Over het regt van stemmen en verkiezen van Overheden en Leeraren in Friesland, geschiedkundig ontwikkeld en toegelicht uit de Oude Friesche regtsbronnen.
Zijn vertrek naar 's Hage in het volgende jaar verbrak geenzins de banden die hem aan het Friesch Genootschap hechtten. Tot buitengewoon lid in 1850 benoemd, gaf hij zelf een verrassend bewijs daarvan door zijne mededeeling betrekkelijk een HS. van den beroemden Sicco van Goslinga op het Rijks Archief te 's Gravenhage aanwezig. Evertsz²⁷ had namelijk opgemerkt, dat Wagenaar in zijne Vaderlandsche Historie (XVIII. Dl. bl. 196) zich niet alleen meermalen beriep op de officieele verbalen en verslagen van

{==429==} {>>pagina-aanduiding<<}

Sicco van Goslinga, den gedeputeerde te velde in 1706-1709 en 1711, maar ook berigtte, in het bezit te zijn van eigenhandige papieren van dezen afkomstig. Op de navraag deswegen door Evertsz op het Rijks Archief gedaan, kwam een HS. van 172 bladzijden in folio te voorschijn, dat in het fransch vervatte en alleen ten behoeve van zijne kinderen geschreven aanteekeningen van dien beroemden staatsman bevatte. De inhoud daarvan werd zoo belangrijk gekeurd, dat de heeren U.A. Evertsz en G.H.M. Delprat, door het Friesch Genootschap verzocht werden dit HS. met eenige ophelderende aanteekeningen vergezeld, op kosten van het Genootschap uit te geven. Door de ijverige zorgen dier geleerden zag dit HS. onder den titel van Mémoires relatifs à la guerre de Succession de 1706-1709 et 1711, de Sicco van Goslinga, in 1857, het licht.
Groot was de zelfvoldoening die de bewerkers en de uitgever hiervan mogten ondervinden. Beroemde buitenlandsche geschiedschrijvers, als Macaulay en Lord Mahon, lieten zich zeer gunstig over de belangrijkheid van de Mémoires uit. Macaulay vond toch daarin ten volle zijn ongunstig oordeel over den held van dien tijd, den hertog van Marlborough, bevestigd. Ook hier te lande werd, door meer dan een, de aandacht op deze Mémoires (secrètes) gevestigd, waarvan de schrijver in eene kantteekening getuigde: ‘Jamais ame vivante ne les a vu, ni les verra,’ en die dus allezins aanteekeningen moesten bevatten, belangrijk om hare nieuwheid en waarheid. Behalve dezen arbeid, ten behoeve van het Friesch Genootschap, schonk Evertsz nog aan de Vrije Fries (het vroeger reeds vermelde Verslag over de drie Codices niet mede gerekend) een tweetal opstellen. Het eerste onder den titel: Wat kan niet een scheidteeken te weeg brengen? (Vrije Fries, I, bl. 251-56), geeft terug wat de beroemde Hoogleeraar Bavius Voorda in zijne hoogst belangrijke uitgave der Crimineele ordonnantien over eene

{==430==} {>>pagina-aanduiding<<}

drukfout in den Franschen tekst daarvan opmerkte. Vele jaren werd daardoor de pijnbank toegelaten in gevallen waar zulks niet geoorloofd was. Het tweede onder den titel: Frisiaca (Vrije Fries, VII, bl. 274-296), bevatte aanteekeningen betrekkelijk den Catalogus van de boekerij van A. en V. Heeringa (1798), Pertz Archif der Gesellschaft für ältere Deutsche Geschichtkunde en het Album van Hermannus Pricker, van Emden.
Van meer belang en omvang is een geschrift door de twee voormalige Voorzitters van het Friesch Gen. gezamenlijk uitgegeven en dat bij het verschijnen bijzonder de aandacht tot zich trok: ik²⁹ bedoel het Verhaal van de verrigtingen der Jezuieten in Friesland, door Pater Willem van der Heyden, Lid van de orde der Jezuieten. Volgens een HS. werd dit verhaal, uit het latijn vertaald en met aanteekeningen voorzien door Dr. H. Amersfoordt en Mr. U.A. Evertsz, te Leeuwarden in 1842 uitgegeven. De aanteekeningen getuigen van uitgebreide nasporingen op een schaarsch hier te lande betreden veld en van groote belezenheid. Zedig als hij was, kende Evertsz eenmaal aan Amersfoordt het grootste aandeel daarvan toe³⁰.
Ook de Friesche Volks-Almanak ontving blijken van belangstelling van Evertsz. Zoo vindt men in den jaargang van 1857 eene levensschets met een fac-similé van een vers van de welligt niet genoeg gekende Makkumer dichteres Cynthia Lenige, in 1780 overleden. In den volgenden jaargang een stukje getiteld: Drenkelingen, met betrekking tot eene verordening deswege van Graaf Hendrik van Stolberg, Stadhouder van Vriesland, in 1507 uitgevaardigd. De jaargangen 1859 en 1860 bevatten eindelijk Nog iets over Groote Pier en een stukje getiteld: Friesche Wiskundigen.
Uit deze zooeven opgetelde geschriften van Evertsz, allen in 1857-60 uitgegeven, zou men bijna opmaken als of naarmate zijne krachten afnamen, zijn ijver verdubbelde, te

{==431==} {>>pagina-aanduiding<<}

meer nog daar hij in datzelfde tijdvak nog een drietal opstellen in de Nieuwe Bijdragen, voor Regtsgeleerdheid en Wetgeving (Dl. VII, stuk 3 en 4, bl. 348; Dl. VIII en IX, stuk 4, bl. 786 en 799) deed opnemen. De twee eersten dragen den titel van Haringhus Sifridi Sinnama en H.S. Sinnama, als onderhandelaar in de Friesche en Groninger geschillen en in zijne betrekking tot de gouden Bul. De hoogst zeldzame Expositiones van dezen Keulschen Hoogleeraar, te Heeg in Friesland geboren, en in 1491 te Keulen uitgegeven, en op wier aanwezen in de Kon. boekerij wij Evertsz aandacht vestigden, worden in het eerste stukje besproken. Het derde stukje handelt over Gerlach Scheltinga, als voorstander van de beoefening van het oud Hollandsch Regt. Misschien zal menigeen na deze optelling van Evertsz werkzaamheden gelezen te hebben, met onze verwondering instemmen, hoe een zwakke boom zoo vele goede vruchten kon voortbrengen; maar onze opsomming is nog niet ten einde. Wij wenschen die met het bijbrengen van nog een bewijs van zijnen studiezin en onvermoeide werkzaamheid te eindigen.
In het jaar 1832 schreven bezorgers van het Stolpiaansch legaat³¹ deze Prijsvraag uit: ‘Daar er heden hevig getwist wordt over den grond van het Oppergezag en de Pligten van Overheden en Onderdanen, wordt gevraagd: welke waarheden en voorschriften nopens deze beiden, door Christus en zijne Apostelen zijn gesteld, en hoe daaruit de hedendaagsche verschillen moeten beslist worden?’
Vijf antwoorden kwamen op deze vraag in, waarvan twee uitsluitend de aandacht tot zich trokken. De eene verhandeling scheen der beoordeelaars regtstreeks aan het oogmerk der uitgeschreven Prijsvraag te beantwoorden, weshalve de uitgeloofde eereprijs daaraan werd toegewezen. In de tweede vonden zij zoovele verdiensten, dat zij den Schrijver uitnoodigden zich bekend te maken, met aanbod om zijne verhan-
{==432==} {>>pagina-aanduiding<<}
deling te drukken: deze voldeed hieraan en Evertsz bleek de schrijver dier verhandeling te zijn, terwijl aan Jac. Joh. le Roy, Predikant te Oude Tonge, het eermetaal was ten deele gevallen³². Beide verhandelingen werden te Leiden in 1834 in 4o uitgegeven.
Er waren lezers dier stukken, en wij hebben daarvan schriftelijke bewijzen aan Evertsz gerigt in handen gehad, die van oordeel waren, dat deze het eermetaal had moeten wegdragen. Eene aandachtige lezing en vergelijking der stukken, heeft ons echter hiervan niet kunnen overtuigen, en wij stemmen in met het oordeel der bezorgers van het legaat, dat de verhandeling van le Roy meer regtstreeks aan het doel der uitgeschrevene Prijsvraag beantwoordde. Vooral dat gedeelte der vraag: welke waarheden en voorschriften stelden Christus en zijne Apostelen over den grond van het Oppergezag en de Pligten van Overheden en Onderdanen, is bij le Roy meer dan bij Evertsz ontwikkeld, die zich meer tot den grond van het Oppergezag en de Pligten van Overheden en Onderdanen volgens de begrippen van wijsgeeren en regtsgeleerden, bepaald heeft. Zulks breedvoerig te ontwikkelen of in eene uiteenzetting en vergelijking der beide verhandelingen te treden, zoude ons te verre leiden. Een bevoegd beoordeelaar³³ zeide er van, dat hij zich verheugde dat Curatoren van het Stolpiaansch legaat ook tot de uitgave der tweede verhandeling hadden besloten, die, wat de literatuur van het onderwerp betreft, zoo bijzonder geschikt is, om tot goed verstand en toelichting te strekken van het in de eerste verhandeling ontwikkelde. ‘In deze verhouding toch,’ zoo schreef hij, ‘staan onzes inziens deze verhandelingen tot elkander.’
 
Dit deed Evertsz voor het regt, het onderwijs, de kerk en de wetenschap. Wat was hij voor zich zelven en zijnen omgang? Wat was Evertsz, de mensch? Doch hooren wij

{==433==} {>>pagina-aanduiding<<}

liever de openlijke juiste getuigenis daarvan door een ander gegeven³⁴: ‘Evertsz was geen somber of afgetrokken, van het praktische leven afkeerige of daarvoor minder geschikte en de wereld vliedende kamergeleerde. Integendeel nam hij, hoewel met mate, deel aan het gezellig verkeer, was vrolijk en aangenaam van omgang, trok de jonge lieden tot zich, beminde de bijeenkomsten van smaak en kunst, verlustigde zich in het genot der schoone natuur en bezocht daarvoor gaarne in zijne zomerrust menig heerlijk oord, zoo binnen als buiten ons vaderland, meestal in gezelschap van zijnen broeder en zijne jaren lang bij hem wonende en zich geheel aan hem wijdende zuster. - Hoe hoog hij echter stond door helder verstand, diepe en veelzijdige kennis, gemakkelijkheid en aangenaamheid van omgang, niet minder blonk hij uit door een opregt en edel karakter, eenen vromen en voorbeeldigen wandel. Echt godsdienstige zin bestuurde al zijne daden, beurde hem op, ook wanneer zijne zwakke ligchaamskrachten hem schenen te zullen ontzinken, en hield hem elken oogenblik bereid tot den overgang tot een beter leven.’
In de eerste jaren van zijn verblijf te 's Gravenhage, was Evertsz ligchaamstoestand nog al redelijk, en was hij nimmer van eene zitting van den Hoogen Raad afwezig. Zelfs deed hij, vergezeld van zijne zuster en broeder, nog al eens een reisje langs den Rijn tot in Zwitserland en naar de Saksische Schweitz. In 1858 en 1859 veroorloofde zijn uiterst zwakke toestand alleen om naar Friesland te gaan, waarvan hij telkens, en ook nu, in eenen beteren gezondheidstoestand terugkeerde.
In het voorjaar van 1860 hernieuwden zich de herhaalde aanvallen van zijne borstziekte, die zijn gestel allengs geheel ondermijnden. Tot aan zijne laatste oogenblikken was hij helder van geest, en bezweek, geheel uitgeput en afgeleefd, na eenen doodstrijd van slechts weinige minuten, op maandag, den 26sten Maart 1860, des avonds ongeveer half elf ure, diep betreurd door zijne bloedverwanten.

{==434==} {>>pagina-aanduiding<<}

Buitengemeen groot was dan ook de deelneming in het geleden verlies aan zijne nagelatene betrekkingen betoond. Treffende blijken werden daarvan door deze ondervonden³⁵.
Den 30sten Maart 1860 had de plegtige teraardebestelling plaats op de begraafplaats Eik en Duinen, onder Loosduinen, nabij 's Gravenhage³⁶.
 
Men beitele op de grafzerk van Ulbe Arend Evertsz: Hier rust een toonbeeld van hetgeen eene krachtige ziel in een zwak ligchaam vermag.
 
Leeuwarden, Junij 1860.
Mr. J. Dirks.

1 Ulbe Arend Evertsz was de jongste van een negental kinderen, waarvan zes zijn gehuwd geweest en met achterlating van kinderen vóór hem zijn overleden. Innig en hartelijk, gelijk men zeldzaam ziet, was de liefde en gehechtheid tusschen de drie overgeblevenen. Met zijne zuster, Mejufvrouw Sanderina Evertsz, woonde hij ruim dertig jaren te zamen, en bijna jaarlijks ontving Oldeboorn, de woonplaats van den broeder, den in het jaar 1831 na den tiendaagschen veldtogt als Kapitein bij de Mobiele Friesche Schutterij met de Militaire Willemsorde gedecoreerden Notaris Wybren Arend Evertsz, een lang bezoek.

2 Dezen naam ontleenden de leeraars omdat hunne dienst een liefdewerk zonder genot van tractement was.

3 Het stukje Friesche Wiskundigen, getrokken uit Ekama's Oratio de Frisia ingeniorum mathematicorum inprimis fertili, dicta d. 1 Junii MDCCCIX, werd door Evertsz, waarschijnlijk voor dezen zijnen oom, ‘den bloedverwant, in wis- en sterrekunde zeer bedreven, doch onkundig in de latijnsche taal’ (Friesche Volksalmanak 1860, bl. 3) opgesteld. Het 19de verslag van het Friesch Genootschap van Geschied-, Oudheid- en Taalkunde 1846-47, maakt melding van een onuitgegeven Dichterlijken Brief van G.J. Brouwer aan Ulbe Dirks Bakker, over de oude en nije Friezen.

4 ‘Lourens Durks Hornstra, een man, die, zoowel door natuurlijken aanleg als door verkregene kundigheden, zich verre boven het gros der toenmalige dorpsschoolmeesters onderscheidde. Op hoe lagen trap de onderwijskunst in die dagen ook stond, Hornstra was een man die zijn tijd daarin verre vooruit was, gelijk ook ten aanzien van meer vrije begrippen in het godsdienstige’ enz. W. Eekhoff, Bijzonderheden omtrent de jeugd en de eerste verstandelijke ontwikkeling van E.A. Borger. Leeuwarden 1842, bl. 14-15.

5 U.A. Evertsz, Levensschets van Mr. P.J. Romar (Nieuwe Bijdragen voor onderwijs en opvoeding, bl. 8), meest ontleend aan eene voorlezing van zijnen vriend Dr. Jelle Banga, Med. Dr. te Franeker, ter nagedachtenis van dezen in 1834 gehouden.

6 Uit eenen brief van 12 November 1847 van Mr. P.J. Metz, toen Griffier der Regtbank en in 1812 lid er van te Heerenveen.

7 Levensschets van Mr. P.J. Romar, bl. 2.

8 Zoo noemde Evertsz de Wal nog in 1858-59. Zie zijne geschriften: Haringhus Sifridi Sinnema en Gerlach Scheltinga in initio.

9 Zeldzaam. Wij herinneren ons althans niet dat aan het Athenaeum van Franeker immer zulk eene Disputatio publica, die het licht zag, is gehouden.

10 Openbaar gemaakte lettervruchten. Er bestond toch te Joure een leesgezelschap: ter bevordering van kunde en menschlievendheid, waarin voorlezingen werden gehouden. Daarin droeg Evertsz zijne waarschijnlijk eerste lettervruchten voor. Twee daarvan, eene verhandeling over de inneming van Troje, vergeleken met de verrassing van Breda (24 Dec. 1817 gedaan) en eene andere over den invloed der rampen die anderen treffen, zijn nog in HS. voorhanden.

11 L. II Parergων ad Pandectas, Capp. III-XV. Oper. Tom. II. p. 355-379.

12 Te vinden in het Supplementum Novi Thesauri Juris Civilis et Canonici Meermanni, p. 537-541.

13 Opgenomen in het Magasin Encyclopédique. Année 1805. T.V. p. 78-102.

14 Frid. Strunzii Disp. de poetarum sigillatimque Homeri auctoritate apud jureconsultos, respondente et auctore Joh. Henrico Schlegel, te Wittenberg in 1717 in 4o uitgegeven, kwam Evertsz niet onder de oogen.

15 Te vinden in het Letterkundig Magazijn van Wetenschap, Kunst en Smaak, 1820, no. 13, bl. 615-617.

16 ‘Er zijn 45 jaren verloopen’ zoo schreef Evertsz' vriend en trouwe lijfmedicus Dr. Banga, aan zijne bedroefde betrekkingen, na diens overlijden ‘sedert ik met uw broeder als mijn patient in kennis geraakte. Menigmalen heb ik zijn dood als nabij, soms als zeer nabij gevreesd, doch zijne trouwe, stipte waarneming der raadgevingen bragt telkens, boven mijne verwachting, weder eenige beterschap. Zijn leven toch was een wezenlijk lijden, een bestendig gemis van welbevinden; doch met welke gelatenheid en onderwerping, ja met dankbaarheid, droeg hij zijn lot. Zijn opgeruimde, godsdienstige geest was steeds dankbaar voor het dragelijk lijden van zijn zwak ligchaam. Dikwijls zag ik hem met innig medelijden en weemoed aan, omdat hij niet tot betere gezondheidstoestand kon gebragt worden, en verwonderde mij over zijne gelatenheid en hoop dat alles zich zoo wel schikte en verder schikken zou.... Wanneer ik de verloopen jaren herdenk, verwonder ik mij steeds, dat hij nog tot zoo hoogen ouderdom gekomen is. Verre de meesten zullen bij een zoo ziekelijk ligchaam dien niet bereiken.’

17 In de voorrede voor Evertsz' Dissertatie de morte civili, roept hij uit, p. vi: ‘Inter hos L.B. professores quam vellem superstes adhuc esset Cl. Borgerus, fatis eheu, magno cum literarum humaniorum et universae reipublicae literariae detrimento jam functus. Huic enim, quocum communis erat mihi locus natalis, quantum debeam, verbis facile non eloquar atque virum, arcto mihi amicitiae vinculo conjunctum deque studiis meis optime meritum, lugere non desinam.’

18 In het Neues Archiv des Criminalrechts, II. B.I. St. s. 65.

19 De inhoud is: Introductio p. 1-8. Caput I. De morte civili generatim, p. 8-58, in welke gehandeld wordt § 1: de mortis civilis historia. § 2: De mortis civilis definitione, zijnde: Exclusio e civitate cum privatione jurium civilium diserte lege enumeratorum. Cf. Brugmans ll. p. 4. § 3: De poenis quas mors civilis sequitur. § 4: De poenis, quae operis perpetuis sunt substitutae, waarbij vooral het bekende geesselbesluit van 11 Dec. 1813 ter sprake komt. Caput II handelt de mortis civilis effectibus, vooral met het oog op art. 25 van het Code Civil. Caput III. De tempore quo mors civilis vim suam exserere incipit neemt de artt. 26-31 van het Code Civil in oogenschouw. Caput IV behandelt in zeven §§ de toen aan de orde van den dag zijnde vraag: An mors civilis sit servanda.

19* ‘De strekking van dit geschrift, hetwelk met naauwkeurige geschiedkundige kennis, helderen wijsgeerigen blik en grondige regtswetenschap was bearbeid, was de bestrijding dezer, door de Fransche overheersching in Nederland overgebragte, instelling, en de bevordering harer reeds door de Eerste Kamer der Staten-Generaal aangenomen afschaffing. Reeds in dit jeugdig werk ontwaart men zijnen, in rijperen leeftijd hem bijgebleven en bij onze gewigtige beraadslagingen over verzoeken tot lijfsgenade zoo dikwerf gebleken wensch, zoo al niet tot afschaffing, dan ten minste tot uiterst zeldzame toepassing der doodstraf; en toonde hij, ook bij eenige, hem mede bijgebleven, voorliefde voor het burgerlijk regt, dat hij het strafregt even grondig beoefende.’ Zoo getuigde Mr. F. de Greve, 23 Junij 1860, daarvan.

20 In de openbare zitting van den Hoogen Raad van den 23sten Junij, bragt de Voorzitter, eenmaal onze hooggeschatte leermeester, Mr. F. de Greve, nog eene waardige openlijke hulde aan de nagedachtenis van Modderman en Evertsz, de ambtgenooten en vrienden, die elkander zoo spoedig in den dood volgden. ‘Waren beiden’ zoo sprak hij ‘door wederkeerige hoogachting en vriendschap aan elkander verbonden, beiden zijn zij onafscheidelijk in onze herinnering. En geen wonder! Beiden immers muntten evenzeer uit door de voortreffelijkste eigenschappen van hoofd en hart. - Waren beiden rijk in wetenschap en ervaring, beiden waren daarbij eenvoudig en nederig. - Waren beiden bezield door liefde voor al wat waar, goed en schoon is, beiden waren even opregte beminnaars van het vaderland en even ongeveinsd godsdienstig. - En mogt al, bij die veelzijdige overeenstemming, niettemin elk hunner zich door eigenaardige voortreffelijkheid hebben onderscheiden, en in den schranderen, geestigen, welberadenen en door vastheid van karakter zich kenmerkenden Modderman, het praktisch element, in den diepdenkenden, langwikkenden Evertsz, het wetenschappelijk beginsel den boventoon hebben gehad - toch durf ik verzekeren, dat beide even brave als verdienstelijke mannen in het hoogste regterlijke collegie van Nederland geheel op hunne plaats waren, en dat zij niet weinig bijdroegen tot het vormen van dat harmonisch geheel, hetwelk ontstaat door de onwaardeerbare verscheidenheid, gepaard met de schoonste zamenwerking van onderscheidene individuele gaven.’

En van Evertsz zeide de Voorzitter: ‘Negen jaren lang waren wij getuigen van de diepe kennis, uiterste naauwkeurigheid, verwonderlijke naauwgezetheid en edele onpartijdigheîd van onzen braven, algemeen vereerden en beminden ambtgenoot, op wiens even aangenamen als belangrijken omgang en hartelijke en getrouwe vriendschap ook ik den hoogsten prijs stelde. - Met uitzondering van slechts ruim één jaar, waarin hij aan de vele werkzaamheden der Kamer voor de behandeling der strafzaken deel nam, zat hij voortdurend in die voor de burgerlijke zaken, en wat hij daar was, vermeet ik mij naauwelijks te schetsen. - Met welk een lust en ijver behartigde hij alles! Met welk eene naauwkeurigheid bestudeerde hij elke zaak! Welk eene diepe, wetenschappelijke, practicale kennis toonde hij bij onze gewigtige beraadslagingen! Hoe dikwerf wees hij er ons op, hoe menige ingewikkelde regtsvraag reeds door de Romeinsche of oud-Nederlandsche regtsgeleerden was behandeld! Hoe gemoedelijk wikte en woog hij, eer hij zijn oordeel vestigde en uitsprak! Hoe bezadigd en onpartijdig was hij bij de ontwikkeling en verdediging van zijn gevoelen! Hoe keurig was hij op de taal onzer regtspraak! - Hoe uitstekend zorgde hij bovendien voor de boekerij van den Hoogen Raad, over wier jongste belangrijke uitbreiding hij zich innig verheugde, wier beheer in de laatste jaren aan hem was opgedragen en wier Catalogus wij voornamelijk aan hem te danken hebben.’ (Weekblad van het Regt, no. 2177, 28 Junij 1860.) Vergelijk de daags na het overlijden van Evertsz gehouden toespraak van den Advocaat-Generaal Karsseboom (27 Maart 1860) in de Kamer van Strafzaken. (Dagblad van 's Gravenhage, 28 Maart 1860).

21 Zoo benoemde de onderwijzers zangvereeniging in Friesland Evertsz (25 Junij 1852) nog vrij lang na zijn vertrek uit dat gewest, tot honorair lid dier vereeniging.

21 Zie Verslagen van het Prov. Fr. Gen., 4o., bl. 28, 29. Van die oprigters is thans nog allen de Heer J. Banga, Med. Doct. te Franeker, in leven.

22 Zie de Verslagen, 4o., bl. 31, 32, 82, 100, 166, 175, 191 en 219.

23 Verslagen, 4o., bl. 248.

24 Verslagen, 8o., bl. 59, 221.

24 Verslagen, 8o., bl. 59, 221.

25 Verslagen, 8o., bl. 25-52.

26 Met leedwezen, zoo lezen wij in het Verslag van de bijeenkomsten te Heerenveen, 1847-48 (Verslagen, 8o., bl. 260) zagen wij een medelid heengaan, in wiens bevordering wij ons verheugden, - een medelid, dat door zijnen werkzamen ijver voor den roem van dit gewest, allen met belangstelling en geestdrift voor Frieslands Geschied-, Oudheid- en Taalkunde wist te bezielen!

27 Woorden, ontleend uit de Voorrede voor de Mémoires de S. van Goslinga.

29 Zie De Gids 1843, bl. 614-627, 675-691, door Dr. E. Piaget. Leeuw. Courant 1843, no. 45, door v. L(eeuwen).

30 Verslagen Fr. Gen., 8o., bl. 46.

31 Jan Stolp, te Leiden den 13den October 1753 overleden, is de insteller van een legaat van ƒ 10,000, aan de Leidsche Hoogeschool gemaakt, om uit de renten alle twee jaren eenen gouden eerepenning, ter waarde van ƒ 250, uit te reiken aan den schrijver van het best gekeurde antwoord op eene Prijsvraag, beurtelings uit het vak van Natuurlijke Godgeleerdheid en uit dat der Christelijke Zedekunde. Zie Vervolg op van Loon, Beschrijving van Nederl. Historie-penningen, IV, bl. 367.

32 In zijne openlijke hulde (23 Junij 1860) zeide de Voorzitter van den Hoogen Raad: ‘Zelfs heb ik uit eene goede bron vernomen, dat twee der beoordeelaars, de Hoogleeraren van de Wynpersse en Clarisse, aan deze, ook wat het godgeleerde gedeelte betreft, door grondige kritiek en helderheid van denkbeelden zich kenmerkende verhandeling, den palm der overwinning zouden hebben toegewezen.’

33 Den Tex, in de Bijdragen tot Regtsgeleerdheid en Wetgeving, IX, no. 4, 1835, bl. 521, alwaar bl. 506-523 eene uitvoerige uiteenzetting der beide verhandelingen is te vinden. Vgl. Nederlandsche Stemmen over Godsdienst, Staat, Ges hiedenis en Letterkunde, Dl. II, no. 16 en 18.

34 Woorden van den Voorzitter van den Hoogen Raad, 23 Junij 1860.

35 Zie Dagblad van 's Gravenhage, 28 Maart en 5 April 1860; Leeuwarder Courant, 30 Maart 1860.

36 Zeer vele der in deze Levensschets vervatte bijzonderheden danken wij aan de mededeelingen van den Heer W.A. Evertsz, Ridder der Militaire Willemsorde, Notaris en Lid der Provinciale Staten te Oldeboorn. Onder de ons tot dat einde toegezonden stukken, vonden wij nog onder anderen van Evertsz' hand de volgende:

1. Redevoering ten betooge dat, ofschoon zelfvoldoening de beste belooning zij voor edele daden, eene openlijke belooning desniettegenstaande is aan te prijzen, uitgesproken bij het bekroonen van drie edelmoedige menschenredders, den 2den November 1827.

2. Redevoering over de minachting der vrouwen bij de Ouden.

3. Redevoering over Anna Maria van Schurman, beide bij het Departement Heerenveen der Maatschappij tot Nut van 't Algemeen, de laatste den 28sten November 1839, uitgesproken.

4. Feestrede te Joure (3 Februarij 1847), bij het 30jarig bestaan van dat Departement der zooeven genoemde Maatschappij.

5. Von Wichts Vorbericht zu den Ostfriesischen Land-Rechten vertaald en uit elkander gezet.

6. Een in drie deelen gesplitst uitgebreid Verslag over Richthofen Friesische Rechtsquellen, dat voor de drukpers bestemd schijnt te zijn geweest.

Uit de ons medegedeelde levensbijzonderheden, deelen wij nog ten slotte deze, als proeve van een merkwaardig levensbehoud, mede: In het begin der maand Julij 1842, zat Evertsz bij een zwaar onweder te Heerenveen op zijn studeerkamertje, doch ging toevallig naar beneden in den gang om achter het huis naar het onweder te zien. Een oogenblik nadat hij de kamer verlaten had, sloeg de bliksem boven in het huis, ging door de zolder in het studeervertrek langs den spiegel en de schutting, uit welke een aantal splinters stoven, en verder weder door de zolder naar beneden in den gang. Daar hechtte hij zich op de schelledraad, splitste zich in tweeën en beschadigde den muur in het voorste gedeelte aanmerkelijk, terwijl het overige gedeelte van den bliksem zich langs den schelledraad in het achterste gedeelte van den gang een uitweg baande en langs dezen zich achter het huis in den grond ontlastte. Evertsz stond bij de achterdeur en de bliksem liep op korten afstand langs zijn hoofd. Ware hij slechts weinige oogenblikken langer op zijne kamer gebleven, dan zou hij daar waarschijnlijk gestikt zijn.



{==441==} {>>pagina-aanduiding<<}





Levensberigt van Mr. Reinier Willem Tadama.

Toen de vereerende uitnoodiging tot mij gerigt werd, om in korte trekken het leven van Tadama te schetsen, had ik wel gewenscht, dat deze taak aan een meer bevoegd persoon ware opgedragen, in staat om zijne vele en groote verdiensten naar waarde te huldigen. Eenmaal echter uitgenoodigd, wilde ik mij niet gaarne de gelegenheid ontnomen zien, om eenige woorden te wijden aan de nagedachtenis van een man, met wien ik vele jaren lang door een vertrouwelijken omgang was verbonden, en voor wien ik steeds de meeste hoogachting en vriendschap koesterde. Getrouw dus en naar waarheid hoop ik, zoo ver mijne krachten dit toelaten, den waardigen man te schetsen zoo als lij leefde en werkte.
 
Mr. Reinier Willem Tadama werd te Amsterdam den 20sten November 1810 geboren. Zijn vader, insgelijks Reinier Willem geheeten, was te Negapatnam geboren in 1772 en had zich 29 Januarij 1810 met de moeder van

{==442==} {>>pagina-aanduiding<<}

Tadama, Christina Elisabeth van Loghem door den echt verbonden, na vroeger nog tweemaal gehuwd te zijn geweest, eerst met Mejufvrouw de Bordes en later met Vrouwe Dina Susanna Rietveld. Hij mogt het genoegen niet smaken, de trapsgewijze ontwikkeling van den veelbelovenden aanleg zijns eenigen zoons te volgen en gade te slaan, daar hij reeds 20 Maart 1812 stierf, bekleed met het ambt van Keizerlijk Procureur Crimineel voor het Departement der Zuiderzee. Zijne weduwe vestigde zich later in 1819 met der woon te Zutphen, waar Tadama zijne eerste opvoeding genoot. Als kind had hij eene zwakke gezondheid, die hem ook in rijperen leeftijd is eigen gebleven; door een naauwgezetten leefregel echter gelukte het hem een geruimen tijd de nadeelige gevolgen hiervan te voorkomen.
Na zijne voorbereidende studiën aan de Zutphensche Latijnsche school onder de leiding van den kundigen Rector Lenting te hebben voleindigd, zette hij die aan het Athenaeum te Deventer verder voort; drie jaren bragt hij hier door en wel van 1827 tot 1830, evenzeer door zijne leermeesters als door zijne jeugdige vrienden geacht en bemind, zoowel om de voortreffelijkheid van zijn karakter, als om zijne veelzijdige kennis. Deze bezat hij toen reeds in groote mate, wanneer men zijn' leeftijd in aanmerking neemt; en geen wonder: van zijne vroegste jeugd toch af schepte hij in niets meer behagen, dan in te lezen en te onderzoeken. Deze neiging werd bovendien bevorderd door zijne zwakke gezondheid, die hem minder geschikt maakte, om aan de spelen en ligchaamsoefeningen zijner kameraden deel te nemen. Deze aanhoudende ijver ging voorts gepaard met eene vlugheid en juistheid van bevatting en een buitengewoon sterk geheugen, zoo als aan weinige menschen ten deele valt. September 1830 begaf Tadama zich naar Leiden, waar hij, door het onderwijs der Hoogleeraren Tijdeman, van Assen, Cock en anderen gevormd, 20 Junij 1833 met

{==443==} {>>pagina-aanduiding<<}

den hoogsten graad tot doctor in de beide regten bevorderd werd, na de verdediging zijner historisch-juridische dissertatie De origine Systematis Repraesentativi. Hij vestigde zich toen als Advocaat te Zutphen, welke betrekking hij met die van Procureur aan de Arrondissements-Regtbank aldaar in 1839 verbond, na reeds in 1837 tot Commies-Griffier aan het Vredegeregt te zijn aangesteld. In het volgende jaar 1838 trad hij den 21sten Junij in het huwelijk met Wilhelmina Elisabeth Mechteld van Doorninck, uit welk huwelijk negen kinderen geboren zijn, waarvan twee echter in zeer jeugdigen leeftijd vóór den vader overleden.
Aan den goeden dunk, dien Tadama reeds als jongeling bij zijne stadgenooten had opgewekt, beantwoordde hij meer en meer toen hij den mannelijken leeftijd bereikt had. Minzaam, voorkomend, dienstvaardig, verwierf hij zich de achting en toegenegenheid van allen, die met hem in aanraking kwamen, maar, hoezeer wist hij hen aan zich te verbinden, die, tot zijn vertrouwelijken omgang toegelaten, in twijfel stonden, wat zij meer in hem moesten bewonderen, of zijne uitgebreide juridische en historische kennis, zijnen gekuischten en fijnen smaak, zijn scherpzinnig oordeel, waardoor men aan zijne uitspraken het hoogste gezag toekende, of wel de rijke gaven van zijn hart, zijne onwankelbare trouw, zijn' onvermoeiden ijver, zijne liefde voor waarheid en regt, waardoor hij wel bescheiden, maar toch vrijmoedig en onwrikbaar zich tegen alles verzette, wat hem hiermede in strijd scheen te zijn; zijne hooge ingenomenheid met al wat strekken kon, om het welzijn en genoegen van anderen te bevorderen: zijne welwillendheid, zijne nederigheid, kortom zoo vele andere deugden, die hem tot een hoogst achtingswaardig en beminnelijk mensch vormden. Van zelf vloeide hier dus uit voort, dat hij de aandacht zijner stadgenooten in eene hooge mate tot zich trok, en zij zich beijverden om, door hem onderscheidene eervolle betrekkingen op te dragen,

{==444==} {>>pagina-aanduiding<<}

zoowel zijne verdiensten te huldigen, als hun eigen wel begrepen belang te bevorderen.
Den 3den October 1840 werd hij dus tot lid van den Stedelijken Raad benoemd, na eenigen tijd vroeger in het Kiezers-collegie zitting te hebben genomen. Tot aan zijn dood toe heeft hij die betrekking met de meeste naauwgezetheid waargenomen, en daarbij zulk eene onaf hankelijkheid en zelfstandigheid aan den dag gelegd, dat hij dikwerf zich schaarde aan de zijde van hen, wier staatkundige rigting overigens van de zijne verschilde, en zijne stem uitbragt tegen het gevoelen van hen, wier denkwijze anders meer met de zijne in overeenstemming was.
Het is niet noodig, zoo 't mij voorkomt, om in 't breede uiteen te zetten, hoeveel nut hij in deze betrekking voor de stad zijner inwoning gesticht heeft. Van een man, als Tadama, spreekt dit van zelf. Dit eene slechts meen ik er te mogen bijvoegen, dat hij gedurende al dien tijd lid der Commissie van wetgeving geweest is, waardoor hij ruimschoots gelegenheid vond, om nuttig werkzaam te zijn.
Veel, zeer veel heeft ook het schoolwezen der stad Zutphen aan hem te danken. Sedert 1841 lid der Plaatselijke Schoolcommissie, wijdde hij zich met onvermoeiden ijver aan de belangen van het lager onderwijs, en toen de nieuwe wet op het Onderwijs was ingevoerd, droegen zijn helder inzigt en juist oordeel zeer veel bij, om de moeijelijkheden, die de hervorming of wijziging van het bestaande na zich sleepte, gemakkelijk te maken of uit den weg te ruimen. Ook als Curator van het Stedelijk Gymnasium, welke betrekking hij in 1845 aanvaardde, maakte hij zich zeer verdienstelijk. Zoo iemand, dan had hij er aanspraak op, om in dit collegie zitting te nemen, die van liefde voor de wetenschap blaakte, die door hem zelven zoo uitstekend werd beoefend.
Het Oude en Nieuwe Gasthuis mogt hem insgelijks een tijd lang onder zijne Provisoren tellen. Bekend is het, hoe dit

{==445==} {>>pagina-aanduiding<<}

gesticht is uitgebreid en ingerigt voor de verzorging van krankzinnigen; die eerste uitbreiding, welke den grondslag gelegd heeft tot de latere aanzienlijke vergrooting onder het tegenwoordige Gemeentebestuur, viel juist in den tijd van zijn Provisorschap en opende hem weder een nieuw veld voor zijne onvermoeide werkzaamheid. Met de meeste zorg behartigde hij de belangen dier weldadige inrigting, terwijl hij haar tevens eene groote dienst bewees, door haar archief te rangschikken en in orde te brengen. In 1853 werd Tadama tot lid der Provinciale Staten van Gelderland benoemd; des te eervoller was die keus, daar tengevolge der staatkundige beweging van 1848, ook in ons vaderland twee partijen ontstaan waren, die der zoogenaamde liberalen en conservatieven, welke beide door mannen van hunne denkwijze voor te staan, haren invloed in hoogere en lagere staatscollegien trachtten uit te breiden. Gelijk het altijd met partijen gaat, dat zij op velerlei wijzen geschakeerd zijn, en zich in verschillende groepen afdeelen, zoo was dit ook hier het geval. Niet al de liberalen waren even radikaal, niet al de conservatieven even behoudend. Tadama kon vóór 1848 zelfs meer gerekend worden tot de liberale, dan tot de andere partij te behooren. Toen hij echter vreesde, dat door ontijdige hervormingen en een' geweldigen ommekeer der orde van zaken, de Staat in gevaar mogt worden gebragt, schaarde hij zich aan de zijde van hen, die een gematigden vooruitgang voorstonden. Hij gold dus bij zijne tegenstanders voor een' conservatief: hij verdiende echter dien naam niet, wanneer men hem onder de zoodanigen wilde rangschikken, die al het oude, hoe gebrekkig ook, wenschen te behouden, alleen omdat het oud is, en al wat nieuw is, verwerpen, ook wanneer het verbetering aanbrengt, alleen omdat het nieuw is; door zijne veelzijdige kennis en zijn scherpzinnig verstand voorgelicht, en blakende van liefde voor de ware, op wet en regt gevestigde vrijheid, stond hij met de hem eigene zelf-
{==446==} {>>pagina-aanduiding<<}
standigheid en afkeer van gunstbejag, dat alleen voor, wat het wel begrepen belang van den Staat hem toescheen te vorderen. Die denkwijze, die beginselen hadden dan ook ten gevolge, dat zijne keus tot lid der Provinciale Staten van Gelderland niet ernstig door zijne staatkundige tegenstanders betwist werd, maar velen hunner zich met zijne aanhangers en vrienden vereenigden, om hem die eervolle betrekking op te dragen, waarvoor hij in alle opzigten geschikt kon gerekend worden.
Na in 1840 tot Plaatsvervangend Kantonregter te Zutphen te zijn benoemd, werd hij het volgende jaar tot Kantonregter aangesteld. Over de wijze, waarop hij dit gewigtig ambt tot aan zijn' dood toe bekleedde, is slechts ééne stem. Allen toch die zijne uitspraak inriepen, roemen om strijd evenzeer zijne regtsgeleerde kennis en strikte regtvaardigheid, als zijne bereidwilligheid, om ieder, die het verlangde, met raad en inlichting bij te staan: vele geschillen wist hij door verstandige toespraak bij te leggen, vele moeijelijkheden uit den weg te ruimen, zoodat de vroegere naam van Vrederegter, aan dit ambt verbonden, in den volsten zin des woords op hem kon worden toegepast. Ook als Regent der gevangenissen, als lid en later als Voorzitter van den Militieraad bewees Tadama belangrijke diensten.
Bij zoo vele werkzaamheden, aan bovengenoemde belangrijke betrekkingen verbonden, moet men zich inderdaad verwonderen, dat hij nog zoo veel tijd voor zijne studiën overhield, en zoo menige voortreffelijke en wel doorwrochte vrucht van zijn letterarbeid aan zijne landgenooten geschonken heeft. Ten bewijze hiervan strekt zijne uitstekende Geschiedenis der stad Zutphen, van de vroegste tijden tot 1795, bij I.A. Nijhoff en Zoon te Arnhem en W. Thieme te Zutphen, 1856, in 't licht verschenen. Niemand voorzeker, die op grondig historisch onderzoek prijs stelt, zal dit werk onbevredigd uit de handen leggen, en te betreuren is het, dat

{==447==} {>>pagina-aanduiding<<}

zijn vroegtijdige dood de voltooijng van dit werk verhinderd heeft, waarvoor hij de bouwstoffen reeds begonnen was te verzamelen. Doch reeds lang te voren had hij door zijne oudheidkundige nasporingen zich een' welverdienden roem verworven. In de beoefening toch der geschiedenis schepte hij van zijne vroegste jeugd af het meeste behagen, zoo als hij zelf reeds getuigt in de voorrede zijner bovengenoemde Dissertatie. Eene omstandigheid echter droeg zeer veel bij, om die zucht meer en meer te ontwikkelen, en meer uitsluitend te rigten op de aloude geschiedenis van het graafschap Zutphen. Toen hij namelijk eenigen tijd op het buitengoed van een' zijner aanverwanten doorbragt, werd hij uitgenoodigd om oude papieren, die het archief van dit kasteel uitmaakten, in orde te brengen; met de meeste bereidwilligheid voldeed hij aan dit verzoek, en leide hierdoor, gelijk de Heer Ramaer met regt opmerkt in de korte levensschets van Tadama, in de Zutphensche Courant van 26 Mei 1860 geplaatst, den grondslag tot zijne latere archivistische werkzaamheden, welke hij met die van het archief te Berg aanving. Hoogst belangrijk is zijn Verslag over het Oude Grafelijk Bergsche Archief te 's Heerenberg, dat in 1846 het licht zag. Zoo als hij in de inleiding schrijft van 't genoemde werk, bevond zich het Grafelijk Bergsch Archief in groote wanorde, en meermalen was reeds eene voorgenomene en aangevangene beschrijving door toevallige omstandigheden mislukt. In 't belang van de administratie der aanzienlijke goederen van het Huis Berg, werd tusschen den Hoog-Wel-Geboren Heer Jhr. L.C.J. van Nispen, administrateur der goederen van het Huis Berg, en den Heer W. van Ditzhuizen, rentmeester derzelve, met Tadama in 1842 eene overeenkomst gesloten, die de regeling en inventarisatie van genoemd archief ten doel had. In 1844 bragt hij die belangrijke taak ten einde, en verkreeg van genoemde Heeren de toestemming, om het geschiedkundig belangrijke

{==448==} {>>pagina-aanduiding<<}

door den druk bekend te maken. Tweeledig was het doel, dat Tadama hierbij voor oogen had: het eene om een toekomstigen geschiedschrijver aan te sporen, om het een of ander punt uit het Bergsche archief op te helderen, het andere, om begaafdere Oudheidkenners of Archivarissen met een edelen wedijver te bezielen, om de schatten der oudheid, onder hun bereik, niet langer aan het publiek te onthouden. Inmiddels ging hij zelf onvermoeid voort op de ingeslagen baan. Reeds in 1846 gaf hij zijne historische studie in 't licht, getiteld: Willem, Graaf van den Berg, en zijne Tijdgenooten, eene bijdrage tot de Geschiedenis van den Tachtigjarigen oorlog uit oorspronkelijke en grootendeels onbekende stukken zamengesteld, Zutphen, W.J. Thieme. Hij stelde zich hierbij ten doel, om eenige duistere punten in de geschiedenis van ons vaderland, voornamelijk in die der provinciën Gelderland en Overijssel in een helderder daglicht te plaatsen. In het volgende jaar gaf hij een werkje uit, wel klein van omvang, maar zaakrijk van inhoud, dat den titel droeg van: De waarheid aangaande Ludolf van den Berg, eene bijdrage tot de geschiedenis van zijn geslacht en van zijnen tijd, Arnhem, I.A. Nijhoff, 1847. Hij verdedigt zich in deze bijdrage tegen eene beschuldiging van onjuistheid in de genealogie der Heeren van den Berg, hem ten laste gelegd door den Heer R.A. Baron van Hoëvell Nijenhuis, en wel op zulk eene wijze, dat men in twijfel staat, of men meer zijne bescheidenheid en humaniteit, dan wel zijne scherpzinnigheid en uitgebreide kennis bewonderen moet. De Heer van Hoëvell Nijenhuis vatte andermaal den strijd op over de wettige of onwettige geboorte der Heeren van Breda uit Ludolf van den Berg, waarop Tadama in het Zesde Deel der Bijdragen voor Vaderlandsche Geschiedenis en Oudheid, verzameld door I.A. Nijhoff, antwoordde. Toen hij in 1846 het leven en de handelingen van Willem Graaf van den Berg bewerkte, betreurde hij voor-
{==449==} {>>pagina-aanduiding<<}
namelijk het gemis der processtukken, die volgens van Spaen bij het hof te Arnhem zich bevonden, maar sedert in 't ongereede waren geraakt. Die processtukken toch konden strekken, om al wat er duister was in de onderhandelingen van den Graaf met Spanje op te helderen, en de redenen aan het licht te brengen, waarom de Staten-Generaal den Graaf zonder eenige straf weêr loslieten. Die stukken nu werden teruggevonden, en door den geleerden Archivaris Nijhoff aan Tadama ten gebruike afgestaan. Wij hebben hieraan zijne geschiedkundige Bijdrage te danken: Het proces van Willem, Graaf van den Berg, Stadhouder van Gelderland, te vinden in het aangehaalde werk van Nijhoff, Deel IX, waardoor hij in staat werd gesteld om 't een en ander vollediger mede te deelen, dan hem vroeger mogelijk geweest was, en wat nog duister scheen, volkomen op te helderen. In datzelfde Deel van Nijhoff's Bijdragen vindt men nog van zijne hand eene beoordeeling van het Handboek der Middel-Nederlandsche Geographie, van Mr. L. Ph. C. van den Bergh, waarin belangrijke opmerkingen voorkomen omtrent den loop van den Gelderschen IJssel, waarover hij reeds vroeger in den Overijsselschen Almanak van 1852 met veel zaakkennis geschreven had, over de Gouwen, over Hameland enz.
Aan 't meergenoemde Bergsche archief ontleende Tadama ook een onuitgegeven brief van Prins Willem I aan de stad Tiel, en: het markenregt van Zilvolde van den jare 1421. Men vindt het eerstgenoemde stuk door hem met eenige aanmerkingen en ophelderingen verrijkt in het vierde, 't andere in 't achtste Deel der meergenoemde Bijdragen van Nijhoff. Belangrijk is ook de Brief van Johan de Witt aan Hieronymus van Beverninck uit het archief der Heerlijkheid Abbenbroek aan den Heer J.A. Baron de Vos van Steenwijk, gezegd van Essen toebehoorende, door hem medegedeeld (Bijdragen enz., N. Reeks, Dl. I.) Door 't Gemeente-
{==450==} {>>pagina-aanduiding<<}
bestuur van Zutphen met de zorg voor het archief en de boekerij der stad belast, kweet hij zich met onvermoeiden ijver van de hem opgedragen taak, waarvan niet alleen de jaarlijksche verslagen door hem aan den Gemeenteraad ingediend ten bewijze strekten, maar vooral zijn Tijdrekenkundig register van alle oorkonden in het stedelijk archief te Zutphen berustende, Zutphen, W.J. Thieme, 1854. Menige wetenswaardige bijzonderheid bragt hij hierdoor aan 't licht, zooals: den maan- en klaagbrief van Graaf Bernhard van Meurs tegen Karel van Egmond, Hertog van Gelre, met eene afbeelding geplaatst in Nijhoff's Bijdragen, Dl. IV; Het oordeel van een tijdgenoot (Alphert van Till, kerkmeester der Groote of St. Walburghs kerk te Zutphen) over Hertog Karel van Egmond (Nijhoff, Bijdragen, Dl. VIII); eene rekening van een' monnik uit de eerste helft der zestiende eeuw, in de Kronijk van het Historisch Genootschap te Utrecht opgenomen, 10de jaargang, 1854. In de Berigten van datzelfde Genootschap, Vde Dl. 2de St., 1856, is ook door hem medegedeeld: Memorie, opgestelt door den Raad extraordinair van Nederlands India en afgaande Gouverneur en Directeur van Java's Noord oost cust, Willem Hendrik van Ossenberch, om te strekken tot narigt van zijnen Successeur, den Heer Johannes Vos, aankoomende Gouverneur en Directeur aan Java's Noord oost cust. Ten slotte moet ik nog melding maken van zijne Geschiedenis van het Veemgerigt en van het latere Duitsche Rijkskamergerigt in hunne betrekking tot Nederland. Zij is de beantwoording eener prijsvraag door de Maatschappij der Nederlandsche Letterkunde te Leiden uitgeschreven, en in hare vergadering van 19 Junij 1856 met den gouden eereprijs bekroond. Zij is in het tiende deel der Werken van genoemde Maatschappij opgenomen, en staaft door haren rijken inhoud en heldere voorstelling het gunstig oordeel over haar uitgesproken .

{==451==} {>>pagina-aanduiding<<}

Zoo reeds de bloote opgaaf der bovengenoemde geschiedkundige werken 't bewijs oplevert van eene buitengewone werkzaamheid, hooger nog leert men haar waarderen, wanneer men in 't oog houdt, dat Tadama volstrekt geen zoogenoemde kamergeleerde was; niet alleen toch sluiten de onderscheidene betrekkingen, die hij in 't maatschappelijke leven bekleedde, deze benaming geheel en al uit, maar bovendien nam hij gaarne deel aan 't gezellig onderhoud zijner vrienden en bekenden. Getrouw woonde hij steeds de vergaderingen bij der wetenschappelijke kringen, waar Zutphen roem op dragen mag, en waar hij een der grootste sieraden van uitmaakte. Hoe wist hij door menige voortreffelijke rede zijne hoorders te boeijen, en hun bewondering af te dwingen voor het bevallig gewaad, waarin hij zelfs anders dorre onderwerpen hulde, en voor de groote mate van helderheid en duidelijkheid, waarmede hij minder bekende en eenigzins ingewikkelde zaken ontvouwde.
Geen wonder dus, dat zulke groote verdiensten ook buiten de stad zijner inwoning de aandacht tot zich trokken, en al de geleerde genootschappen van ons vaderland, die de beoefening der geschiedenis voorstaan, zoo als 't Provinciaal Utrechtsch Genootschap van Kunsten en Wetenschappen, de Maatschappij der Nederlandsche Letterkunde te Leiden 1, het Friesch Genootschap voor Geschiedenis, het Historisch Gezelschap te Utrecht, 't zich ten pligt rekenden, om hem onder hunne leden op te nemen.
Zóó leefde, zóó werkte Tadama. Den 22sten Mei van dit jaar werd hij door een te vroegen dood, zoo als wij, kortzigtige menschen, zeggen zouden, aan zijne dierbare betrekkingen, aan zijne vrienden en aan de maatschappij ontrukt. Eene ontsteking der luchtwegen, waardoor hij in de maand Maart werd aangetast, en die zijne ligchaamskrachten op eene

{==452==} {>>pagina-aanduiding<<}

in 't oog vallende wijze ondermijnde, werd den 13den Mei door eene bloedspuwing gevolgd, die, zich later herhalende, de weinige nog overgeblevene krachten geheel en al uitputte, en hem in den ouderdom van negen en veertig jaren ten grave deed dalen. Zijn stoffelijk overschot werd den 25sten Mei ter aarde besteld, door zijne twee oudste zonen, bloedverwanten en vrienden gevolgd. Dr. Ontijd van Brummen en Ds. J. Witkop, Predikant te Zutphen, bragten in korte maar treffende woorden hem eene welverdiende hulde, die weêrklank vond bij allen, die deze treurige plegtigheid bijwoonden.
 
Zutphen, 7 September 1860.
Dr. H.J. Matthes, J.Czn.



{==453==} {>>pagina-aanduiding<<}





Levensberigt van Quirijn Maurits Rudolph Ver Huell.

De wensch aan het slot van een door mij gesteld artikel over Q.M.R. Ver Huell, in den Algemeene Konst- en Letterbode, geuit, dat namelijk een meer bevoegde ons zou leeren wat Ver Huell ook als beoefenaar der natuurkunde heeft daargesteld, is niet geheel vervuld. Wij hadden bij het ter nederschrijven van dien wensch het oog op het levensberigt van Ver Huell, dat weldra voor de Handelingen onzer Maatschappij zou moeten vervaardigd worden, en wij koesterden daarbij de hoop dat een onzer entomologen of botanici die taak op zich zou nemen. Deze hoop, die het ook was van het Bestuur onzer Maatschappij, werd teleurgesteld. Niemand was zoo dadelijk voor het schrijven van een levensberigt van Ver Huell over te halen. Het scheen wel of de entomoloog of botanicus met Ver Huell als reisen levensbeschrijver en als zeeman geen raad wist, terwijl daarentegen de letterkundige zich niet durfde wagen aan de beoordeeling van 's mans verdiensten, ten aanzien van bij ons niet algemeen beoefend wordende wetenschappen.

{==454==} {>>pagina-aanduiding<<}

Zoo stonden de zaken, toen het aanzoek, om een levensberigt van Ver Huell voor de Handelingen onzer Maatschappij te bewerken, tot mij kwam. Was dat aanzoek dringend, het ging ook vergezeld van een aanbod dat mij hoogst aangenaam was en mij mijne taak zeer verligtte. Ik ontving namelijk een opstel van ons medelid Mr. S.C. Snellen van Vollenhoven, te Leiden, inhoudende wat door Z.Ed. in eene vergadering der Entomologische Vereeniging over Ver Huell's werkzaamheid op het gebied der natuurlijke historie gesproken is, met verlof om daarvan bij een op te stellen levensberigt van Ver Huell gebruik te maken. Nu alles in aanmerking nemende, konde ik niet weigeren, en ofschoon bewust dat anderen daartoe veel meerdere geschiktheid bezitten, indien men slechts handen aan het werk wilde slaan, dan ik, ondernam ik het het hier volgend levensberigt van Ver Huell zamen te stellen.
 
Quirijn Maurits Rudolph Ver Huell behoorde tot een aanzienlijk Geldersch geslacht, dat in de zestiende eeuw vermaagschapt was aan de Ripperda's en later aan de van Haegen's, dat een aantal hoogst verdienstelijke personen, zoowel in het burgerlijke als militaire, heeft opgeleverd, en welks leden zich door buitengewone gehechtheid aan het huis van Oranje in het bijzonder en door opofferende liefde jegens het vaderland in het algemeen hebben gekenmerkt.
Ver Huell was de oudste zoon van Alexander Everhart Ver Huell, doctor in de regten, burgemeester der stad Doesburg, later assessor van Gelderland, ridder der orde van de Unie en onder het Keizerrijk maire van Doesburg, en van Vrouwe Anna Aleida Staring, eenige dochter van Rudolph Jan Staring, doctor in de regten, stadhouder van het graafschap Zutphen en later burgemeester dier stad.
Ter laatstgemelde plaatse, den 11den September 1787,

{==455==} {>>pagina-aanduiding<<}

geboren, genoot Ver Huell er het noodige onderwijs, trad op jeugdigen leeftijd, in 1802, als kadet in dienst der marine van de Bataafsche republiek en bevond zich ook als zoodanig, in 1803, op 's lands schip de Hersteller, in 1804 en 1805 eerst op de schoener de Cachelot, daarna op de Crocodil, waarmede hij deel nam aan de onder het bevel van zijnen oom, den schout-bij-nacht Carel Hendrik Ver Huell, in die jaren tegen de Engelschen geleverde zeegevechten. Hij was ook tegenwoordig bij den gevaarvollen togt van dezen van Duinkerken naar Ambleteuse, op den 18den Julij van laatstgenoemd jaar, in het bijzijn van den maarschalk Davoust, gelukkig volbragt. Tengevolge van zijne in het hevigste vuur betoonde dapperheid werd de jonge Ver Huell nog in 1805 bevorderd tot adelborst van de eerste klasse, ‘uit aanmerking van zijn allezins lofwaardig en dapper gedrag, ter verdere aanmoediging en opwekking van ambitie in 's lands dienst’, terwijl in het omstandig rapport van Ver Huell's oom aan den raadpensionaris, voorkomende in de Delftsche Courant van den 26sten Julij 1805, zijn voorbeeldig gedrag openlijk geroemd wordt. Op last van zijnen oom, toen minister van marine, werd in 1807, naar zijne teekening, eene schilderij door den beroemden Schouman vervaardigd, voorstellende het merkwaardigste oogenblik van den togt naar Ambleteuse, het omzeilen namelijk van Kaap Grisnez door de Bataafsche flotille, welke schilderij bij den brand van 8 Januarij 1844 is behouden gebleven en zich nog bevindt op het departement van marine te 's Gravenhage.
In 1807, vroeger dan zijn diensttijd het eigenlijk toeliet, tot tweede luitenant bevorderd, diende Ver Huell als zoodanig op onderscheidene bodems steeds binnengaats, doch ging eindelijk op de oorlogsbrik de Vlieger over, gevoerd door den kapitein-luitenant Kreekel. Tevens werd hij aangesteld tot adjudant van den toenmaligen schout-bij-nacht A.A. Buyskes, benoemd tot gouverneur-generaal van Hol-
{==456==} {>>pagina-aanduiding<<}
landsch Oost-Indië. Deze maakte echter de reis met een anderen bodem, terwijl Ver Huell op de Vlieger bleef.
De bijzonderheden van dien gevaarvollen togt, op welken de onzen aan eene ontelbare menigte schepen moesten ontsnappen, door de Engelschen overal verspreid, waar zich maar eene vreemde vlag vertoonen kon, gaan wij stilzwijgend voorbij. Ver Huell zelf beschreef zijne lotgevallen in zijn ten jare 1842 te Rotterdam uitgegeven werk, getiteld: Mijne eerste zeereize. Alen die dit boek gelezen hebben, zullen erkennen dat Ver Huell meesterlijk de pen voerde. Zijn stijl is eenvoudig, zijn verhaaltrant begrijpelijk, boeijend en onopgesmukt waar. Overal ontmoeten wij den beschaafden jeugdigen zeeman, die, ofschoon meermalen ontstemd wegens de verwijdering eener hem dierbare moeder, nogtans lagchend alle gevaren trotseert, zich uit alle vreemde avonturen uitmuntend weet te redden en zich blijmoedig ontberingen van allerlei aard getroost, die zijn deel waren, toen, door een onvoorzien noodlottig ongeval, het vaartuigje op een vreemde kust geworpen werd en hij aldaar, onder een bijgeloovig, moordzuchtig volk eenen geruimen tijd moest doorbrengen, zonder eenige gemeenschap met het vaderland.
In 1809 tot 1ste luitenant-ter-zee bij de Hollandsche Koninklijke marine bevorderd, ging Ver Huell kort daarop in de Fransch Keizerlijke marine als lieutenant de vaisseau over, en zag hij zich ten jare 1810 als adjudant van den vice-admiraal Ver Huell geplaatst, zijnde deze toen kommandant der havens en reeden van het Noorden, residerende te Hamburg.
In genoemd jaar werd Ver Huell, wiens buitengewone bekwaamheden als teekenaar toen reeds bekend geworden waren, belast met eene geheime zending tot het vervaardigen van eene kaart van de rivier de Eyder en het kanaal van Holstein, waarin hij gelukkig slaagde en waarvoor hem de goedkeuring van zijnen chef en van den minister van marine te beurt viel.

{==457==} {>>pagina-aanduiding<<}

In 1811 bij de Fransche zeemagt tot kapitein en vervolgens tot majoor bevorderd, ontving hij, na de herstelling van ons volksbestaan in 1813, een eervol ontslag. Na afgelegd examen als kapitein-luitenant ter zee, werd hij in dien rang bij het vaste corps zee-officieren der Nederlandsche marine opgenomen.
Als een der jongste officieren kon Ver Huell weinig hoop koesteren om in active dienst te komen. Hij haakte echter zeer naar het oogenblik van in zee te komen, onder de oude roemrijke vlag, de geliefde driekleur, die thans weder vrij en onverlet op den breeden oceaan wapperen mogt. Toen daarom in 1815 een eskader werd uitgerust om onze Oost-Indische bezittingen van het Britsche gouvernement over te nemen en Ver Huell aan de daarop bevelvoerende kapiteins onbekend was, werd hij te rade om den opperbevelhebber, den toenmaligen schout-bij-nacht Buyskes te verzoeken, hem te willen toestaan, zich als vrijwilliger aan boord van het vlaggeschip de Admiraal Evertzen, van 74 stukken, te mogen begeven, welk verzoek niet alleen goedgunstig werd toegestaan, maar zóó, dat Ver Huell zelfs van dien vlootvoogd de belofte erlangde van, eenmaal in Oost-Indië aangekomen, zoo spoedig mogelijk geplaatst te worden.
Ook van deze reize en van zijn verblijf in Indië gaf Ver Huell zelf een omstandig verhaal in zijn, ten jare 1835 en 1836 te Rotterdam, in 2 deelen uitgegeven werk, getiteld: Herinneringen van eene reis naar de Oost-Indiën. Dit werk, vroeger dan het bovengenoemde in het licht verschenen, laat zich met genoegen en belangstelling lezen. Ook hier staat de waarheid steeds op den voorgrond, en trekt het geheel aan door de afwisselende beschrijving van natuurtafereelen, plaatsgrijpende gebeurtenissen, beschrijvingen van merkwaardige plaatsen en wat dies meer zij. Na aankomst te Batavia, als eerste officier van Z.M. schip Admiraal Evertzen geplaatst, vertrok Ver Huell eerst naar Macas-
{==458==} {>>pagina-aanduiding<<}
sar, om deze bezitting van het Engelsche gouvernement over te nemen en had vervolgens deel aan belangrijke krijgsverrigtingen achtereenvolgens tegen verschillende stammen ondernomen.
Wij zullen den schrijver op al zijne togten niet volgen. Onopgemerkt mogen wij het niet laten, dat, terwijl wij hem dan eens aan belangrijke en gevaarvolle ondernemingen zien deel nemen, of zelf daarover het bevel zien voeren, wij hem dan weder in meer kalme dagen zich zien bezig houden met het opzamelen van gewigtige zeevaartkundige ervaring, of zien toegeven aan het bevredigen van zijne onweêrstaanbare zucht tot natuuronderzoekingen. Met de teekenpen in de eene en de noodige werktuigen tot het verzamelen van voorwerpen uit de natuurlijke historie in de andere hand, doorzocht Ver Huell, wanneer de dienst hem zulks toeliet, al de eilanden, waarop hij geroepen werd te verschijnen. Zoo doende had hij niet alleen eene uitmuntende verzameling teekeningen vervaardigd, maar ook een hoogst belangrijk kabinet bijeengebragt van dieren op liquor, van insecten, waaronder een groot aantal uitmuntende vlinders, waarvan vele niet bekend, noch beschreven waren, en waarvan hij sommige door alle gedaanteverwisselingen heen beschreven en afgebeeld had; verder visschen, conchyliën, zeegewassen, fraaije lavasoorten, mineraliën, de zeldzaamste vruchten met bloem en blad op liquor enz. Jammer maar, dat deze overschoone collectie nimmer met hem in het vaderland zou komen, maar met Z.M. schip Admiraal Evertzen zinken zou in de peillooze diepte van den Atlantischen Oceaan.
Wij hebben daar een punt aangeroerd, hoogst belangrijk in Ver Huell's leven. Tot in 1819 in Indië gebleven, voerde hij, op de terugreize naar het vaderland, als kommandant het bevel op Z.M. schip Admiraal Evertzen, waarop zich ook de commissarissen-generaal Elout en Buyskes bevonden, die naar het vaderland terugkeerden. Het eskader, bestaande uit de Admiraal Evertzen, uit Z.M. schip Prins

{==459==} {>>pagina-aanduiding<<}

Frederik, kapitein-ter-zee van Senden en Z.M. fregat Maria Reigersbergen, kapitein-ter-zee Groot, nam onder gunstige teekenen de reis naar het vaderland aan. Bekend echter is het, dat het door Ver Huell gekommandeerde schip, tot bij het eilandje Diëgo Garçia gekomen, in zoodanigen toestand geraakte dat de schout-bij-nacht Buyskes een spoedig verlaten van dien bodem beval. Hiertegen verzette Ver Huell zich. Hij kon er niet toe komen om een schip te verlaten in de nabijheid van den vasten wal, dat met pompen nog wel te behouden zoude zijn, en onbewimpeld gaf hij dan ook zijn stellig voornemen te kennen om tot het laatste toe op het schip te zullen blijven.
Zulk eene handelwijze van een minder tegen een hooger officier, die evenwel op dien oogenblik niets te bevelen had, moest wel verwondering baren. Ver Huell moest eindelijk toegeven. Ook hij verliet de Evertzen. Al zijne kleederen, boeken, instrumenten, zijne rijke verzameling voorwerpen uit de natuurlijke historie, dat alles moest hij achterlaten en verloren zien gaan, toen, den volgenden morgen, het schip niet was gezonken, maar hetzelve door de vlammen vernield werd.
Had Ver Huell's weigering om het schip te verlaten, aanleiding gegeven tot hevige woordenwisseling tusschen hem en de heeren Elout en Buyskes, die op dat oogenblik slechts als passagiers tegenwoordig waren, niet minder gaf het opspraak in het vaderland. Men nam Ver Huell zijn tegenstand hoogst kwalijk. De schout-bij-nacht Buyskes nam echter de geheele verantwoording van het schip op zich zelven alleen, en toen de zaak bij de hooge militaire vierschaar, zonder Ver Huell, was afgeloopen, schreef de schout-bij-nacht Buyskes aan laatstgenoemde eene missive, het berigt bevattende dat alle manoeuvres en handelingen bij het verlies van de Evertzen volkomen waren goedgekeurd. Ver Huell had het genoegen te vernemen dat zijn oom de vice-admiraal verklaard had, dat men hem in plaats van te ver-
{==460==} {>>pagina-aanduiding<<}
volgen, voor zijn gehouden gedrag had moeten beloonen. Dit gebeurde evenwel niet; want zelfs was hij uitgesloten van de lange lijst der ridders, die het eereteeken in den Molukschen oorlog verdiend hadden, ofschoon hem dit later toch geworden is.
Na het kommandement der equipage van het verongelukte schip de Evertzen eervol ontslagen, begaf Ver Huell zich naar Doesburg en bragt daar in het ouderlijke huis eenen geruimen tijd door. Hij trad in 1822 in den echt met de oudste dochter van Jonkheer de Vaynes van Brakell, gepensioneerd kolonel der genie, en nam, van al zijne bezittingen bij het verongelukken van de Evertzen beroofd, op voorstel van den toenmaligen minister van marine, van der Hoop, en op aanraden van zijn oom den admiraal, de betrekking aan van onder-equipagemeester op 's rijks werf te Rotterdam, met het voornemen om voortaan een rustig leven te leiden, geheel toegewijd aan de studie der door hem geliefkoosde wetenschappen.
In 1826 tot kapitein-ter-zee bevorderd, werd hij twee jaren later tot equipagemeester en in 1839, na het overlijden van den vice-admiraal Ruysch, tot waarnemend directeur en kommandant der marine in het hoofddepartement van de Maas verkozen, in welke betrekking hij in 1841 bij Koninklijk besluit voor goed werd aangesteld. Na reeds in 1840 met de orde van den Nederlandschen Leeuw versierd te zijn, ontving hij kort na zijne genoemde aanstelling de Koninklijke Militaire Willemsorde 3de klasse, voor zijn gehouden gedrag gedurende den veldtogt tegen de opstandelingen in de Molukken. Toen hij den Koning bedankte voor deze onderscheiding, waardoor nu een verzuim was goedgemaakt en hij in zijne eer hersteld was, smaakte hij het genoegen dat Z.M., ten aanhoore van een talrijk en aanzienlijk gezelschap, tot hem zeide: Gij hebt het al lang verdiend, Ver Huell!
In 1843 werd Ver Huell benoemd tot directeur der

{==461==} {>>pagina-aanduiding<<}

marine te Rotterdam en hij heeft deze betrekking eervol vervuld, tot aan het jaar 1850, toen de werf te Rotterdam opgeheven, en hij met den rang van schout-bij-nacht gepensioneerd werd. Gedurende de jaren dat hij aan het hoofd stond van dit, nu gesloopte, uitgestrekt maritime etablissement, maakte Ver Huell zich jegens het Vorstelijk Huis van Oranje hoogst verdienstelijk. Zoo zorgde hij in 1844 voor alles wat er op 's rijks werf noodig was bij gelegenheid dat daar het stoffelijk overschot van Koning Willem I voor eenigen tijd werd te ruste gezet, voor welke bemoeijingen hij van diens opvolger niet alleen hooge goedkeuring verwierf, maar ook vereerd werd met het kommandeurskruis der orde van de Eikenkroon. Bij het bezoek van den Keizer van Rusland op 's rijks werf te Rotterdam, ontving hij, voor alles wat tot de ontvangst der hooge gasten in korten tijd was gereed gemaakt, de decoratie van ridder derde klasse der orde van St. Wladimir. De Koningin-weduwe van Engeland, omstreeks 1845 's rijks werf bezoekende, om van daar met het koninklijk stoomjagt vervoerd te worden naar boord van het Britsche stoomschip Black Eagle, schonk Ver Huell, ten blijke harer tevredenheid, eene prachtige gouden snuifdoos. En toen in 1849 het stoffelijk overschot van den geliefden broeder onzes Konings, Prins Alexander, en kort daarna ook dat van den ridderlijken Willem II dezelfde plaats moest innemen, waar dat van den eersten Willem gestaan had, was het wederom Ver Huell die alles beschikte wat bij die treurige plegtigheden vereischt werd. Koning Willem III bedankte hem voor de goede diensten aan zijn huis bewezen.
Na zijn ontslag verliet Ver Huell de stad Rotterdam, waar hij ook als lid en bestuurder, eerst van het teekengenootschap: Hierdoor tot Hooger, daarna ook van het schilderkundig genootschap: Hierdoor tot Hooger en Arti sacrum vereenigd, en als ouderling der Waalsche gemeente was werkzaam geweest. Hij vestigde zich met der woon te Arnhem,

{==462==} {>>pagina-aanduiding<<}

waar hij, ontdaan van alle betrekkingen, den vrijen teugel kon vieren aan de voortzetting zijner geliefde studiën, waardoor, met hetgeen vroeger door hem gedaan was, hij zich eenen welverdienden roem verwierf, en waarin hij volhardde tot de dood op den 10den Mei 1860 een einde maakte aan zijn werkzaam leven.
Had Ver Huell zich als schrijver reeds gunstig door zijne beide genoemde werken doen kennen, nog hooger steeg die lof, toen hij het ondernam zamen te stellen: Het leven en karakter van Carel Hendrik Graaf Ver Huell, uit nagelaten aanteekeningen en andere authentieke stukken beschreven (Amst. 1847, 8o., 2 deelen met portr. en pl.). Hij was als het ware door zijn oom aangewezen om die taak te volbrengen, en hij heeft zich daarvan op eene uitmuntende wijze gekweten. Een bevoegd beoordeelaar 1 zegt er van: ‘Kapitein Ver Huell schrijft over zijn oom zonder ophef, met eene ongezochte bescheidenheid, die het innerlijk merk van waarheid, dat zijne mededeeling doorgaans draagt, niet weinig versterkt,’ en mede ‘het boek stelt niet te leur, het is eene wezenlijke bijdrage tot de geschiedenis van ons land.’ Ook andere beoordeelaars hebben eenstemmig uitgewijd in den lof over dit werk en hebben verklaard dat Ver Huell met dit werk zijnen beroemden bloedverwant niet alleen, maar ook zich zelven een waardig gedenkteeken gesticht heeft.
Onder den letterkundigen arbeid van Ver Huell behooren nog genoemd te worden zijne biographiën van den vice-admiraal Ruysch, den luitenant Bezemer en den kapitein Zwedenrijk Carp, in het Tijdschrift aan het Zeewezen gewijd, waarbij wij ook nog noemen de vrije vertaling en vermeerdering van een Engelsch werkje, dat hij het licht deed zien onder den titel van: De leidsman op het pad der eer,

{==463==} {>>pagina-aanduiding<<}

voornamelijk bestemd voor jonge lieden in dienst der marine (Rott. 1849, kl. 8o.).
 
Er blijft ons nog overig te spreken van Ver Huell's werkzaamheid op het gebied der natuurlijke historie. Wij doen dat, zooals wij reeds aan het hoofd van dit levensberigt zeiden, grootendeels met de woorden van Mr. Snellen van Vollenhoven, die ons het daarover door hem opgestelde gaarne voor dit doel afstond.
Over onderwerpen van natuurkundigen aard schreef Ver Huell in verscheidene werken; in de Annales des Sciences naturelles over de larve en pop van Mormolyce phyllodes; in de bekende werken de Nederlandsche Vlinders, uitgegeven door J.C. Sepp en Zoon, en het Album der Natuur komen vele mededeelingen van belangrijken inhoud voor, vooral in het eerstgenoemde, dat een' tijd lang alleen door bijdragen van zijne hand gevoed werd. Voorts gaf hij afzonderlijk in het licht zijn Handboek voor liefhebbers en verzamelaars van vlinders (Rott. 1842. 8o.).
Maar meer nog dan de pen was het penseel in zijne hand en schier ongeloofelijk is het aantal teekeningen, waarvan sommigen zeer groot en uitvoerig, dat hij vervaardigd heeft. Zijne schetsen in Oost-Indië vervaardigd van verscheiden landschappen, gezigten van merkwaardige bergen, watervallen, baaijen en kreken, stelden hem later in staat die teekeningen te leveren. Het was hem ook nog gelukt bij het verlaten van de Evertzen eene portefeuille met schetsen van zoodanige landschappen te redden. Daarnaar vervaardigde hij eenige teekeningen, waarvan er enkelen later gelithographeerd, het gedeelte Land- en Volkenkunde van het groote werk over de Natuurlijke geschiedenis onzer Overzeesche bezittingen opluisteren. Dat deze platen tot de beste behooren, die het werk aanbiedt, zal ieder deskundige gaarne erkennen.
In veel grooter aantal dan landschappen waren in Ver Huell's portefeuille altijd afbeeldingen van bloemen aan te

{==464==} {>>pagina-aanduiding<<}

treffen, zoodat men veilig stellen mag, dat deze niet alleen zijne hoofdstudie, maar ook het voorname punt zijner voorliefde hebben uitgemaakt. Vele dier teekeningen zijn nimmer in plaat gebragt, ten minste voor zoover ons bekend is. Tot dezelve behooren:
Eene groote teekening in kleuren, voor den hoogleeraar de Vriese bewerkt, voorstellende de Cankrienia Chrysanthea te midden van een oorspronkelijk en onbetreden woud, welke teekening in 1853 de tentoonstelling der Maatschappij van Tuinbouw heeft versierd.
Eene groote afbeelding van de Rafflesia Rochussenii voor den hoogleeraar Miquel.
Eene dergelijke van Rafflesia Patma voor den hoogleeraar de Vriese, en een veertigtal zeldzame Orchideën voor den Heer Witte, den hortulanus van den Academie-tuin te Leiden.
Meer dan deze zijn ons niet bekend; doch waarschijnlijk bestaan er nog vele anderen. Onzeker is het ons of er eene plaat vervaardigd is naar zekere teekening, die Ver Huell in 1844 teekende voor den hoogleeraar de Vriese, en welke eene toen korten tijd te voren ontdekte nieuwe Casuarinea voorstelt.
Ongelijk grooter evenwel is het getal bekende platen voor welke Ver Huell de teekeningen geleverd heeft. Onder deze moeten in de eerste plaats genoemd worden over de 80 folio platen, behoorende tot het prachtwerk: Flora Brasiliensis van den hoogleeraar von Martius te Munchen, onder het patronaat van den Keizer van Oostenrijk en den Koning van Beijeren uitgegeven, en wel tot het gedeelte hetgeen de hoogleeraar Miquel in dat werk behandeld heeft, namelijk de familiën der Piperaceën, Artocarpeën en Urticeën. Deze afbeeldingen zijn allen uitmuntend en onze bewondering van de kunst, daarin afgestraald, zal zooveel te hooger rijzen, wanneer men bedenkt dat de analysen van die bloemen gedaan zijn, naar zeer verminkte, gedroogde

{==465==} {>>pagina-aanduiding<<}

voorwerpen. Ver Huell zelf heeft meermalen betuigd dat deze platen diegenen waren, wier uitvoeriag hem het meeste genoegen en voldoening had opgeleverd, voornamelijk omdat de graveur en colorist zich slaafsch gehouden hadden aan de hun voorgelegde modellen.
Buiten deze, zoo even genoemde, behooren tot de belangrijkste en uitvoerigste botanische teekeningen van Ver Huell die, naar welke vervaardigd zijn de 90 folio platen met analysen van de plantenfamilie der Piperaceën, behoorende bij de Monographie, welke de hoogleeraar Miquel van die familie heeft gegeven. Die afbeeldingen werden in 1843 geteekend. Men vindt de platen en de monographie in de Acta Academiae Caesareae Leopoldinae. Aan een der pepergeslachten, welke in dat werk beschreven worden, heeft de geleerde plantenkenner den naam van Ver Huellia geschonken.
Weinig minder belangrijk zijn de platen in de Monographie der Casuarineae van den hoogleeraar Miquel, welke, ongeveer veertig in getal, evenzeer naar teekeningen van Ver Huell zijn vervaardigd.
Zeer fraai zijn ook de platen van de Analecta botanica van denzelfden hoogleeraar en van zijne Monographie der Cycadeën, waarvan de eersten alleen, de laatsten voor een groot gedeelte aan het penseel van Ver Huell te danken waren. Men weet dat de schrijver dit laatste werk aan de heeren Ver Huell en Alexander Brogniart heeft opgedragen.
Niet minder te roemen zijn 38 groote 4o platen, opgenomen in het werk over de Goodenoviaceae van denzelfden hoogleeraar, welke deze wederom aan de bereidvaardige medewerking van den onvermoeiden Ver Huell te danken had.
Nog blijven ons vier botanische werken te noemen overig, voor welke Ver Huell het penseel op het papier bragt. Twee daarvan zijn wel aangevangen, maar niet voortgezet, namelijk: Nouvelles recherches sur la Flore des possessions

{==466==} {>>pagina-aanduiding<<}

Neerlandaises aux Indes Orientales van den hoogleeraar de Vriese, hetwelk niet meer dan twee afleveringen mogt beleven, en Plantae novae et minus cognitae van denzelfden geleerde, een werk dat ook spoedig weder werd gestaakt. Van langeren duur en grooteren omvang was het werk over de systematische verdeeling van het oude geslacht Ficus, zoo wij ons niet vergissen, mede van den hoogleeraar de Vriese, doch in verschillende tijdschriften bij gedeelten verschenen, voor welken arbeid Ver Huell meer dan 150 teekeningen vervaardigd heeft. Een gedeelte daarvan werd in Engeland uitgegeven, alwaar men de onbeleefdheid had om den naam des teekenaars weg te laten en die des graveurs daarvoor in de plaats te stellen, welke handelwijze den ijverigen man ten hoogste griefde.
Voegen wij nog hierbij de opgaaf omtrent eenige platen van het met gekleurde afbeeldingen geïllustreerde tijdschrift van den hoogleeraar de Vriese, getiteld Tuinbouwflora, dan blijft ons als laatste kruidkundig werk, welks titel wij om de medewerking van Ver Huell behooren te vermelden, alleen nog overig de Flora onzer Oost-Indische Koloniën, van den hoogleeraar Miquel, waarvan de platen, zeer velen naar zijne teekeningen, algemeen geoordeeld worden uitmuntend te zijn.
Voor geologie en zoölogie heeft de waardige man, wiens werkzaamheden onze aandacht bepalen, mede vele en daaronder zeer fraaije afbeeldingen geleverd. Zoo heeft de Haarlemsche geleerde, de hoogleeraar van Breda aan de teekenpen van den begaafden Ver Huell te danken een zeer groot aantal fossilen, meest conchyliën, welke evenwel nimmer in plaat gebragt schijnen te zijn. Zoo treft men in het Tijdschrift voor Natuurlijke Geschiedenis en Physiologie van den hoogleeraar J. van der Hoeven, eenige platen aan, vlinders en kevers voorstellende, naar teekeningen van Ver Huell op steen gebragt. Een der daarop voorkomende Lepidoptera werd door den geleerden schrijver Colias Ver

{==467==} {>>pagina-aanduiding<<}

Huellii genoemd. Zoo treffen wij in de Annales des Sciences naturelles de plaat aan, die de larve en pop van Mormolyce voorstelt. Zoo biedt ons het Album der Natuur verscheidene houtsneden aan naar zijne teekeningen.
Eindelijk zijn er nog twee werken waaraan Ver Huell belangrijke bouwstoffen leverde, en wel het zoo bekende werk van Sepp en het Entomologisch Tijdschrift. Beiden hebben veel aan Ver Huell te danken. Hij leverde voor Sepp's meergenoemd werk 19 (zoogenoemde) verhandelingen in het 5de deel, 30 in het 6de, 19 in het 7de en 21 in het 8ste. Het blijft altijd zeer te betreuren, dat in de jaren toen Ver Huell bijna de eenige was, die aan Sepp's werk over de Nederlandsche vlinders bijdragen toezond, de gravure der platen met zoo weinig zorg aan den eersten den besten bezitter van een graveerijzer werd toevertrouwd en de colorist naar hartelust de ingevingen van zijne phantasie mogt involgen.
 
En hiermede leggen wij de pen neder. Wij hebben getracht in een kort bestek de verdiensten van Ver Huell in het ware licht te stellen. Mogten wij daaraan niet te vergeefs gearbeid, en daardoor eene hulde gebragt hebben aan de onmiskenbare bekwaamheden van den ook in andere opzigten zoo achtenswaardigen man.
Ver Huell's verdiensten werden erkend door de Hollandsche Maatschappij der Wetenschappen te Haarlem, door de Maatschappij van Nederlandsche Letterkunde te Leiden (1839), door het Bataafsch Genootschap van proefondervindelijke wijsbegeerte te Rotterdam, door het Provinciaal Utrechts Genootschap van Kunsten en Wetenschappen en door de Koninklijke Academie van Beeldende Kunsten te Amsterdam.
 
Noordwijk-Binnen, Sept. 1860.
K.J.R. van Harderwijk.



 [Verbeteringen:] Na het overlijden van den Hoogleeraar Kist, als medeopzigter over de uitgave van de Werken der Maatschappij, zag de Secretaris zich dit jaar als zoodanig door den Heer van Iterson en, tijdens de dreigende maar gelukkig ten goede gekeerde krankheid van dezen Bestuurder, door het lid Kuenen volijverig bijgestaan.
 
Hij kan er nu (oct. 1861) bijvoegen dat hij in dit laatstverloopen maatschappelijk jaar aan beide laatstgenoemden bij afwisseling denzelfden dank verschuldigd was.

1 Bijl. I. hier achter.

1 Ook in de K. en L. Bode, 1860. no. 31 blz. 246 en v. geeft Dr. Pluygers verslag van deze vondst.

Redactie.

1 Ook de Hr. Mr. J.v. Lennep verklaarde in de jaarl. vergad. van 1860 dat, na kennisneming van 't octrooi der Maatschappij, en na opgemerkt te hebben dat meer andere Genootschappen destijds opgerigt, als der proefondervindelijke Wijsbegeerte, en anderen, zich derwijze betitelden, hij nu gaarne zich met het advies des Bestuurs (d.i. het oordeel der Commissie) vereenigde.

Redactie.

1 Zie Nagler, Monogrammisten, Th. I.S. 417. no. 959. Th. II. S. 632. no. 1689. Ook het lid Bodel Nijenhuis toonde drie Breugels met hetzelfde merk, bij hem voorhanden.

1 Met het eind des jaars 1860 weder te Amsterdam.

1 Toepassing zijner eigene woorden in zijne Kanselontluistering, (waarover later) bl. 2, 9 en 15.

1 De Geschiedenis van Samuël, naar den Bijbel, een christelijk huisboek, 's Hage 1815, xxvi en 316 bladz.

1 Jona, eene belangrijke Bijbelsche Geschiedenis opgehelderd, Amst. 1818. xii en 118 bladz.

1 Tafereelen uit het boek Esther. Belangrijke bijdragen tot de Oude Geschiedenis, voor den beschaafden stand. Rott. 1838. vi, 128 en xxviii bladz.

2 De geschiedenis van Ruth, zedekundig behandeld. Dev. 1841.

1 Herinneringen uit eene vijftigjarige evangelieprediking tot huiselijke stichting. Arnh. 1850, xvi en 288 bladz.

2 De Kanselontluistering in de Nederlandsche hervormde Kerk tijdens de 17de en 18de eeuw aangewezen en gestaafd door Sincerus. Amst. 1853, viii en 230 bladz.

3 Handleiding tot tekstzuivering van den Bijbel uitgegeven door J.H. van der Palm 1825. - Opmerkingen en Wenken van J.P. Sprenger van Eyk, rustend leeraar, Rott. 1854, viii en 23 bladz. 4to.

1 De Martelaars der Protestantsche Kerken van Hongarije, in de 17de eeuw. Gedenkschrift hunner hevige vervolging door de Jezuiten, voorbeeldige standvastigheid en eindelijke verlossing. Dordr. 1845. xiv, 91 en xc bladz.

2 Ganganelli (Paus Clemens XIV) in zijn leven en karakter, geschetst. Amst. 1848, xviii en 184 bladz.

1 De Martelaars, Voorr. bl. 1.

1 Ganganelli, bl. ii.

1 Ganganelli, bl. 141, vg.

1 Redevoering ter nagedachtenis van wijlen den Weleerw. Zeergel. Heer J. Scharp, uitgesproken in de Maatschappij: Verscheidenheid en Overeenstemming 13 April 1828. Rott. 1828. 48 bladz.

2 Handleiding tot de kennis onzer vaderlandsche spreekwoorden en spreekwoordelijke zegswijzen, bijzonder van de scheepvaart en het scheepsleven ontleend. Rott. 1835. x, 188 en xvi bladz. Nalezingen en vervolg daarop, 1836, xii, 97 en vii bladz. Handleiding tot de kennis enz. uit het dierenrijk ontleend, 1838, xx, 100 en xxix bladz. en daarachter: Nieuwe proeven ter verklaring van spreekwoorden naar wier oorsprong of zin gevraagd is, 33 en vi bladz. Nalezing en vervolg daarop 1839, x, 58 en x bladz. daar achter: Proeve ter verklaring van spreekwoorden naar wier oorsprong enz. 34 en xxviii bladz. Handleiding enz. aan het landleven ontleend. Rott. 1841, ix, 126 en xvi bladz. Zamen in vijf deelen 8vo.

3 Het spreekwoordelijk gebruik van bijbeltaal in de burgerlijke zamenleving beoordeeld. Rott. 1844, 29 bladz.

4 Door den geachten schoolonderwijzer W.C. de Vletter, Rott. 1828.

5 Redevoering ter naged. enz. bl. 4.

1 In den Fakkel, waarover straks, I, 177-197.

2 Handleiding enz. 1835, voorrede, bl. v.

1 Spreekw. gebruik enz., bl. 29.

1 De heerlijke boorden van de Moezel van Trier tot Coblentz beschreven op een reis door Duitschland in 1827. Rott. 1828, xiii en 154 bladz.

2 Het Hartzgebergte, een der fraaiste en belangrijkste gedeelten van noordwestelijk Duitschland bezocht op een reis in 1828, met platen. Rott. 1829, viii en 238 bladz.

3 Een maand in zuidwestelijk Duitschland. Reisverhaal en reisboek. Rott. 1837, xix en 204 bladz.

1 Het Hartzgebergte, bl. vi; Zuidw. Duitschland, bl. v.

2 De Fakkel of Bijdragen tot de kennis van het ware, schoone en goede. Rott. 1825 tot 1839. 14 D. en een deel Latere bijdragen. Dev. 1843.

1 De lijst dier kleine opstellen volgt hierachter.

1 Later heeft Goeverneur bij dezelfde plaatjes op hetzelfde onderwerp de meesterlijke versjes gemaakt, die aan iedereen bekend zijn (Fabelen en Gedichtjes voor kinderen, met 24 platen, Groningen bij W. van Boekeren).

1 Susanna was schraal en rijzig van gestalte; zijn haar was krullend en blond, en bleef die kleur behouden tot in de laatste jaren zijns levens. Hij had een hoog en gewelfd voorhoofd, fijne handen en voeten. Hij had oorzaak zich over sterke bijziendheid te beklagen, die hem in meer dan een opzigt zeer hinderlijk was. In de conversatie was hij zeer levendig en kon op eene aangename wijze bijzondere voorvallen uit zijn leven verhalen, doch ook dikwijls gebeurde het dat hij zich door invallende gedachten tot uitweidingen of tusschenzinnen liet verleiden, die het hem moeijelijk maakten den draad van zijn verhaal niet te laten glippen. Susanna was zeer matig en een vijand van eene ongeregelde levenswijze; hij heeft zich dan ook voortdurend over eene goede gezondheid te verheugen gehad. Daartoe zal ook wel hebben bijgedragen dat hij een groot liefhebber van wandelen was en bij goed of zelfs bij slechts dragelijk weder, zoodra zijne bezigheden het hem veroorloofden, niet verzuimde de omstreken der stad te bezoeken en zich in de vrije natuur te verkwikken.

1 Men verg. het Biographisch Woordenboek, door A.J. van der Aa, Dl. I. bl. 416.

2 Swildens, gevormd door de schriften van F.A.v.d. Marck, is het meest bekend als schrijver van het Vaderlandsch A-B-Boek, in 1781 en van het Politiek Belang-boek, 1795. Vergelijk verder over Swildens, S. Gratama, Regtsg. Magazijn, 1809, bl. 331-336 en De Navorscher, VII. bl. 94, 250, VIII. bl. 15, X. bl. 105.

1 Mr. Levyssohn Norman heeft in het korte berigt over van Assen, in de Themis, 1859. bl. 691, met den tact die hem eigen is, eene plaats uit van Assen's disputatie medegedeeld om dit aan te toonen.

2 Men zie de plaats in de Opuscula van Wyttenbach, I. p. 555.

1 Verwey Mejan heeft het met dankbaarheid erkend. Zie zijn levensberigt, Hand. der Maatschappij der Ned. Letterkunde 1851, bl. 48.

1 Men zie zijn levensberigt in de Handelingen van de Maatschappij der Nederl. Letterk. voor 1845.

1 Men verg. de Nederl. Gedachten, III, bl. 23. Ook de aankondiging van de andere gesçhriften van van Assen in 1830, in dat tijdschrift, is der lezing overwaardig.

1 ‘Gestorven is wel de tyran van Europa, maar als eene erfstelling over de hand heeft hij bij uiterste wilsbeschikking eene Napoleontische kweekschool, waaruit oproeren en oorlogen en omkeeringen in de meest rustige Staten te vreezen zijn, achtergelaten. Bij den dag stijgt de overmoed van de soldaten, die in het leger van den tyran opgevoed, en door de begeerte naar vroegere overheersching aangezet, hunne vaandels weêr opzoeken, en allen, die begeerig zijn naar oorlogsroem, verleiden.’

1 Men vindt de geheele aanspraak in het werk van J. Roemer, Gedenkschrift van den veldtogt der Heeren Studenten van de Hoogesehool te Leiden, 1832, en in de Leidsche Studenten-Almanak van 1832.

1 Men vindt mijne bestrijding van het eerste stukje van de Taal der Grondwet in De Tijdgenoot, Dl. IV, bl. 737. Van Assen heeft mij de bestrijding van zijn geschrift zoo weinig kwalijk genomen, dat ik reeds den volgenden dag, nadat het nommer was uitgekomen, een brief van hem ontving, die mij geruststelde, terwijl hij in het volgend jaar het Tijdschrift met een paar artikels vereerde. Dl. V, bl. 215 en 225.

 Van Assen werd reeds in 1814 onder hare leden opgenomen.

1 Woorden door den Hoogleeraar M. de Vries aan van Assen, in de redevoering: De Nederlandsche taalkunde in haren aard en hare strekking, uitgesproken bij de aanvaarding van het Hoogleeraarsambt te Leiden in 1853.

1 Zie Vertoog LII, Dl. II. bl. 56 eerste uitgave.

1 Men vindt eene meer uitvoerige beschrijving van de begrafenis van van Assen in het Weekblad van het Regt van 10 September 1859.

1 Deze verhandeling is later (1826) in 8vo met platen te 's Hage bij de Gebr. Van Cleef uitgegeven.

2 Deze Memorie is, door den Schrijver vermeerderd en verbeterd, in de Militaire Spectator, jaargang 1835, herdrukt geworden.

1 Dit verhaal heeft aan J.C. Hauch het onderwerp geleverd voor zijne tragedie: Die Belagerung Maastrichts, in 1834 te Leipzig bij Brockhaus uitgegeven.

2 Te Breda bij Broese en Comp. 1838.

3 Mil. Spect. 1839.

1 Zie De dood des Konings, Brief van Dr. G.D.J. Schotel aan Dr. H.P. Timmers Verhoeven. 's Hertogenbosch, Gebr. Muller 1849; en De dood en begrafenis van Z.M. Koning Willem II, Haarlem, A.C. Kruseman 1849.

1 De Nieuwe Spectator, 14e Jaargang, bl. 155.

1 In het levensberigt, opgenomen in de Verslagen dezer Maatschappij, 1854, blz. 126.

2 ‘Paard, touw, dat in eene bogt onder de ra's hangt, en den matrozen dient om op te staan, bij het aanslaan, reven en vastmaken der zeilen.’

van Lennep.

1 De laatste jaren hebben, zooals bekend is, aan de Fransche zeemagt een groote ontwikkeling gegeven, zoodat zij thans de Engelsche op zijde streeft.

1 Het stuk werd geplaatst in de Groninger Courant van 20 April 1852 en in eenige overdrukken verspreid. Of het in andere dagbladen is overgenomen, is ons niet bekend. In het Tijdschrift voor het Zeewezen voor 1852, blz. 729 enz., is een uitmuntend Verslag van den Commandant van het fregat over de geheele reis geplaatst, met belangrijke bijlagen.

1 In het Verslag van den Commandant vindt men dit ook vermeld.

1 Ook de Heer Bijl de Vroe heeft, in zijn Verslag, over het Instituut iets gezegd.

1 Als eene proeve van de gevoelens der slavenhoudende Staten, vermeldt Pan nog, dat hem verhaald werd, hoe voor ettelijke jaren de opvoering van den Othello van Shakespeare groote opschudding gaf. Het dagblad de geboren Amerikaan schreef, dat dit stuk voor de Vereenigde Staten geheel ongeschikt was, en men algemeen bij de voorstelling was geërgerd, dat een zwarte Moor de echtgenoot werd der schoone, blanke Desdemona. Ieder behoorde zich deze beleediging aan te trekken en de vertooners moesten volgens de Lynchwet gestraft worden,

1 Vroeger hadden de couranten van Virginia al over het verblijf te Annapolis en Norfolk gehandeld. Nu verscheen er in the New-York Herald dagelijks een grooter of kleiner artikel over het état major en de feesten, meestal in een opgewonden stijl, zooals blijken kan uit de nommers van 16, 20-27 Mei, waarvan men een uittreksel vindt in de Nieuwe Rotterdammer Courant van 12 en 13 Januarij 1853, alle aan Mr. J. Pan door den Luitenant Damme medegedeeld. In sommige bladen werd de ontvangst en het onthaal op eene overdrevene wijze vergroot, en de Commandant en Officieren als idealen voorgesteld. Ook sprak men van de buitengewone lengte der manschappen, of het Patagoniërs waren.

1 Ten overvloede zij herinnerd, dat de leden der Vereeniging beweren af te stammen van de eerste Hollandsche kolonisten in het midden der 17de eeuw. Men vindt onder hen nog vele Hollandsche namen, ofschoon onze taal den meesten reeds vreemd is. In de couranten van de maand December leest men gewoonlijk een Verslag van het feest, door de leden op den 6den December gevierd; waarbij het nimmer ontbreekt aan eervolle vermelding van het oude Vaderland.

1 Ieder officier ontving later, door tusschenkomst van het Ministerie van Marine, een exemplaar. Wenschelijk ware het, dat dit gedenkschrift, door een bekwame hand vertaald, in een tijdschrift werd geplaatst. 't Is eene hulde door de Societeit aan Nederland gebragt.

1 In zijn Verslag aan den Commandant van het station in de West-Indiën, maakte de Heer de Vaynes van Brakell hiervan eene eervolle vermelding: ‘Het eenige belangrijke dat deze reis heeft opgeleverd, bestaat in de toepassing der te nemen koersen, volgens de kaarten van den Amerikaanschen zee-officier Maury, welke toevallig aan boord waren, daar een der HH. Officieren, Luitenant ter zee der tweede klasse, Pan, dezelve, op eene reis naar Noord-Amerika, van gemelden Heer Maury ten geschenke had bekomen, waardoor de Lynx waarschijnlijk het eerste Nederlandsche oorlogschip is, dat van dezen zoo zeker voordeeligen weg heeft gebruik gemaakt. Het ware, met de best mogelijke gelegenheid, niet meer doenlijk, een korter overtogt te maken, nu wij 14 dagen hadden moeten besteden, om Kaap Finisterre te boven komen. Doch niet te min zijn de uitkomsten dezer eerste proef opmerkelijk.’ Zie het Tijdschrift voor het Zeewezen van 1854, no 3, afd. 2, blz. 216. In de Uitkomsten der Wetenschap en Ervaring, uitgegeven door het Koninglijk Nederlandsch Meteorologisch Instituut voor 1855, blz. 67 staat een fragment uit een brief van Pan, dus luidende: ‘Op de reis met de Lynx naar Suriname, hebben wij de schoonste resultaten van Maury's kaarten gehad, en op de thuisreis dezes bodems (transportschip Frederik Hendrik) was de raadpleging daarvan niet minder bevredigend in de gevolgen.’

1 Blijkens een berigt van daar gedagteekend 10 November 1855, te vinden in de Nieuwe Rotterdamsche Courant van 17 December.

1 Ook in de Nieuwe-Rotterdammer Courant van Zaturdag 1 September 1859, vindt men een berigt van de laatste eer aan zijn lijk bewezen.

1 Gepromoveerd te Utrecht met eene diss. med. de ophthalmia in 1705; med. doct. en leeraar bij de doopsgezinden te Middelburg.

1 A. van Solingen, Redevoering ter nagedachtenis van Paulus de Wind, Middelb. 1798.

1 Mr. Willem van Dam, Schepen en later Burgemeester van Amersfoort enz., trouwde in 1628 Johanna Hogerbeets, dochter van Rombout Hogerbeets en Hillegonda Wenssen. Hij was zoon van Pieter van Dam en Digna van Leemput, die de dochter was van Johan van Leemput, en waaruit de bloedverwantschap met Trijn van Leemput sproot. De grootvader van Mr. Willem van Dam was gehuwd met Margaretha Verburgh, de zuster van Geertruyd Verburgh, die de moeder was van Johan van Oldenbarneveldt.

1 Mr. J. van Lennep, de voornaamste geschiedenissen van Nederland, Dl. IV, blz. 217.

2 Uitgegeven in 1816 bij J. van Schoonhoven te Utrecht, onder den titel ‘Eerstelingen.’

1 Niet geheel hetzelfde nog, wat Bilderdijk noemt, het zoet zijn op poëzy, waarvan deze het bittere niet altijd uitsloot.

1 Wat zou de geleerde en grootste dichter Neerlands uit die dagen wel gezegd hebben - waar hij zijn blik ook wendde, of zijne stemme verhief - op 10 November 1859!

2 Ook de Hoogeschool van Utrecht was in die dagen reeds vernederd tot eene école secondaire, welk vonnis echter nimmer in zijn geheel ten uitvoer werd gelegd.

1 Men heeft weleens de krijgers van 1830 en 31 (eere zij hunner) vergeleken bij de gewapende zonen des lands in 1813. In beide tijdvakken lag echter een merkelijk verschil. In 1830 gold het een strijd tot behoud eener nationaliteit, gerugsteund door de Regering. In 1813 was 't een opstand op leven of dood, om die nationaliteit te herwinnen, met 't Haagsche triumviraat aan 't hoofd, en de reeks van namen uit die dagen, in gouden letteren door de geschiedenis geboekt, alhoewel grootendeels door de natie vergeten; - wie de wapens greep, zette in dien twijfelachtigen toestand zijn hoofd op 't spel tegenover den nog magtigen dwingeland. De 17-jarige Student in de Theologie was echter Dragonder voor Oranje op den dag, toen onder anderen, de Amsterdamsche Courant, boven de eerste Proclamatie van 't voorloopig Bestuur aldaar (18 Nov.), nog de waarschuwende bedreiging moest opnemen van den Maire der stad, die toenmaals nog de hooge eer had van genoemd te worden: de derde in rang van het groote Keizerrijk.

1 Dezelfde die 6 November 1815 als oudste student (namens het Studentencorps) het woord voerde bij de nieuwe inwijding der Hoogeschool.

1 's Mans assche was nog niet koud, of ook hij moest (zelfs met een zijdelingsche bedreiging voor wie het waagde) in de voorbaat gerangschikt worden onder die doode Nederlanders, waarop dan alleen van toepassing zou zijn ‘de mortuis nil; als had de Maatschappij van Letterkunde te Leiden, zich zwaar vergrepen in haar besluit van 21 Junij 1849, door intestemmen met den grooten dichter ‘auch die Todten sollen leben!’ Ik zal van mijn regt geen gebruik maken, om te verwijzen naar een regel van Bilderdijk, een regel te goed bekend, om er hier den ongenoemden schrijver van dat magtelooze anathema over van Dam, en van die walgelijke ironie over den onbesproken en onverdeeld-geachten van Romunde, aan te herinneren. De schrijver van 't bedoelde artikel kan iemand zijn van de pen; en als zoodanig kan hij (naar zijne begrippen altijd) diensten bewezen hebben aan den Staat of aan sommige individueele belangen. Is dit zoo, dan wenschen wij hem (om der wille zijner bloed- en geestverwanten) dat, als ook hij op zijne beurt, bij de finaal doode Nederlanders zal heengedragen zijn, er op zijn graf, tot meerdere glorie van 's mans leven, geen variant worde ingestemd op zijn hatelijk en onwelluidend thema in de Arnhemsche Courant van Maart ll. Om zijnentwille herinnere men zich dan dat men met dooden niet spot.

1 Gedichten van E.W. van Dam van Isselt. Breda, bij W. van Bergen & Comp., 1823.

1 Niet zóó nederig echter, als Mr. J. van Lennep dit bedrijf beschouwt in een onzer vroegere jaarboekjes, als ware het alleen een spotnaam voor de fransche romanschrijvers geworden, terwijl de geachte nederlandsche romanschrijver onwillekeurig die spotternij nog tamelijk versterkt.

2 Men vergelijke Pragmatische Geschichte der Wiedergeburt Griechenlands, van Klüber, Francf. 1835.

1 J.G. van Terveen, Utrecht 1824.

2 C. Campagne, Tiel 1825.

3 Hollingerus Pypers, Breda 1827.

4 J. van Wermeskerken, Amersfoort 1829.

1 Onder die overstelping behoorde vooral die stortvloed van verzoekschriften uit het Zuiden opgestuwd, en petitiën, zelfs tot afschaffing van de nederlandsche taal, waar de partij van de Celles, de Gerlache enz. altijd voedsel aan gaven en kracht, tegen den dam in, die een de Jonge, Luzac, van Alphen met van Dam en anderen, trachtten op te werpen. Opmerkelijk was de verklaring van van Alphen vooral, die (Maart 1830) uitriep dat de drie grootste plagen des oogenbliks waren: zucht naar liberalisme zonder onderdrukking, naar fanatisme zonder geloof, en .... absolutisme zonder wijsheid en kracht.

2 Mei 1830. Schot- en lasterschriften zelfs in onze noordelijke gewesten, soms zijdelings en onder de hand gesteund! - Men herinnere zich onder velen de gruwelijkste der lasteringen in 't feit van Polari. - En bij de beschaming van dien laster, waar bleef de herroeping?

1 Op den heuvel te Oosterhout, zoo ik mij goed herinner.

2 Hoe benard die geldelijke toestand reeds was, even voor dat ook Antwerpen ons ontviel, na de (voor het kleine gedeelte trouw geblevene Belgische kameraden) eervolle schifting aldaar van het leger, kunnen de deskundigen van die dagen nog getuigen, alhoewel de tijd nog niet geboren is om de bijzonderheden er van te boeken.

1 Later kwam het tijdvak van 't zoogenaamde ‘behoud,’ volgens van Dam alleen de zucht tot behoud van erfelijke voorregten of particuliere privilegiën; een beginsel, dat (naar zijne beschouwing) reeds 't Stadhouderschap meer en meer verlamd had. Van Dam, uit patriottisch bloed geboren, was echter een te warm voorstander van Oranje, om geen afkeer te hebben van alles, wat niet alleen de ontwikkeling der volksvrijheid kon belemmeren, maar ook zijdelings de zelfstandigheid van Oranje nadeelig kon zijn.

1 Séparation irrévocable, schreef van Dam in 't begin van 1832, nog onder den indruk van 't wapengekletter van Augustus te voren; - en vasthoudende aan de legerorder die volgens hem het oprukken der vrijkorpsen en schutterijen verzekerde. Maar van Dam voegde er bij: séparation entre deux pays faits pour être unis; - séparation qui fera la ruine de l'un comme de l'autre. - In de laatste jaren zijns levens was hij tot andere gedachten gekomen, en had een afkeer van al wat zweemde naar nationaliteits-confusie, als voor beide rijken naar zijne beschouwing nadeelig.

1 Na in 1836 voor zijne houding bij de graanwetten, namens eene vereeniging van Gelderlands opgezetenen, een gouden snuifdoos met diamanten omzet, verkregen te hebben, ontving van Dam in 1841 als Dijkgraaf van Tielerwaard, van den Koning een zilveren medaille, met inschrift: voor ijver en moed bij den jongsten ijsgang der rivieren.

2 Star Busmann.

3 Toegestemd dat de door van Dam bestreden wet van Maart 1844, de eerste stap was tot herstel der finantiën; en, toen de offers geleden en vergeten waren, zij meer en meer als zoodanig werd erkend, toch durf ik vragen of de eerste grondslag tot die verbetering niet kan gezocht worden in een vroegeren maatregel, onder 't Ministerie Rochussen, die de doodende kanker voor de toekomst des lands uitsneed, door de kapitalisatie der uitgestelde schuld en de vernietiging der kansbilletten.

1 Zoo sprak van Dam in Mei 1845. Thans 1860 - heeft hij waarheid gesproken of niet?

1 Hier bedoelde van Dam natuurlijk niet de menigvuldigen, die zonder zucht naar tweedragt of onrust, toch vermeenden, op welke wijze soms helaas ook, bij den aanvang van 't nieuwe politieke leven, zich voor de verkiezingen candidaat te moeten stellen voor stad, gewest of land; zonder na toetsing van eigen kracht of krachteloosheid, de verpligtingen, de offers van tijd en arbeid, de zedelijke verantwoordelijkheid hier, en de (men vergeve mij dit begrip) latere verantwoording ginds, te hebben gewikt en gewogen, als aan zoodanig gewigtig mandaat, naar veler oordeel verbonden. Vandaar, met slechts één blik op de dagbladen en de zoogenaamde steekbriefjes uit die dagen, dat tal van illusiën, die overgingen in even zoo vele bittere teleurstellingen.

2 Een goed geillustreerd Weekblad bij Gebroeders van Es te Amsterdam, waarin de beeldtenis van van Dam (gravure van W.H. Stam, naar eene teekening van Smits Crans), wat houding en uitdrukking van karakter betreft, het portret in de Europa verre achter zich laat.

1 In dat even gewigtig als werkvolle tijdvak, trad van Dam herhaaldelijk achter elkander op bij de behandeling van het kiesregt, den census, de provinciale en de scheepvaartwetten. Het was in die dagen dat van Dam er op wees, hoe hij vroeger met den liefelijken naam van Jacobijn bestempeld, thans weder werd uitgekreten als een reactionnair, aan de toekomst moetende overlaten welke naam hem later te wachten zou staan.

1 Gedenkboek aan de 25-jarige feestviering te Amsterdam in augustus 1856, door S.J. van den Bergh en W.J. Hofdijk. De bewuste redevoering is tevens afzonderlijk uitgegeven bij P.W. van de Weijer te Utrecht, 1857.

1 Uitgegeven te Tiel bij de Weduwe van Wermeskerken, 1856.

2 Bij Susan te 's Hage en Perichon te Brussel, 1851.

3 Leeuwarden bij G.T.N. Suringar, 1832.

4 Welke fiksche grepen van Dam in zijne laatste levensdagen nog doen kon als hij de lier spande voor den roem des vaderlands, bewijst het laatste accoord dat hij aansloeg, zijne Overwinning bij Chattam, no. 6 van de ‘tien bladzijden uit de geschiedenis van Neerlands roem en grootheid,’ uitgegeven in 1859 te Haarlem bij J.J. van Brederode.

1 Ontwerp van antwoord op de troonrede.

1 Bouwstuk voor zijne broederen vrijmetselaren 11 Junij 1854. p.·.s.·.

1 Salluste Seigneur du Bartas.

1 Hofdijk.

1 Poëzy, Voorbericht.

2 In het jaar 1811 nam de oude heer da Costa tot het voltooien der opvoeding van zijn zoon Isaac een geëmigreerden Franschman, den heer Frère aan, die naderhand ook in onderscheidene Christen-familiën huisonderwijzer is geweest.

1 In het Eerste Deel van da Costa's Poëzy komt een fraai vers voor op het diepbetreurd afsterven dier achtenswaardige bloedverwante.

1 Opdracht van De Perzen.

2 Ook in lateren tijd heeft da Costa weinig smaak gehad voor de Ossiaansche poëzy. Hij vond er (hierin van Bilderdijk verschillende) eene zekere bleeke matheid in, een volslagen gebrek aan oosterschen gloed.

1 Bijlage II.

1 Onze Dichter heeft de diepgevoelde verplichting, die hij erkende te dien opzichte aan zijnen gevierden leermeester te hebben, op diens halve eeuwfeest in zijn overschoon gedicht, aan den feestelijken maaltijd uitgesproken, op de treffendste wijze beleden. Hesperiden, bl. 93.

1 Bijlage I.

1 Verg. Blümner, Ueber die Idee des Schicksals in den Tragödien des Aeschylos. Leipz. 1814.

2 Da Costa, De Mensch en de Dichter Bilderdijk, blz. 180.

1 Dat de eerwaardige M. Tijdeman, geleerd en godvruchtig boven velen, reeds in 1816 een goed oog op da Costa had, blijkt uit een brief van Bilderdijk uit Amsterdam, van 23 Oct. van dat jaar. Bilderdijks Brieven, Dl. IV, blz. 2.

1 Bilderdijks Brieven, Dl. IV. bl. 15.

1 Bilderdijks Brieven, Dl. II. bl. 214, 215.

1 Zangen uit verscheidenen leeftijd, 1847, bl. 74.

2 Aldaar, bl. 69.

1 ‘Prima Judaeorum in Hispaniam migratio videtur ante conditum templum Hierosolymitanum secundum locum habuisse.’ Thesis VI, achter het Specimen van 1821.

2 Rom. XV : 25-28. Verg. Israël en de Volken, bl. 208.

3 Aanteek. op het Tweede Deel van Rodrigo de Goth, bl. 232. (Verg. Dl. I. bl. 170.)

1 Zangen uit verscheidenen leeftijd, bl. 97.

1 Voorberigt des tweeden Deels.

1 Het was er zoo verre af, dat da Costa zich als partij- of sectehoofd zoude hebben opgeworpen (ofschoon menigeen dit gaarne zou gezien hebben,) dat hij zich liefst rangschikte, althans in zijne geestelijke werkzaamheid, onder hetgeen Paulus 1 Cor. XII : 28 behulpsels noemt. Alleenlijk zijne roeping, om het ongeloof onder alle zijne vormen en gedaanten aan te vallen en daartegen een ridderlijken strijd te voeren, deze hem dierbare roeping liet hij zich door niets of niemand betwisten. Uit dat oogpunt behoort men ook het weleens verkeerd opgevatte vers vóór de Sadduceën te beschouwen.

2 Zangen uit verscheidenen leeftijd, bl. 83.

1 Verg. Bilderdijks Brieven, Dl. IV. bl. 38, 39.

1 Verg. Leerrede over Rom. XI : 5, door L. Egeling, Evangeliedienaar bij de Hervormde Gemeente te Leyden, bij gelegenheid van de bediening des doops aan drie tot onzen Heer bekeerde Israëlieten. Leyd. 1823.

2 Zangen enz. bl. 77.

1 Aanteek. op Bilderdijks Geschiedenis des Vaderlands, Dl. X. bl. 344.

2 Voorr. voor Bilderdijks Brieven, Dl. IV. bl. xviii. De scherpzinnige Kinker, in zijne beoordeeling van Bilderdijks Brieven, noemt deze voorrede ‘eene treffende, met het hoogste kunstgevoel bewerkte Inleiding.’ Bl. 28.

1 Najaarsbladen, Dl. I. bl. 66.

2 Da Costa heeft mij meer dan eens verhaald, dat het sceptisch Woordenboek van Bayle, den voorlooper van de Encyclopedisten der 18de eeuw, door Bilderdijk sterk gebruikt was, en vol merkjes van zijne hand en aanteekeningen van zijne pen is gevonden.

1 Zie Bekeering van Dr. A. Capadose, Portugeesch Israëliet. Uitgegeven door het Genootschap der Vrienden Israëls te Neufchatel. Uit het fransch vertaald door M.J. Chevallier. Amst. 1837, bl. 9, 10.

1 Zie da Costa, Herinneringen uit het leven en den omgang van Willem de Clercq. Uitgegeven door de Vereeniging voor Christelijke Lectuur. Amst. 1850.

1 Dit gezegde ziet vooral op zijne treffende hymne God met ons, te Amst. in 1826 uitgegeven, van welke Bilderdijk, Brieven, Dl. IV. bl. 240 terecht schrijft: ‘Welk een overheerlijk vers zondt ge mij, en met welke aandoeningen hebben wij 't gelezen en herlezen! 't Heeft, zoo ik 't gevoel, geene wederga. o Hoe vol, hoe rijk, hoe innig, hoe diep treffend, en hoe harmonieus en gespierd! - - De Voorzang zelf alleen is een onvergelijkelijk meesterstuk in allen opzichte en het lichaam van 't vers gloeit als een vlammend zonnevuur.’

1 Men onderscheide hiervan zorgvuldig eene algeheele omwerking, of liever latere bewerking van Lucas' Tweede Boek, in 1856 en verv. verschenen, die, door den waardigen en bekwamen A.A. Reifert te Bremen in het hoogduitsch vertaald, thans in Duitschland zulk een grooten opgang maakt. Men zie de Reformirte Kirchen-Zeitung voor 1858, s. 59, en voor 1860, s. 173, 174.

1 Bijlage VI.

2 Den eersten grond kreeg da Costa tot dit gevoelen door het lezen van Justinus den Martelaar, den oudsten Apologeet des Christendoms, in zijn Dialoog met den Jood Trypho, welk werk hij tijdens zijne bekeering met zijnen vriend Capadose las, en waarin die auteur zegt, dat de denkbeelden, later met de benaming van Chiliasme bestempeld, destijds, kort na den dood van Apostel Johannes, in 't begin der tweede eeuw, onder de Christenen algemeen waren. - Ik onthoud mij overigens om in dit Levensbericht meerdere bijzonderheden aangaande het theologische standpunt van da Costa te geven, daar ik voornemens ben, dit op eene andere plaats met meerdere volledigheid te doen, dan het mij hier mogelijk zoude zijn.

1 Zie Het Instituut voor 1842, bl. 252, 253. ‘Ik beken (schreef da Costa nog in 1859) dat ik zelden mij zoo gedésappointeerd heb gevoeld als bij het onthaal van deze vrucht mijner lange studiën, aan den Epos van mijn zielsbeminden leermeester besteed. Geen der organen van de Nederlandsche dicht- en letterkritiek, die er kennis van nam. Alleenlijk een zeer belangrijk verslag van het Werk in een der Tijdschriften, doch dat mij eerlang bleek van de hand van een mijner eigene bijzonderste vrienden’ (den schrijver van dit Levensbericht) ‘te zijn. De groote en kleine aristocratie der Nederlandsche kritiek bleef ignoreren.’ † - De Mensch en de Dichter W.B. bl. 445.

† Dit zal echter met eenige beperking verstaan moeten worden, na inzage van de aankondiging dezer uitgave in den Rec. o.d. Rec., 1847, bl. 517-523. Red.

2 Wellicht niet buiten verband hiermede was het voorstellen van eene Vergelijking van Goethe en Bilderdijk als Prijsvraag bij onze Maatschappij. Zie de Handd. van 1842, bl. 57. Aanleiding tot deze studie kreeg da Costa door het lezen van de dichtwerken van Goethe met den eerstgeboren zoon van zijnen boezemvriend, Willem de Clercq (Mr. G. de Clercq), op verzoek van dezen ondernomen en eenen tijdlang voortgezet *.

* Zie iets over deze vereenigde werkzaamheid in het Levensberigt van Mr. G. de Clercq door Mr. J. Heemskerk (Handd. onzer Maatsch., 1858, bl. 283) Red.

1 Het lust mij niet, hier dieper in dit onaangenaam onderwerp te treden. Alleen zij het, om eere te geven wien eere toekomt, aangemerkt, dat deze omstandigheid tot het aftreden van da Costa's edelen vriend, den Staatsraad Groen van Prinsterer heeft aanleiding gegeven, en dat de edeldenkende en welsprekende Des Amorie van der Hoeven zich nog als met stervende lippen tegen dat voorbijgaan van eenen man als da Costa op de nadrukkelijkste wijze verklaard heeft.

1 Reeds vroeger, zoo ik meen in 1841, had de Heer M.C. van Hall aan da Costa voorgesteld, om hem voor het Professoraat in het Hebreeuwsch aan den Gemeenteraad aantebevelen; doch da Costa, hoe welkom hem het Hoogleeraarsambt zoude geweest zijn, had den achtbaren grijsaard ronduit verklaard, dat hem voor die belangrijke betrekking de noodige bekendheid met andere Semietische talen ten eenenmale ontbrak.

1 Men ziet, da Costa verklaarde zich in 1848 onbewimpeld voor liberaal; maar het blijkt ook reeds uit zijne briefwisseling met Bilderdijk (in 1822, 1823 en 1824) dat hij van de eigentlijke Antiliberalen weinig heil verwachtte, en dat hij niet tegen ware, maar wel tegen schijn-liberaliteit was ingenomen. Zie Bilderdijks Brieven, Dl. IV. bl. 65.

1 Eene zeer treffende schets van zulk eene voordracht over Jezus kindsheid, door A. Ising, vindt men onder den titel Een Dichter Improvisator, in het tijdschrift De Tijdstroom voor 1859, no. II. bl. 134-148.

2 Het is mij altoos als een merkwaardig zielkundig verschijnsel voorgekomen, dat ik tot op ongeveer het jaar 1847 van die neiging tot humor bij onzen Dichter naauwelijks immer iets bespeurd heb.

1 Brieven, Dl. IV. bl. 83.

2 Hesperiden, bl. 170.

3 Nergens heeft da Costa op eene meer treffende wijze uitéén gezet wat voor hem poëzy was, dan in een fragment uit zijne voorlezingen Over Poëzy in verband met geschiedenis en menschkunde, geplaatst in het Album der Schoone Kunsten, bl. 21-23. ‘Poëzy in den ruimeren zin des woords geeft uit kracht van zijnen oorsprong (ποιηοις, making) dat soort van ondergeschikt en betrekkelijk scheppingsvermogen te kennen, hetwelk het genie van den eenmaal naar zijns Scheppers beeld gevormden mensch door woorden, toonen, kleuren, lijnen, vormen, binnen zekere hem gestelde grenzen en onder bepaalde hoogere wetten, vermag te oefenen. Poëzy alzoo in elk der genoemde vakken is, in haar wezen beschouwd, geen navolging, maar naschepping.’ - Drie gaven of eigenschappen plegen alzoo den Dichter te kenmerken: ‘De gave der intuïtie, het talent der combinatie; de kracht der vorming tot harmony en éénheid.’

1 De Gids 1860, no. vi, Voorzang.

1 ‘Zijn prosa is (schrijft Hofdijk te recht:) als zijne poësy, krachtig en rijk, stout in tegenstellingen en verrassend van grepen; het is als de wandeling door een Oostersch woud, waar, bij eene kromming van de laan, telkens nieuwe en onverwachte, soms wilde schoonheden zich des wandelaars harte opdringen, hem in vervoering brengen, en niet zelden gants met zich slepen.’ Handboek der Nederl. Letterkunde, bl. 480.

1 Van zijne teedere betrekking op moeder en zoon heeft da Costa een gedenkteeken gesticht in de Opdracht zijner Voorlezingen over de eenheid en overeenstemming der vier Evangeliën.

1 Een dezer preken (de 6e in den 7en Jaargang 1852) heeft naar aanleiding van Deut. XXX : 19 ten onderwerp: het belang van eene bepaalde eigene keuze voor onze levensinrigting, waarin hij wel uit eigen ervaring hierop krachtig aandrong, maar tevens alles uit de Schrift ontleende, welke hij gewoon was naar zijne grondige taalkennis duidelijk te verklaren, zelfs ook soms bij de aanhaling van Bijbelplaatsen, omdat hij verkeerde opvattingen door de hoorders of misverstand van zijne meening wilde wegnemen, en niet naar den klank van eenig woord beoordeeld wilde worden zoo min ten goede als ten kwade. In zijne uitgegeven leerredenen heeft hij het menigmaal in aanteekeningen gedaan. In die laatste leerrede, gelijk overal, straalt zijne ingenomenheid met en eerbied voor 't Evangelie door, als hij daar o.a. zegt: ‘Hoe dringend wekken ons de teekenen des tijds op, om 't oog des geloofs en den weg des levens op die veel bewogene zee te rigten naar de vaste ster, naar 't eeuwig Evangelie, 't eenig ware licht, de eenig wissè behoudenis der wereld, 't heil der kerk en 't leven der menschheid.’

1 De volledige titel is: De Oude Kerk te Assen, eene voormalige kloosterkerk, beschouwd in betrekking tot de plaatselijke gemeente en de hervorming in Drenthe, eene gedachtenis-rede, met aanteekeningen. De aanleiding tot dit werk gaf hem de taak, hem opgedragen, om de voorganger te zijn, toen er voor de laatste maal in de oude kerk te Assen, de voormalige kloosterkerk, dienst zou worden gedaan. Hij sprak die gedachtenis-rede uit en werd verzocht ze in 't licht te geven, doch voegde er toen eene reeks van 17 Aanteekeningen en 8 Nalezingen bij, die voor de oudheidkennis van Drenthe in 't bijzonder hoogst belangrijk zijn. Hij had er te voren en daarna veel moeite en zorg aan besteed, vooral door het opsporen en bewerken van klassikale en synodale akten, zoo wel als van de landsdagsprotocollen. Hij leerde alzoo het oude kerkgebouw kennen als een oorspronkelijke kloosterkerk, daar geheel Assen oorspronkelijk niets meer geweest was dan het klooster, waartoe die kerk behoorde. Hij zelf schrijft er van in zijne Voorrede: ‘Bij de navorschingen en de bewerking van dit geschrift voor onze gemeente heb ik meer dan ooit leeren gevoelen en beseffen, dat de onderscheidene gemeenten niets meer zijn dan verschillende deelen van het ééne ligchaam des Heeren, zoodat wat belangrijk en leerzaam is in en voor één onderdeel, dit tevens van eenparig belang blijft en van gemeenschappelijke leering. Daarom meende ik, dat thans vooral het nog te weinig in 't licht gestelde en veel minder nog gekende of gewaardeerde Drenthsche aan eene meer algemeene bekendmaking niet mogt onthouden worden. Mijn doel was geenszins uitsluitend bij mijne gemeente alleen bepaald, maar ik beoogde tevens onze geheele, de ons dierbare en heilige Vaderlandsche Kerk. In dezen tijd kon ik mij, met dat doel voor oogen, te minder weerhouden, om mijne gedachten over velerlei onderwerpen open en rond uit te spreken, omdat ik mij met velen in dezen veel bewogen tijd levendig gedrongen gevoel, om, waar het beginselen en inrigtingen van ons Kerkgenootschap geldt, niet te verheelen, hoe ik belangrijke zaken inzie.’ Hij heeft dit gedaan met eerlijkheid en gematigdheid, en het verkeerde zoowel als 't goede, dat hij opspoorde, aangewezen in zijne oorzaken met in aanmerking te nemen den geheel bijzonderen toestand van Drenthe. Hij wees aan, hoe die aloude kloosterstichting in het schier onbewoonde Drenthe den grondslag legde voor de ontginning en bevolking van 't gewest en een zegen voor die tijden te noemen is; hoe de Drenthenaars steeds een afkeer hadden van priesterheerschappij en naar onafhankelijkheid streefden, maar wegens de zwakheid hunner krachten menigmaal niet zeer eerlijke middelen bezigden, in omstandigheden die den Drenth wantrouwend, sluw en wraakzuchtig maakten, waarvan hij zelfs in vele Drenthsche spreekwoorden en oude rijmen proeven levert. Hij schetst met levendige kleuren al de jammeren, waaraan dit gewest in de eerste jaren van den opstand tegen Spanje bloot stond, en hoe het daarna tegenover Groningen en zijn' Stadhouder zijne zelfstandigheid handhaafde, gelijk het voorheen zulks tegenover Utrechts Bisschop en Gelre's Hertog gedaan had, tevens aanwijzende, hoe hier ten allen tijde ook bij tijdelijken tegenstand en stilstand door oneenigheden, een geest van vooruitgang was, die eindelijk triomfeerde. En wil men uit deze Voorrede eene proeve zijner bescheidenheid en nedrigheid, van welke ik reeds gewaagde, zoo leze men, wat hij dáár - en 't was een opregt getuigenis - van zich zelven en zijn werk schrijft: ‘Niet, dat het in mij opkwam, als eenige voor anderen beslissende uitspraak te doen gelden; ik weet, dat anderen met de hun verleende veel rijkere talenten tot aanmerkelijk grootere winst voor onze kerk vermogen en behooren te spreken en te ijveren; maar dit toch ook geloofde ik, dat de Heer van geenen Zijner dienaren wil, dat hij één eenig, ook niet een gering talent ongebruikt late liggen, waar en voor zoo verre hij daarvan eenig gebruik meent te kunnen maken. En wat ook te vreezen van een rondborstig uitkomen van gevoelens over de heilige belangen der Gemeente onzes Heeren, wanneer het ons te doen is om de waarheid, die uit Hem is, en wanneer lezer en schrijver zich vasthouden aan den Apostolischen regel om alles te onderzoeken met den opregten toeleg om het goede te behouden!’

Zulke uitspraken schetsen den man meer en beter, dan onze karakterisering het kan doen, maar staven ze evenwel.

1 Jakoba Margarètha, geboren 4 April 1817, overleden 2 Februarij 1820.

2 Pieter Alexander, geboren 19 Junij 1818.

3 In het Kort levensberigt over (sic) Mr. C.L. Schuller tot Peursum in De Volksvriend, Maandblad van de Nederlandsche Vereeniging tot afschaffing van sterken drank, 1860, no. 167.

1 Mr. M. de Kock.

1 De vijfde Brief is in het Hoogduitsch vertaald en uitgegeven door Gerhard Stockfeld, Prediger in Urmond, in zijn Andenken an Ph. W. van Heusde. Aachen 1840, S. 31-39.

1 De drie laatstgenoemde werken allen te Utrecht bij C. van der Post Jr.

2 Te Utrecht, bij Kemink en Zoon, in 8o.

1 Törnrozens Bok, 1839-49, Imp. 8o.

1 Zie Open brief aan de bestuurders en leden der Hervormde Kerk in Nederland, door Mr. J.J.L. van der Brugghen (Utrecht, Kemink en Zoon, 1860); die, nu de zaak eenmaal bedorven is, en van geene gezindheidscholen meer durvende spreken, aan de Hervormde Kerk eene taak wil opdringen, overal lang niet uitvoerbaar.

1 1845 en 1846 van het Alg. Lett. Maandschrift.

1 Men moet dit verschil evenwel niet te sterk achten; Schuller een bepaald vrijzinnigen en mij een reactionair te noemen, ware even dwaas, als men later, toen ik met Ds. Albert van Toorenenbergen een Almanak voor Nederlandsche Protestanten uitgaf, dit eene vereeniging heette van een rooden en een groenen, gelijk toen ergens geschied is.

1 In 4o., Utrecht, bij C. van der Post Jr., 1847 en 1848.

1 Ieder herinnert zich zeker het ergerlijk artikel in het Handelsblad, onder gemeld opschrift verschenen, korte dagen na den val van Lodewijk Philips.

1 Schuller was juist eenige dagen te voren kiezer geworden en kon dus zelf, als lid van het kiezers-collegie, medestemmen.

1 Te Utrecht, bij Kemink en Zoon, in 8o.

1 In 1850.

2 12 December 1859.

* Bij Kon. Besluit van 16 September 1838, werd Evertsz tot President der Arrondissements-Regtbank te Heerenveen met ingang op 1 October 1838, den dag der invoering der nieuwe wetboeken, benoemd.

† Den 18den Augustus 1847 werd Evertsz tot lid van (of Raadsheer in) het Provinciaal Geregtshof in Friesland benoemd.

* Hij sprak er over de aanteekeningen van zijnen landgenoot Sicco van Goslinga, als Gedeputeerde te velde gedurende eenige jaren van den successieoorlog gehouden. Zie hierachter. Red.

 De laatstelijk uitgegeven Bijdragen voor Vaderl. Gesch. en Oudheidk. van Mr. Is. An. Nijhoff (II. Dl. 2e st.), na het ter perse leggen van het leven van Mr. Tadama in het licht verschenen, bevatten van zijne hand nog een Verslag van het Archief van de Havezate den Dam onder Gorssel, eene der laatste vruchten van zijne wetenschappelijke navorschingen, gelijk de vorige getuigende van zijn' zeldzamen ijver, geoefenden blik en grondige studie.

1 In 1847.

1 Mr. Thorbecke in de Gids, 12de jaarg. bl. 1-23.

