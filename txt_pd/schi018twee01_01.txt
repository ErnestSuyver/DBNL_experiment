
   
        
           
               Twee Tudors
               H.J. Schimmel
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Twee Tudors van H.J. Schimmel uit 1847.
               
               
                   
                       p. III: de kop ‘Inleiding’ is tussen vierkante haken toegevoegd.
                   
               
           
           
           
               schi018twee01_01
               DBNL-TEI 1
               
                   2019 dbnl
               
           
           
               
           
           
               
                   
                   exemplaar Universiteitsbibliotheek Amsterdam, signatuur: 688 B 65, scans van Google Books
               
               H.J. Schimmel, Twee Tudors. W.C. Ippel, Amsterdam 1847
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Twee Tudors
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Twee Tudors
               H.J. Schimmel
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2019-11-20
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: H.J. Schimmel, Twee Tudors. W.C. Ippel, Amsterdam 1847
 
Zie: https://www.dbnl.org/tekst/schi018twee01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==I==} {>>pagina-aanduiding<<}

TWEE TUDORS,
DRAMA,
in Vijf Bedrijven.
DOOR
H.J. SCHIMMEL.

{== afbeelding 
	
==} {>>afbeelding<<}
    

AMSTERDAM,
W.C. IPPEL.
1847.

{==II==} {>>pagina-aanduiding<<}

Dat de kunstenaar, voor zijn werk, aan de Natuur wel verschillende bestanddeelen ontleent, doch ze niet terug geeft zoo als hij ze gevonden heeft, maar ze tot de uitdrukking van eene gedachte, tot de uitdrukking van een ideaal samenvoegt, waarvan reeds vooraf zijne ziel vervuld was.

Spect. 3e deel, bladz. 86.




{==III==} {>>pagina-aanduiding<<}

[Inleiding]

Het mag een vermetel en misschien ook ijdel pogen genoemd worden, in den tegenwoordigen tijd, de hand aan Melpomenes dolk te slaan.-
Melpomene is vernederd; de vorstin is onttroond, niet door eene, van gelijken rang en adel, maar door eene halfnaakte ribaude uit de heffe des volks.
Voor eenigen tijd, fluisterde een stem, toen bij weinigen gehoord, ‘de poëzij is niet van onzen tijd’; die stem is allengs luider geworden en thands bij allen vernomen.-
De zaak der miskende poezij, is dikwerf verdedigd; men toonde aan, dat zij niet voorbij kan gaan; dat zij eeuwig dezelfde blijft; dat men haar gevoelt en geniet, ook bij de harmoniën en melodiën der muziek, bij de plastische voorstellingen van schilder en beeldhouwer; want dat de poezij de schoonheid is, één met God en de menschheid.
Men andwoordde, dat haar wezen, haar geest altoos dezelfde moge blijven, maar dat haar vorm, naar de immer nieuwe behoeften en eischen van den mensch moet worden gemoduleerd. - Men eischte alzoo nieuwe vormen - nieuwe vormen ook in de dramatische poezij.
De fransche tragoedie was altoos bij ons inwonende; zelfs onze oorspronkelijke dramatische produkten, waarvan eenige meesterstukken zijn, in het genre - getuigen van de inwerking van den franschen smaak, ze zijn alle nabootsing van denzelfden vorm.
Zij bezit, wie zal het ontkennen, schoonheden die elke eeuw heeft gestempeld en voor echt erkend; maar ook gebreken, die veel van hare schoonheden vergeten doen; het immer toepassen van opgedrongene regels - de drie eenheden genoemd - de vervelende situatiën der helden en heldinnen met hunne confidents; het modernizeeren van Grieken en Romeinen, volgends de dichters, wel niet uitsluitend, maar toch het best voor het treurspel geschikt, de lang-
{==IV==} {>>pagina-aanduiding<<}
gerekte dialoog - dikwerf heerlijk wanneer zij wordt weêrgegeven, door het waarachtig talent, maar langgerekt en vervelend wanneer zij verminkt wordt door de middelmatigheid - veeltijds volslagen gebrek aan handeling, zietdaar wat haar ongeschikt doet zijn, voor een gemengd tooneelpubliek der 19e eeuw.
Victor Hugo - wiens hoofd de aureool van het genie omgeeft, en toch in zijne dramatische produkten zoo dikwerf de grondwet der kunst, in zijne voorstelling, van hetgeen niet aesthetiesch voor te stellen was, heeft overschreden - Victor Hugo verdeelde het tooneelpubliek in drie klassen, de massa, de vrouwen en de denkers, waarvan de eerste handeling, boeiende situatien, voor welken prijs ook verkregen, de tweeden hartstocht, de derden charakterschildering eischen; en de dichter, die een vorm wist te scheppen, waarin aller wenschen wierden bevredigd, zou onbepaald heerschen overzijnen tijd; ik geloof met hem dat tot verzinnelijking dezer ideën de oude vorm ongeschikt is; en ik wilde met hem het drama, niet ons tooneelspel, dat zich bij voorkeur ophoudt in den burgerlijken dus meest prozaischen kring des menschelijken levens, maar het drama, dat de poezij doet huwen aan de historie; of liever den historischen roman van Walter Scott in een dramatiesch kleed.
Uit dit oogpunt wenschte ik deze proeve te zien beoordeeld.
Thands nog eenige woorden over de opvatting der charakters en de uitwerking van het plan.
Elizabeth en Maria staan elkander tegenover; ik poogde ze zóó te schetsen, dat men beider afkomst duidelijk zou bespeuren; beider grondcharakter was één; doch bij Maria was ondeugd geworden, wat in den kiem eene deugd was geweest: bij Elizabeth was nog deugd, wat eenmaal ondeugd zou kunnen worden, wat zich later, toen de hand der Geschiedenis op Leicester, Essex en het bloed van Maria Stuart wees, tot ondeugd ontwikkeld heeft.
Hume is ten opzichte van Maria streng, en, zoo ik geloof, partijdig; hij ziet in haar, slechts de felle vervolgster zijner Geloofsgenooten,

{==V==} {>>pagina-aanduiding<<}
die duizenden ter dood doemde, wijl de wijze hunner Godsvereering van de hare verschilde; echter was die vervolgzucht bij haar, zoo niet gegrond, dan toch eenigzins verschoonbaar. Maria, dochter van Hendrik Tudor en Katharina van Arragon, bezat de de geestkracht, maar ook de willekeur en strengheid van haren vader, de bigoterie harer moeder; opgevoed in de ballingschap, die zij met hare moeder deelde, werd het jeugdig hart vervuld met haat jegens eene partij, die zij als geloovige dochter der moederkerk reeds schuwen, die zij als oorzaak van het ongeluk, van de vernedering harer moeder vloeken moest; Elizabeth, de dochter van Anna Bolein en Hendrik Tudor, erfde mede de willekeur en strengheid, in hoogere mate de geestkracht haars vaders, en wat Maria miste, het schitterend vernuft, de klaarheid van geest harer moeder; als kind gekroond, als kind verstoten, bewerkte het ongeluk - hetgeen het altijd voor den sterke van geest moet zijn - hare ontwikkeling. Elizabeth verhief zich boven hare vernedering, Maria bezweek er onder. Gene lotverwisselingen gewoon, bracht bij hare verheffing voorzichtigheid mede op den troon, deze, door den druk afgestreden, haat en gloeiende wraakzucht; gene wou een verleden doen vergeten, deze had er een te wreken.
In dit drama is Elizabeth de verdrukte; bij elke gelegenheid werd zij door hare zuster vernederd, die haar aanmerkte als een bastaart haars vaders. Zij had zich reeds eenmaal met Edward Courtenay, Graaf van Devonshire verbonden, om Maria te onttroonen, doch was ontdekt, en op de voorbede van Filips, die zich bij het volk bemind wilde maken, bevrijd; thands nu Maria, Elizabeth onterven en Filips den troon verzekeren wil, grijpt zij uit noodweer naar het zwaard.
Maria, het kind der dweepzucht en onverdraagzaamheid, hare zuster eerst tot wanhoop aanhitsende, later haar verdoemende, zou te hatelijk zijn, wanneer zij niet blijken gaf te kunnen liefhebben. Haar gemaal, de beruchte Filips van Oostenrijk, behandelt haar koel; hij gevoelt niets voor haar; zij bemint hem; wat zij in onze

{==VI==} {>>pagina-aanduiding<<}
schatting aan de zijde van Elizabeth verliest, moet zij herwinnen aan de zijde haars gemaals; zij is bloeddorstig, wreed tegenover haar volk, geene stem eerbiedigende, en toch.... zij kent de vriendschap; een man van het volk hief zij op en maakte hem groot... wat zij aan Engeland misdoet, vergoedt zij aan Kingston.
Die Kingston heet een goeverneur des Towers zijn vader; deze stelde hem Maria voor.... de stem der natuur spreekt; zij neemt hem aan en doet hem tot de hoogste waardigheden opklimmen. Hij kan echter niet dankbaar zijn; hij moet de vervolgster, de beulinne vloeken; maar iets in zijnen boezem bestrijdt zijn' haat; hij kan niet haten, veel min liefhebben, nog minder onverschiliig zijn; toen zag hij Elizabeth; zijne idealen van geluk zou zij verwezendlijken; hij greep naar het zwaard; moest hij Maria de Koningin, achting weigeren, hij zou misschien Maria de gevallene vrouw meer kunnen geven; de aanslag mislukt. Elizabeth wordt ter dood veroordeeld; hij redt haar met opoffering van zijn leven; en in den laatsten aardschen slaap, wordt hem de toekomst onthuld; Elizabeth brengt verlossing, vrede, vrijheid aan zijn vaderland.
Filips van Oostenrijk hier voorgesteld, als Infant, moest zóó geschilderd zijn, dat men Filips den 2den, wiens naam in het hart van elken Nederlander met bloedige letters geschreven staat, herkennen kon. Het Spaansche despotisme, zoo als het zich reeds voordeed onder Karel V, vond in hem een' waardigen verdediger. Het parlement, hoe afhankelijk ook van het hof, dorst het wagen elke voordracht van Maria om hem ten troon te heffen af te slaan; en moest Engeland worden, wat hij wenschte - een wingewest van de Spaansche monarchij - dan moest gedood worden, wat aan den voet des troons zich bewoog; dan moesten de edelen bukken en gehoorzamen, het volk lijden en zwijgen; dan moest het rondom den troon stil zijn, stil als in Spanje, stil als in het graf.
Lord Gray is als de engel der wrake... zijn vlammend zwaard treft Maria: Vader, broeder, zuster ontnam zij hem... hij, de vergelding is volkomen, hij neemt haar een zoon.

{==VII==} {>>pagina-aanduiding<<}

Lord Gardiner was onder den Kardinaal Wolsey den diplomatischen loopbaan ingetreden; hij had zich beijverd bij den Paus de echtscheiding van Hendrik en Katharina, Mariaas moeder, aan te vragen; later had hij zich aan de zijde des Konings geschaard en de onfeilbaarheid des Pausen geloochend; uit eerzucht had hij in zijne jeugd Hendriks plannen ondersteund (*), maar was den ultrareformatoren Cranmer en Cromwell, altoos vijandig geweest; en onder de regeering van Eduard VI trotseerde hij de zwaarste vervolgingen. - Humes oordeel vind ik daarom weinig gemotiveerd als hij zegt: ‘Gardiner had always made his religion subservient to his schemes of safety or advancement.’ Maria had hem al het gebeurde vergeven; hoeveel beiden ook verschilden in aanleg, zij hadden ééne hoofdneiging gemeen - strengheid. Door Gardiner werd Maria wat zij geworden is... de beulinne der natie, de vloek van haar volk; eene krachtvolle hand kan men hem niet ontzeggen, wat England toen nog was, was het door hem.
Ik achtte mij verplicht, voor mijne lezers rekenschap af te leggen van mijne beschouwing dezer stoffe; en zal men de poging des jongelings vermetel achten, ik zal, ik kan mij niet verontschuldigen; veel gebrekkigs kleeft dit werk aan; het zal mij goed zijn door bevoegden geoordeeld, ja veroordeeld te worden; die de waarheid kan en wil hooren is voor volmaking vatbaar; en heeft menigeen opgemerkt dat mijne fantaizie, soms slechts reproduktief gewerkt heeft - het meest zoo ik geloof in het tooneel tusschen Maria en Elizabeth in het tweede bedrijf - niemant voorzeker zal het wraken; de navolging van groote meesters geeft soms dáár eene schoonheid te genieten, waar de originaliteit der middelmatigheid, iets wanstaltigs geleverd had.
Amsterdam, 16 April 1847.



{==VIII==} {>>pagina-aanduiding<<}

Personen.


Maria Tudor, Koningin van Engeland.

Filips van Oostenrijk, haar gemaal.

Elizabeth Tudor.

Lord Stephen Gardiner, Bisschop van Winchester, Kanselier van Engeland.

Lord Kingston.

Lord Gray.

Sir Williams, hoofdman der Lijfwacht.

Lord Pembroke.

Lord Clinton.

John Gage.

Nickel, de Cipier.

John, zijn knecht.

Lords en Wachten.



Het jaar der handeling is 1555.



{==1==} {>>pagina-aanduiding<<}

I. De Samenzweering en de Vlucht.


{==2==} {>>pagina-aanduiding<<}

Personen.


Elisabeth Tudor.

De Gravin van Sussex.

Lord Gardiner.

Hastings.

Sir Williams.

John Gage.




{==3==} {>>pagina-aanduiding<<}

Eerste tooneel.

Een vertrek in gothieken bouwtrant, op Elizabeths landgoed, een mijl buiten Londen gelegen; op den achtergrond een geopend venster, toegang gevende tot een balkon, waarop elizabeth zich bevindt, in gepeinzen verdiept; op den voorgrond de Gravin van sussex; naast haar een ledige leunstoel op wiens rug eene enkele E, met het devies: Semper eadem, is gestikt.


elizabeth. 
Schatert ginds de vreugde in 't ronde bij het weeldrig hofbanket, 
Speelt en dartelt ze om Maria, zij ontvliedt Elizabeth. 
(Na eene kleine pauze.) 
Zuster! vindt gij vrede en zielsrust in 't fluwelen staatsiekleed, 
Kemt de vreugd den rimpel effen die de smarte u plooijen deed? 
'k Wensch 't u toe; voor de eerste male moog' de daemon u ontvliên, 
Moogt ge blijde 't feest begroeten... 't is uw laatste feest misschien. 
(Na een oogenblik peinzens.) 
Ja, te lang verspilt een Spanjaard, Englands rijkdom, Englands bloed; 
Trapt Maria wet en vrijheid, waar haar bloeddorst ze ook ontmoet. 
Reeds te lang, mij, arme onterfde, maar een Tudor! ruw gesmaad, 
Mij, de kruimkens toegeworpen van haar gulzige overdaad. 
Maar ik zweer bij d'Allerhoogste, ras verkeer ons beider lot.... 
Ik beklim mijns vaders zetel of mijn moeders bloedschavot. 




sussex, 
beangst tot haar tredend. 
Wat meent ge Elizabeth? Dat de Almacht u behoede, 
Wat eed ontslipt uw mond! Is 't waar wat ik vermoedde. 
Gij dorst het wagen? God! 




elizabeth. 
Wat twijfel grijpt u aan, 
Wat vreest gij? 



{==4==} {>>pagina-aanduiding<<}



sussex. 
Dat ge uw plicht vergat als onderdaan. 




elizabeth. 
Neen Sussex! de onderdaan heeft niet haar plicht vergeten. - 
Zij draagt de band der wet, maar duldt geen slaven keten, 
Ze eerbiedigt de oppermacht, maar als 't gezag ontaart, 
De scepter roede wordt, grijpt de onderdaan naar 't zwaard. 




sussex. 
Gij hebt u meer dan eens met 't eigen schild verdedigd; 
Door de eigen taal, den richter in uw borst bevredigd. 
Zie toe.... Elizabeth! gij ziet in uw vorstin, 
Wier vader de uwe was, gestaâg uw vijandin. 
't Is waar, zij maakt zich jegens u aan wreedheid schuldig; 
Maar droeg Elizabeth Mariaas druk geduldig? 
Maria ziet in u de zuster vaak voorbij, 
Maar kent Elizabeth van alle schuld zich vrij? 
Tuig' Wyat! Suffolk tuig'! gij zoudt mijn woorden staven, 
Als gij 't bebloede hoofd kost heffen uit uw graven; 
Zij stierven voor uw zaak.... 




elizabeth. 
Ik had ze vrij gemaakt. 




sussex. 
Ook Courtnay heeft door u zijn eed zijn plicht verzaakt. 




elizabeth. 
De trouwe, de eedle vriend, toog eens voor mij ten strijde; 
Gij noemt Elizabeth dien naam ter rechter tijde! 
'k Zwoer eenmaal wraak aan haar, beschuldigd van zijn moord, 
En, Sussex! vroeg of spa, Elizabeth houdt woord. 




sussex. 
Wijt gij dien moord aan haar! Maar deed ze ook Courtnay sneven, 
U wrokkende onderdaan schonk zij 't verbeurde leven. 
Heeft dan de dankbaarheid geen woonplaats in uw borst? 
Of is uw hart met 't ijs van 't zelfbelang omschorst? 

{==5==} {>>pagina-aanduiding<<}

Verstik die zucht naar wraak, eer zij, door nijd geprikkeld 
Door eerzucht aangevuurd, gevoed wordt, zich ontwikkelt 
En 't licht ontbrand gemoed in laaie vlammen zet. 
Bedenk eer gij begint; laat af Elizabeth. 
Weer grijpt gij 't uiterste aan, weer durft ge uw plichten schenden, 
En, met de hand aan 't zwaard, u tot Maria wenden. 
De zelfweer stier' het staal, geen heerschzucht en geen haat, 
'k Noem 't één, een duren plicht maar 't ander.... landverraad. 




elizabeth. 
Mevrouw! het doet mij leed dat, niet in deze stonde, 
Maria uit uw mond, die reden hooren konde. 
Haar gunst had u verbeid; ja zulk een onderdaan 
Wijst zij een eereplaats in haren hofstoet aan. 




sussex. 
Elizabeth.... 




elizabeth. 
Mevrouw! had niet een reeks van jaren, 
In voorspoed en geluk, in 't barnen der gevaren, 
Uw vriendschap mij verzeld; wellicht had de achterdocht, 
Het scherp verwijt gereed dat u verplettren mocht. 




sussex. 
Elizabeth! gij wondt mij diep. Gij kent dit harte 
Hoe 't klopte voor uw vreugd, hoe 't klopte voor uw smarte; 
En zulk een taal.... maar ja, 'k vergeef 't Elizabeth; 
Hij, die tot muiterij haar laag heeft opgezet, 
Haar leert de band van 't bloed weedaardig los te rukken, 
Leerde ook het trouwste hart den angel in te drukken; 
Die Hastings... 




elizabeth. 
Zwijg.... en dat gij 't nimmermeer vergeet, 
Een Sussex eer voor 't minst wat Tudor dierbaar heet. 
Ik heb genoeg gehoord. Ik wil 't regtschapen noemen, 
Dat, wat uw hart verdoemt, uw lippen ook verdoemen. 

{==6==} {>>pagina-aanduiding<<}

Maar als gij 't snood verraad het schandlijk opzet wist, 
Gij hadt gewis mij 't recht tot opstand niet betwist. 
't Verdrag dat England met den Spanjaard heeft gesloten, 
Vermaakte 't kind, uit dien onzalige' echt gesproten, 
Den troon; aan Flips den naam van voogd, maar geen voogdij, 
En bleef het echtpaar kinderloos, den troon aan mij. 
Thands breekt Maria d'eed; waagt de erfwet aan te randen; 
Zij wil den bastertnaam mij op het voorhoofd branden. 
En heeft zij 't wettig deel, aan de arme wees geroofd, 
Dan drukt ze mijne kroon den Spanjaard op het hoofd. 




sussex. 
Onmooglijk! Wat ze ook schend'... Maria eert die wetten. 
Het volk... het parlement.... 




elizabeth. 
Neen Hastings zal 't beletten, 
Hij, gunst'ling der fortuin, in Londen hoog gevierd 
Heeft hier, met wijs beleid, het eedverbond bestierd, 
Dat een ontaarde vrouw, van Englands troon zal stoten. 
Hij zelf, bleef onbekend aan al zijn eedgenoten, 
Want Henry Dudley, Hertog van Northumberland, 
Noemt zich 't besturend hoofd, maar is slechts Hastings hand. 




sussex, 
plechtig. 
En gij, gij stelt u bloot; Prinsesse van den bloede 
Hoor Englands stem in mij: laat af, Mariaas woede 
Zal al verdelgend zijn en thands helaas! gerecht. 




elizabeth. 
Het pleit van recht en dwang wordt in dit uur beslecht 
't Is Flips geboortefeest.... 




sussex, 
verschrokken. 
Waarom zóó lang gezwegen? 




elizabeth. 
'k Behoefde als bondgenoot, des krijgsmans heldendegen; 
En niet het weegeklaag van de al te zwakke vrouw. 



{==7==} {>>pagina-aanduiding<<}



sussex. 
Gij twijfelt aan mijn moed! gij twijfelt aan mijn trouw! 
Wellicht slaat de ure ras, dat de onspoed u doet vreezen, 
En Sussex moed en trouw uw beukelaar zal wezen. 


Zij gaat. Elizabeth volgt haar met de oogen, ijlt haar na, en vat hare hand.


elizabeth. 
Neen Sussex! niet alzoo. Verbasterd en ontaard 
Voelt zich Elizabeth, niet meer uw vriendschap waard. 
Mijn wrevel deed u zeer, maar 't ongeluk verbittert.... 
Maria om wier hoofd de gouden rijkskroon schittert 
Liet mij 't verdriet tot bondgenoot. o 't Was een straf 
Dat God, Elizabeth, Marie tot zuster gaf. 




Tweede tooneel.

hastings, de vorigen.


hastings, 
in een mantel gewikkeld. 
Milady.... 




elizabeth. 
Hastings! dierbre vriend! gij hier? en heden....? 
Mijn God! uw aanblik jaagt me een huivring door de leden. 
Wat spelt me uw komst? o Spreek.... 




hastings. 
Des vijands zegepraal. 




sussex. 
Gerechte God! 




hastings. 
Verloren is de kamp.... 




elizabeth. 
Verhaal 
De toedracht.... Onze vrienden! - 



{==8==} {>>pagina-aanduiding<<}



hastings. 
Zijn verkocht, verraden, 
Verachtlijk voortgesleurd, met ketens overladen, 
Eer nog de heldenvuist, kon grijpen naar het zwaard, 
Voor 's vijands borst, des noods, voor de eigen borst bewaard. 
Slechts Dudley is 't ontvlucht. 




elisabeth. 
Heeft men uw naam vernomen. 




hastings. 
Men kent me als Hastings, niet als.... 




elizabeth. 
Zwijg 




hastings. 
Ik zal 't ontkomen 
Maar wat zegt mijn behoud bij 't uwe Elizabeth 
Ik heb genoeg geleefd, als ik uw leven red. 
Maria kent uw schuld; haar raden zijn vergaderd, 
Maar eer de beulenstoet, die ze op u afzendt, nadert; 
Ontvoert mijn krijgsros, reeds gezadeld staat het daar, 
Op vlugge' en rappen voet, u 't dreigend doodsgevaar. 




elizabeth. 
Genoeg Sir Hastings! Gij zijt wreed en onrechtvaardig, 
'k Ben zoo veel liefde niet, maar toch meer achting waardig. 
Denkt ge uw Elizabeth een eervergeten vrouw, 
Die gaarne 't leven, voor een laagheid, koopen zou? 
Die den geliefde, die ze méér mint dan haar kroonen, 
Zijn moed en trouw, met schande en armoe wil beloonen; 
Of bij ontdekking, hem doet deelen in haar lot, 
Hem op den houtmijt werpt of meêsleept naar 't schavot. 




hastings. 
Is dat uw liefde? neen 't is wreedheid... op te geven 
Wat mij het dierbaarst is! ... Gij spilt het kostbaar leven, 
Elizabeth! ... want ieder polsslag dien gij draalt 
Is reeds een voetstap door uw beulen ingehaald. 



{==9==} {>>pagina-aanduiding<<}



elizabeth. 
Vlucht daarom Hastings... ik heb kracht om 't leed te dragen... 
Wanneer 'k u veilig weet, van elk gevaar ontslagen; 
Denk slechts aan uw behoud... vaarwel Geliefde! vlied.... 
Vergeet Elizabeth; maar neen vergeet haar niet. 




hastings. 
Mevrouw! ik heb te lang mijn plicht als man vergeten; 
De stem gesmoord van mijn beschuldigend geweten, 
Dat me aanklaagt van verraad aan vriend en bondgenoot, 
Die 'k laf verlaten heb in 't aanzicht van den dood. 
Daardoor bleef ik gespaard; terwijl Mariaas woede 
Den trouwen vriend, wellicht gegeesseld tot den bloede, 
Met duivlenwellust op den folter spannen doet. 
Ik ware onteerd, hadt gij mij niet geboden, moed 
En wil te breidelen; ik gehoorzaamde uw bevelen, 
Met schaamte en weerzin; maar waarom zou 'k 't u verhelen, 
Met die geheime hoep, dat ik, als Flips verwon, 
Mijn dierbre Elizabeth te beter redden kon. 
Gij stelt die hoop te leur; maar 'k zal mijn misgrijp boeten, 
Met opgeschroefd vizier, het nakend onheil groeten; 
Ik red, het huichlen moe, mijn gade en Koningin, 
Of spring, is dat haar doem, met haar den vuurgloed in. 




elizabeth. 
Neen Hastings! ik beveel... niet langer moogt gij toeven. 




sussex. 
Mevrouw! wat Hastings wordt ontzegd, zal ik beproeven; 
Mijn zwakke hand, leide u ter voorgeschreven baan. 
'k Wil worstelen met 't gevaar, u redden of vergaan. 




elizabeth. 
Gravin! dat aanbod is een scherp verwijt.... 'k Miskende 
Uw moed! ik snood ondankbare! ik verdien de ellende 
Mij op het hoofd gehoopt. Gij wilt!.,.. uw ouderdom 
Verbiedt, .... 



{==10==} {>>pagina-aanduiding<<}



sussex. 
Sir Hastings werpe mij zijn mantel om, 
Dat kleed geeft moed en kracht. 




hastings, 
tot Elizabeth. 
Nog kunt ge op redding hopen.... 
Vlied aanstonds kustwaarts heen en Frankrijk staat u open; 
Gij weigerdet mijn hulp, volg haar dan, die 'k weleer 
Mistrouwd heb en veracht, maar thands bewondren leer. 
Gewoekerd met den tijd! mijn moedig ros bestegen, 
Gerend naar Rumford, waar mijn landgoed is gelegen, 
Ge u bergt; tot ons een sloep te Dover afgehuurd, 
Uit dit ongastvrij land naar beter streken stuurt, 
Geeft ge aan dien wensch gehoor? 




elizabeth. 
Ik wil mijn leven sparen, 
Als gij me zweeren wilt ook 't uwe te bewaren; 
Dat niets, geen woord, geen wenk, uw, mijn geheim verraad! - 
Dat Londen Hastings leer' vergeten.... 




Derde tooneel.

De vorigen, gage.


gage, 
van het balkon springende. 
't Is te laat. 




elizabeth. 
Wie is die mensch? 




hastings. 
Mariaas spie. 




sussex. 
Wij zijn verloren.... 




gage. 
Het doet mij leed dit onderhoud zoo ruw te storen: 
Ik vraag verschooning 



{==11==} {>>pagina-aanduiding<<}



hastings. 
Zwijg spion; neen deze toon 
Is te onnatuurlijk. Zijt gij 't huichlen ook gewoon, 
Ik zie door 't masker heen.... 




gage. 
Gewis; ik kan mijn trekken 
Niet zoo als gij 't vermocht met vreemde kleuren dekken. 
Helaas! Milord.... maar neen Sir Hastings 't is beslist, 
Gij overtreft John Gage in veinzerij en list. 




elizabeth. 
God! hij weet alles, zelfs zijn naam... 




hastings. 
Gij durft mij honen 
Ellend'ling 




gage. 
'K wil Milord mijn dankbaarheid betoonen; 
Hij brengt me een rijk geschenk.... 




hastings. 
Den geesselriem? 




gage. 
Zijn hoofd.... 
Waarvoor de Koningin me een goeden prijs belooft. 




elizabeth. 
Afschuwelijk. 




gage. 
Ik moet Milord zijn degen vragen. 
Haar Majesteit.... 




hastings. 
Dat zwaard, het heeft mijn naam gedragen! 
In úwe hand! de greep bleef immer zuiver. 




gage. 
Heer! 
Wees daarvoor onbezorgd - gij draagt het toch niet weer. 

{==12==} {>>pagina-aanduiding<<}

Maar neen, behoud uw zwaard.... ik billijk uw verlangen, 
De kanselier kan 't zelve uit uwe hand ontfangen. 
Hoort gij dat hoefgetrappel? 't meldt zijn aankomst.... 




elizabeth. 
God! 
Koopt goud uw tong? Hoeveel? 




hastings. 
Elizabeth! uw lot 
Hangt aan zijn' dood.... o, de angst doet mij een denkbeeld vormen... 
(Tot Gage, een woest vuur schittert uit zijn oogen.) 
Spion! gij dorst den wolf in 't eigen hol bestormen, 
Het ware u beter, in des afgronds diepsten kolk. 
(Bliksemsnel hem naderend.) 
Ik weigerde u mijn zwaard, maar schenk u dezen dolk. 


(hij stoot hem neder.)


gage. 
Help! ... Moord! ... 


(hij sterft.)


elizabeth. 
Afgrijslijk! ... Moord... het bloed verstijft me in de aâren... 
Die daad klaagt me aan en moet mijn schuldenlast verzwaren... 
Gij, gij zijn moordenaar! maar 'k spreek u vrij van schuld, 
Ons beider heil gebood - gij hebt uw plicht vervuld. 




hastings, 
overdekt hem met zijn mantel. 
Het is een weldaad! ... England heeft een monster minder. 
Lag reeds de laatste zoo doorboord... Geliefde! ginder 
Zie ik het glinstren van kurassen. - Nog is 't tijd. 
Om Gods wil haast u.... 




sussex, 
naar buiten wijzende. 
Zie Elizabeth... 




elizabeth tot hastings. 
Bevrijd 
U zelven. Ik herhaal met nadruk, red u zelven; 
Waarom door mijne vlucht ons beide een graf te delven. 

{==13==} {>>pagina-aanduiding<<}

Mijn poging wordt ontdekt, daar niet de kracht van 't paard, 
Maar slechts cens jagers list en vlugheid 't leven spaart. 




sussex. 
Beproef het, 't is uw plicht. 




elizabeth. 
't Besluit is onverwrikbaar, 
'k Beveel als Tudor; keer naar London weer; beschik daar 
Wat gij voor mij het heilzaamst oordeelt; zwijg maar waak. 




hastings. 
Ik blijf.... 




elizabeth. 
En wie beschermt mij voor Mariaas wraak? 
Wie mocht dat beter dan de gunstling, de onbekenden, 
Die elken aanval weet, en macht heeft af te wenden. 
(Met waardigheid.) 
Maar neen, gij blijft... Sir Hastings, ik veracht den man, 
Die met mij sterven, maar voor mij niet strijden kan. 




hastings. 
'k Vat thands het opzet - maar herroep dat woord; het griefde.... 
Ik ga.... wat niet de vrees vermocht, vermag de liefde. 
Herroep! .... 




elizabeth. 
Mijn Edward! dat verwijt was onverdiend. 




hastings. 
Het is genoeg. Vaarwel.... 




elizabeth. 
Tot weerziens, dierbre vriend. 


(Hastings af.)



{==14==} {>>pagina-aanduiding<<}

Vierde tooneel.

De vorigen, zonder Hastings.


elizabeth, 
hem nastarend. 
Tot weerziens!? Zal ik ooit hem weerzien? Die gedachte 
Is vrees'lijk; maar ik moest.... het lot dat hier hem wachtte, 
Gebood dat scheiden.... Liefde en eerzucht geev' hem moed, 
Geev' kracht aan 't matte lijf en vleuglen aan zijn voet. 




sussex, 
haar beschouwend. 
De minnares vergeet het eigen leed.... God sterke 
't Vernederd opperhoofd van zijn verdrukte kerke, 
Die alles prijs geeft.... 


(Men hoort het gedruisch, eerst naauw merkbaar, allengs luider worden.)


elizabeth 
angstig, met steigenden angst. 
Hoort gij 't joelen? Hoort ge! .... een schot!! 
En hij is 't doelwit.... hij.... Bescherm hem Groote God! 


(Zij luistert; op haar gelaat wisselen hoop en vrees gedurig af; deze toestand duurt eenige oogenblikken; in de verte het gejoel der soldaten.)


Vijfde tooneel.

De vorigen, Lord gardiner.


gardiner tot Sussex. 
Verwijder u Gravin. 
(Ter zijde.) 
Voor 't eerst zie 'k haar verbleeken! 




elizabeth. 
Lord Gardiner bij mij? Wat onheilspellend teeken! 




gardiner, 
scherp. 
't Kan zijn, Mevrouw! 'k bescherm het recht, vervolg de schuld, 
Maar heb altoos bij u, den laatsten plicht vervuld. 

{==15==} {>>pagina-aanduiding<<}

Of thands mijn zending u een onheil moet verkonden, 
Of 't koninklijk bevel, het opontbod naar Londen, 
Te vreezen zij, beslis gij zelv'.... 




elizabeth, 
ter zijde, angstig. 
Is hij gered? 
(Luid tot Gardiner) 
't Verlangen van haar Majesteit is mij een wet. 
Wel ken ik de oorzaak niet, die mij in deze stonde, 
Zoo plotsling oproept voor haar troon. Mij dunkt ik konde 
Op uitstel hopen.... Mij, van 't ziekbed opgericht, 
Voegt rust.... maar zij beveelt. Gehoorzaamheid is plicht. 




gardiner. 
Haar Majesteit dacht u gezond en sterk te aanschouwen; 
Zij bleef onkundig van uw ziekte en mocht vertrouwen, - 
't Is op getuigenis van uwe vrienden - dat 
In 't eind u de oude kwaal voor goed verlaten had. 


(De kreten der soldaten naderen.)


elizabeth. 
Lord Kanselier.... Maar wat gejoel klinkt mij in de ooren? 
Wie waagt de kalmte en rust van 't stil verblijf te storen? 
Straks knalde een schot en thands.... 




gardiner, 
haar strak aanstarende. 
't Schijnt dat die kreet ons meldt, 
Dat 't aangeschoten wild ten leste is neergeveld. 




elizabeth. 
Wat meent gij Gardiner! Hoe! zonder me 't af te vragen, 
Waagt een soldatenstoet mijn erfgoed rond te jagen? 
Waarom.... 




gardiner. 
Vraagt gij dit, die met beemde en bosch vertrouwd, 
Het beste weet, wat wild zich hier verscholen houdt? 
Aan welken vreemd'ling mocht dit huis gastvrijheid schenken? 




elizabeth, 
op hoogen toon. 
Ik vat den zin niet van die woorden.... 'k Wil niet denken, 

{==16==} {>>pagina-aanduiding<<}

Dat gij me iets aantijgt, wat in 't minst met d' eerbied strijdt, 
Dien ge aan een vorstentelg, een Tudor schuldig zijt! 




gardiner. 
Gewis niet.... maar ik mag op rechtstreeksch andwoord hopen! 
Een man is straks dit huis, uw woning, uitgeslopen. 
Meld mij zijn naam.... 




elizabeth. 
Zijn naam? den naam des vreemdlings? Dien 
Gij hier gezien hebt of gemeend hebt hier te zien? 
Waarom dit stil verblijf, van elk een afgesloten, 
Waarom mijn eenzaamheid bevolkt met bondgenoten? 
De vrouw, aan wie men weinig meer dan de adem laat, 
Is wel te vreezen en gevaarlijk voor den staat. 




gardiner. 
Kunt ge ook het grofst bedrog tot mooglijkheid verfijnen, 
Verbergen wat gij zijt, en wat gij niet zijt, schijnen; 
Denk niet dat Gardiner, 't beklaaglijk offer zij, 
Van onbeschaamde list en looze mommerij. 
'k Heb u van kindsbeen af aandachtig gâgeslagen, 
'k Zag toen alreê den kiem die later vrucht moest dragen; 
Mijn blik doorgrondde u; ik voorspelde in 't kind de vrouw, 
Die moeders eerzucht, vaders geestkracht paren zou. 
Reeds toen was 't hoofddoel, u den rijkstroon te verwerven, 
Voor hij ontruimd werd door den dood der wettige erven: 
En werd uw recht bestreên en bleef uw aanhang zwak, 
Uw list vergoedde altoos, wat u aan kracht ontbrak. 
Afvallig van 't geloof, van Romen afgeweken, 
Om daardoor de oproersvaan te hooger op te steken, 
Werd nooit, wat ketter ook Marie den troon betwist, 
Den naam Elizabeth ter monsterrol gemist. 
En zulk een vrouw noemt zich onwaardig afgesloten? 
Waar' ze ook in de eenzaamheid van elk op aard verstoten, 
't Is de eenzaamheid, die voor den zwakke een pijnbank heet, 
Waar uw onbuigbre geest het best zijn plannen smeedt. 

{==17==} {>>pagina-aanduiding<<}

Weer hebt ge als onderdaan uw Koningin verraden; 
Gij bergt den bondgenoot, die deel heeft aan uw daden; 
Uw schuld vermeerdert.... beef voor de aanklacht.... maar ik slijt 
In nutteloos gesprek mijn al te kostbren tijd. 
(Koud.) 
Maak u gereed, Mevrouw, naar Londen te vertrekken; 
Omsluijer hier uw schuld, dáár weet men ze op te dekken, 
(Naar het balkon gaande en den mantel, die Gage verbergt, opheffende.)


(Tot Elizabeth.) 
Wat zie ik! Gage! ... vermoord! ... Ontkent gij nog? ... Misschien 
Heb ik des vreemdlings vlucht alleen gemeend te zien! 
Wie is de moordenaar? 




elizabeth. 
Ik ben 't.... die mensch drong binnen, 
Om voor den Kanselier berichten in te winnen. 
Hij dorst mij honen! mij verguizen! ja wellicht 
Had hem zijn meester zelf op 't handwerk afgericht, 
Gij, die me straks zoo waar geteekend hebt, naar 't leven, 
Bevroedt ook de uitkomst.... Ik, tot waanzin aangedreven, 
Vergat in mij de vrouw.... 'k Ontrukte hem 't geweer, 
En stiet, met eigen hand, den vuigen lastraar neêr. 




Zesde tooneel.

De Vorigen, Sir williams.


gardiner. 
Is hij gevangen? 




williams. 
Ons ontkomen Hoog eerwaarde! 




elizabeth. 
(De blik ten hemel heffend.) 
Gered! .... 




williams. 
Het lot ontvlucht dat gij voor hem bewaarde; 
Want de verrader heeft zich zelf beloond. Gij weet 
Dat ik mijn ruiters van de paarden zitten deed, 

{==18==} {>>pagina-aanduiding<<}

Om fluks door weide en bosch den vluchtling na te rennen; 
Nog mocht het scherpziend oog zijn vormen onderkennen; 
'k Zond hem een kogel toe - hij heeft het doel gemist, 
Maar is hem na aan 't hoofd de slapen langs gesist. 
Wij stoven voort - 'k beken 't, die mensch waar' wel te duchten, 
Als hij te strijden wist, zoo als hij wist te vluchten, 
Daar hij, bij elken drang een nieuwen greep bedacht. 
Die grond verliezen deed en op den dwaalweg bracht. 
Wij naderden in 't eind - en zijn verflaauwde schreden, 
Verrieden matheid.... was hem 't keeren afgesneden, 
Een stroom lag vóór hem, die door elk vermeden wordt, 
Wijl hij in dollen vaart den Theems in de armen stort. 
Zijn schuimend golfgeklots dreigt ieder met vernieling, 
Die, onbezonnen, zich dorst wagen in zijn wieling; 
Den vluchtling bleef geen keus.... hij sprong in 't stroombed af, 
Hij zocht zijn redding dáár en vond er wis zijn graf. 


(Elizabeth moet gedurende dit verhaal door hare levendige mimiek, hare hoop, dan hare vrees, eindelijk hare ontzetting schetsen.)


gardiner. 
Gij waart getuige van zijn dood.... 




williams. 
Wij hoorden 't zwoegen, 
De duisternis verbood te zien, het heigend ploegen 
Des drenk'lings - 't scheen zijn doodstrijd - 't klonk ons schril in 't oor, 
Dat langzaam zwakker wer den wegstierf voor 't gehoor. 




elizabeth. 
Geliefde! .... 




gardiner. 
Hoe! laat ge u 't geheim aldus ontglippen, 
De schrik wringt dan in 't eind de grendels van de lippen? 
Vanwaar de ontroering die u aangrijpt? 




elizabeth, 
in doffe wanhoop. 
Dood.... die smart 
Boog meer dan mensch misschien, zij brak een stalen hart. 


(Zij zijgt neer.)
Einde van het EERSTE BEDRIJF.




{==19==} {>>pagina-aanduiding<<}

II. Hoe is zijn naam?


{==20==} {>>pagina-aanduiding<<}

Personen.


Maria Tudor.

Filips van Oostenrijk.

Elizabeth Tudor.

Lord Kingston.

Lord Gardiner.

Sir Williams.

Lord Pembroke.

Lord Clinton.

Lords en Wachten.




{==21==} {>>pagina-aanduiding<<}

Eerste tooneel.

Een zaal in Whitehall, ter linkerzijde een leunstoel en een voetschabel van ebbenhout; het kussen is karmozijn rood met koorden en kwasten van gouddraad, waarop het wapen van Engeland en de leliën van Frankrijk op een azuur-blaauw veld zijn geborduurd, naast den leunstoel een lager gestoelte. Lord Pembroke en Clinton in gesprek op den voorgrond; verscheidene lords in gesprek op den achtergrond met sir Williams.


clinton. 
Elizabeth gevat.... 




pembroke. 
En zoo ik vrees verloren, 
Verloren voor het rijk dat Spanje moet behooren. 




clinton. 
Spreekt zachter.... Spanje is alvermogend.... Denkt gij haar 
De stoute samenzweerster thands verschalkt? 't is waar, 
Haar schuld spreekt luid, maar eens werd ze op Filips verlangen 
Gespaard, bevrijd.... 




pembroke. 
En thands is ze op zijn raad gevangen; 
Gelooft ge in ernst, dat hij een Tudor redden zal? 
Flips stapte in domino, te Southampton aan wal. 
Zijn eerst verzoek was háár bevrijding.... om die bede 
Achtte elk hem.... Vrede was zijn leuze, hij bracht vrede, 
In Spaanschen zin.... 




clinton. 
En vond een waardige ega... Maar 
Wat voordeel, wat gewin, brengt hem de dood van haar? 

{==22==} {>>pagina-aanduiding<<}

Hij erft den troon toch nooit.... 




pembroke. 
Weet gij hoe Flips durft erven? 
Eerst moet dit land, zijn hoop, zijn troonopvolgster derven; 




clinton. 
Neen, onze voorspraak bij Maria.... 




pembroke. 
Baat niet meer; 
Wel hebben wij Marie op 's vaders zetel neêr- 
Gezet, en haar geschoord toen alle haar verlieten; 
Maar zullen nooit het loon voor onzen trouw genieten, 
Zij haat ons beide, want we ontdekken al te stout, 
Wat 's hoov'lings zoet gevlei voor haar verborgen houdt. 
Ook is de dankbaarheid, te zwaar een last voor vorsten. 
Haar opgekropte spijt, waar' lang reeds uitgeborsten, 
Als ze ons gevaarlijk wist.... thands dreigt ze alleen den man, 
Door wien ze een troon verkreeg, maar niet verliezen kan. 
Het is een Gardiner de felle Ketterjager, 
En ook de vlasbaard haar geliefde slippendrager, 
Lord Kingston die haar gunsten veilen, 


(Deze woorden luide geuit doen Williams naderen.)


williams. 
Weet Milord! 
Dat al te ruwe spot meest mild vergolden wordt. 




pembroke, 
bijtend. 
(Al de Lords verzamelen zich om dezen.) 
Sir Williams hier! en ongedeerd 't gevaar ontkomen! 
Ik heb met vreugde uw schittrend wapenfeit vernomen, 
'k Zag gister d'uittocht van uw bende.... toegerust 
Als landde Frankrijks heir op onze ontbloote kust. 




williams. 
Ik wil die taal den ijverzuchtigen vergeven, 
Die zelf zich de eer had toegedacht.... 



{==23==} {>>pagina-aanduiding<<}



clinton. 
Welke u verheven 
Verheerlijkt heeft; maar staak die twist, die schamperheid; 
Verklaar veeleer 't gerucht, gants Londen door verbreid, - 
't Schijnt me ongelooflijk toe - dat zich den eedgenoten 
Een edelman van d' eersten rang had aangesloten, 
Die bij Elizabeth op heeter daad betrapt, 
Door u gevangen werd, maar later is ontsnapt. 




williams. 
Men mengt de waarheid immer kunstig met de logen. 




clinton. 
Verklaar u.... 




williams. 
't Is mij zelv' stikdonkren nacht voor de oogen 
Als 'k die gebeurtenis herdenk! Die eedgenoot 
Is mijn gevangne niet geweest, maar 'k dacht hem dood; 
Hij, door mijn krijgsbende achtervolgd, ter vlucht gedrongen, 
Is, in vertwijfeling, den stortvloed ingesprongen; 
Hij moest verloren zijn waar' hij een mensch geweest. 
Lord Clinton! ik heb nooit een sterveling gevreesd, 
Maar 'k schuw de tooverij en Satans zwarte treken; 
Naauw gaf Lord Gardiner tot d' aftocht mij het teeken, 
Of 'k zag des vluchtlings vorm door velen mede aanschouwd, 
Zich snel verbergen in de slingers van het woud. 




pembroke. 
Hoe wonderbaar! maar 'k moet mijn ongeloof belijden; 
Gij keerdet weer in zegepraal.... verhit van 't strijden, 
Heeft 't opgewonden brein, de ontvlamde moed misschien, 
U achter elken boom een vluchteling doen zien. 




williams, 
naar zijn zwaard grijpend. 
Lord! ... 




een kamerheer. 
Hare Majesteit 





{==24==} {>>pagina-aanduiding<<}

Tweede tooneel.

De vorigen, maria tudor, gevolgd door gardiner.


clinton, tot pembroke. 
Wat stroefheid in haar wezen, 
Wat strakke blik! ... Ze is immer zóó het meest te vreezen. 




pembroke. 
Wat wankelende gang, hoe neemt ze in krachten af, 
Gelukkig vaderland! zij wachelt naar het graf. 




maria, 
statig en plegtig, den kring rondziende. 
Lord Kingston! ... Men ontbie hem hier.... Baronnen! 
Weer is de muiterij den stouten kamp begonnen; 
Ze wapent tegen mij het heilloos kettrenbroed; 
Verraders aan mijn hof en zelfs vermaagschapt bloed. 
Na eene pauze. (Kingston voegt zich bij den kring.) 
Wellicht bergt ge in dien kring den snooden samenzweerder, 
Voor 't oog een zoon der kerk, in 't hart een kerkonteerder, 
Getrouwen onder u! hoort Tudors, hoort Gods stem, 
Omringt uw Koningin, beschermt haar tegen hem. 
Mijn taak wordt zwaar, Milords! ik heb om kracht gebeden; 
'k Heb steeds met goeden moed, den grooten strijd gestreden. 
Altoos, ik noemde 't plicht, een zwaar maar heilig werk, 
Het onkruid uitgeroeid, dat opwies in Gods kerk. 
Ik dacht mij 't doel nabij, ik dwaze, ik zinnelooze! 
'k Zie 's Heeren heiligdom, belegerd door den booze, 
Mijn zetel aangerand op recht en wet gegrond, 
De ontaarde Elizabeth met ketters in verbond. 




kingston, 
voortredende. 
Mevrouw! ... (ter zijde.) Wat aanblik! ... 't bloed verstijft me in pols en ader; 
Uw hoog bevel... 




maria. 
Gij toefdet lang, Milord! tree nader, 

{==25==} {>>pagina-aanduiding<<}

Gij weet dan niet, wat hier uw Koningin omgeeft, 
En dat ze meer dan ooit uw bijstand noodig heeft? 
Dat een verrader.... 
(Kingtons bleek gelaat aanschouwend.) 
maar hoe koortsig tint'len de oogen, 
Die ingevallen wang, met loodkleur overtogen, 
Duidt krankheid aan.... 'k heb reeds voor lang uw kwaal bespied; 
Is 't eerzucht die u kwelt? 




gardiner. 
Lord Kingstons zielsverdriet 
Doet al te vaak helaas! ons de eer zijns bijzijns derven, 
En hem in de eenzaamheid, om Londens vesten zwerven, 
Hij vliedt het hof, maar op dien stillen wandeltocht, 
Laat hij, - zoo wil 't gerucht - geen landhoeve onbezocht. 




kingston. 
Gij stelt wel veel belang in mijn geringste daden: 
De Kanselier, zoo 't schijnt, met zorgen overladen, 
Vernedert zich tot hoofd van een spionnenschaar, 
Begluurt de schreden van den stillen wandelaar. 




maria. 
Zwijg.... Gardiner doet wel die levenswijz' te wraken; 
Waarom voor de eenzaamheid genoegens te verzaken, 
Die nog uw leeftijd eigen zijn.... Lord Kingston, ik 
Verlang van u ten minste een opgeruimden blik. 
Maar doen we 't onderzoek naar 't groot geheim beginnen: 
't Belang van kerk en staat gebiedt het... (tot Gardiner) Lei haar binnen. 


(Pauze.)



{==26==} {>>pagina-aanduiding<<}

Derde tooneel.

De vorigen, elizabeth.
Deze treedt statig maar langzaam voort: haar oog dwaalt langs de rei der edelen; zij ziet Kingston, een blos van vreugde kleurt haar gelaat. Zij verraadt schier hare vreugde; deze toestand duurt echter slechts een oogenblik. Aller oogen zijn op haar gevestigd.


elizabeth, 
tot voor den troon gekomen. 
Maria riep Elizabeth.... 




maria. 
Wat trotsche waan! 
De Koningin ontbood de muitende onderdaan, 
Die haar bezworen plicht dorst schenden; te vermetel 
De wettige oppermacht wou bonzen van den zetel; 
De ketterin, die 't heiligst aanrandt, ja Gods Zoon, 
In 't loochnen van zijn leer, durft lastren op zijn troon. 




elizabeth. 
Die aanklacht is wel zwaar... 'k Hoop voor uw eigen vrede, 
Dat gij nooit keeren moogt op de eens gezette schrede; 
Dat de onpartijdigheid mijn misdaad wikte en woog 
En u voor bittren spijt en wroeging sparen moog'. 




maria. 
Vermeet'le! in stede van 't oodmoedig schuldbelijden, 
Bestrijdt gij onbeschaamd, die aanklacht van ter zijden, 
En twijfelt ge of uw schuld wel goed bewezen zij. 
Ontkennen baat niet meer, de bende in uw soldij 
Ontdekte uw misdaad, en waartoe gij waart verbonden; 
De lijst in Dudleys huis, bij zijn vertrek, gevonden, 
Geeft elken schuldige aan; slechts één heeft zich bediend 
Van valschen naam en rang... wie is hij? 




elizabeth. 
't Is mijn vriend, 
Die me in mijn ballingschap getroost heeft en mijn dagen 

{==27==} {>>pagina-aanduiding<<}

Van zielsmart heeft gekort... hij heeft den naam gedragen 
Van Hastings... hij is dood... 




maria. 
Gij liegt... hij is gered... 
Hij leeft nog, meld zijn naam of beef Elizabeth. 




elizabeth. 
Zijn naam is Hastings.... 'k weet geen andren! Hij zou leven! 




maria. 
Die naam zij met geweld uw boezem uitgedreven! 
Ik wil hem weten... hoort ge? ik wil! Onkuische vrouw! 
Gij wordt van moeders kant uw afkomst nooit ontrouw; 
Als zij, brengt gij dit rijk de tweedracht, alle kwalen 
Uit ketterij geteeld... Als zij, leert ge af te dwalen 
Van eer baarheid en goede zeden... Haar gelijk 
Zijt ge ook ten allen tijd aan goede vrienden rijk. 




elizabeth. 
'k Wil geen beleediging met eigen munt betalen, 
Hoe diep ze ook grieft. Zij viel door hofkabalen, 
Wier naam gij vuil bevlekt, wier wandel gij verdoemt, 
Maar die een treurend volk nog mart'laresse noemt. 
Was in uw dweepziek hart niet elk gevoel verbasterd, 
Gij hadt het kind, in 't beeld der moeder, niet gelasterd; 
o 'k Zweer 't bij 't heilig kruis! als gij haar dochter waart, 
'k Had u, uit menschlijkheid, die levensschets bespaard. 
Wat zeg ik! welk een woord, doe ik in Whitehall hooren! 
't Woord menschlijkheid is toch een wanklank in uw ooren! 
Het is een vreeslijk woord, waarvoor Maria beeft, 
Die elken stap haars voets met bloed geteekend heeft. 




maria. 
Uw overmoed wordt razernij! - Gij kunt vergeten, 
Dat Englands Koningin, ter vierschaar is gezeten, 
Dat ze oppermachtig is, en gij zijt aangeklaagd? 




elizabeth. 
o Neen; 'k eerbiedig haar, die Englands rijkskroon draagt. 

{==28==} {>>pagina-aanduiding<<}

En heeft mijn vrije taal de Koningin beleedigd, 
Zij heeft mij uitgedaagd, ik heb me alleen verdedigd. 
Zij heeft onbillijk mij het aangeboren recht, 
Als bloedverwant der kroon, bij 't bits onthaal ontzegd. 
En eischt zij dat ik haar als Hendriks dochter huldig, 
Ik draag den eigen naam; ook mij is ze achting schuldig. 




maria. 
Gij draagt den eigen naam? Mijn naam? wie gaf u dien? 
Mijns vaders minnarije met Bolein misschien? 
Of durft gij nog den band, die bij mijn moeders leven, 
Door ketters werd geknoopt, den naam van huwlijk geven? 
Neen, Rome sprak zijn doem, - de dochter van Bolijn 
Kan Eng'land nimmer meer dan Hendriks bastaart zijn. 




elizabeth. 
Ik Hendriks bastaart? ik! Gij zocht, en hebt gevonden 
De zwakste plaats van 't hart, dat gij zoo gaarne wonden 
Verscheuren wildet... Maar, ofschoon ik met mijn bloed 
Dit woord van bitterheid misschien betalen moet, 
Als dochter van Bolein zal ik mijn moeder wreken, 
En zij 't de laatste maal, tot u de waarheid spreken. 
Ik heb op 's vaders knie, in deze zaal getroond; 
'k Werd hier, op zijn bevel, als erfgenaam gekroond; 
Toen waart gij bastaart, en een balling, diep ellendig, 
Want de echt, waar gij uit sproot, was onecht, was bloedschendig. 
Ja, was het ons, naar recht en billijkheid gegaan, 
Ik had hier niet voor u, maar gij voor mij gestaan. 




maria 
opstaande. 
Hebt gij 't gehoord Milords! Lord Kanselier wij stellen! 
De muit'ling in uw' hand. Gij zult het vonnis vellen, 
Vereenigd met de pairs. Sir Williams voer haar heen, 
Voort naar den Tower... Voort... 
(Elizabeth en Williams af.)


Na een oogenblik zwijgens. 
Milords! laat ons alleen. 


(De Lords af.)



{==29==} {>>pagina-aanduiding<<}

Vierde tooneel.

maria, gardiner.


maria. 
Lord Kanselier! ik wil uw streven en uw werken 
Als rechter van Elizabeth in niets beperken; 
Ze is ketterin en bovendien ze is deelgenoot 
Van 't eedgespan. Die dubble misdaad eischt - 




gardiner. 
Den dood. 




maria. 
Zoo zij 't... 




gardiner. 
Vervuld wordt dan in 't eind de wensch van allen 
Die nog de moederschoot der kerk niet zijn ontvallen. 
Vergeefs wordt toch den boom, èn tak èn kruin gesnoeid, 
Zoo niet de wortel wordt gekapt en uitgeroeid. 




maria. 
Ja Gardiner! ze sterv'... Mocht God mijn dagen rekken, 
Tot ik mijn England heb gereinigd van zijn vlekken. 
Nog heeft de waarheid niet alom gezegepraald. 
Heeft menig ketter ook de schuld met bloed betaald, 
't Schijnt, dat het dwaalgeloof door velen wordt gehuldigd, 
Dat niet hun aantal dunt, maar staâg vermenigvuldigt. 
Misschien is wel mijn zwakheid de oorzaak, die het kwaad 
Nog met te slappe hand, te krachtloos tegengaat. 
De zwakheid heeft altoos de ketterij bevoordeeld. 
'k Herstel wat ik misdreef. Is Cranmer reeds veroordeeld? 
Hij, die men hier te recht, den vriend van Luther noemt. 




gardiner. 
Uw raad sprak 't vonnis uit, hij is ter dood gedoemd, 
Met Staunton, Udal en Throgmorton, die beroerders 
Van Kerk en staat... 



{==30==} {>>pagina-aanduiding<<}



maria. 
Werd u de naam des hoofdaanvoerders, 
Die zich zoo sluw 't gevaar onttrok, beleden! 




gardiner. 
Neen, 
Dien naam weet Dudley en Elizabeth alleen. 
De eerste is ontvlucht, de laatste zal halstarrig zwijgen; 
Van de and'ren, schoon gevat, kon ik geen licht verkrijgen, 
Hoe ook de pijn hun leden wrong, 't bleef aller woord, 
Wij hebben hem gezien, noch ooit zijn stem gehoord. 
‘Hij gaf aan Dudley en slechts mondlings zijn bevelen, 
‘Die deze op d'eigen naam aan allen meê moest deelen; 
‘Maar bleef zijn naam ook onbekend, wij merkten ras 
‘Dat die vermomde vriend, een goede hoofdman was. 
‘Hij gaf een teeken, en de hoeve werd verlaten 
‘Eer zij omsingeld werd door spiën en soldaten. 
‘Hij gaf een wenk en waar verdwenen, hoe verspreid, 
‘Men keerde weer op 't pad en toefde in veiligheid 
Die taal uit zulk een mond gehoord, sterkt me in 't vermoeden, 
Dat hij een man van aanzien is.... 




maria. 
Kunt gij bevroeden, 
Wie 't hier zou kunnen zijn. Uw oog is scherp.... 




gardiner. 
Mevrouw! .... 
Wanneer ik sprak.... ik vrees.... mijn los vermoeden zou 
Uw toren wekken.... 




maria. 
Spreek. 




gardiner. 
Toen Williams bende 
Haar in bewaring nam, ontvluchtte de onbekende, 
Die, zoo ik aan haar angst en droefheid merken mocht, 

{==31==} {>>pagina-aanduiding<<}

Haar dierbaar was. Hij heeft dus dikwerf haar bezocht. 
En hier aan 't hof wordt mede een jongeling gevonden, 
Die, naar 't bericht van mijn spionnen, steeds om Londen 
In de avondscheem'ring heendwaalt.... 




maria. 
Hoe! Lord Kingston! Hij 
Zou 't zijn? hij! Wat gedachte! Zou die jongling mij 
Bedriegen, heulen met den vijand! mij verraden! 
Hij! dien 'k gekoesterd heb, met weldaân overladen! 
Hij mij ontrouw.... neen ik geloof aan dankbaarheid.... 
Hij is het niet... misschien heeft de afgunst u verleid, 
Om dien benijden knaap bij mij verdacht te maken; 
Gij doet hem, naar ik merk, door spiën trouw bewaken; 
Wijl gij zijn vijand zijt, werpt gij op hem dien blaam; 
Gij hebt mij niet gediend door 't noemen van zijn naam. 




gardiner. 
'k Vraag Uwe Majesteit verschooning. Ik beschouwde 
't Een los vermoeden... Stephen Gardiner vertrouwde 
Op uw bevel, dat hem tot spreken dwong... maar zwijgt 
Tot hij bewijzen kan wat hij heeft aangetijgd. 


(Gardiner vertrekt.)


Vijfde tooneel.

filips van oostenrijk, maria.


filips. 
Mevrouw... 




maria. 
Hoe! wordt mij Heden nog 't geluk beschoren 
U hier te zien... Ik had alreê de hoop verloren. 
'k Zocht straks vergeefs... 'k Ben ook geen druk bezoek gewoon, 
Ik heb toch niet Filips maar slechts des Keizers Zoon 
Tot echtgenoot... Van waar dit afzijn? 



{==32==} {>>pagina-aanduiding<<}



filips. 
Bezigheden... 




maria. 
Die u den plicht van echtgenoot vergeten deden. 




filips. 
'k Schreef brieven aan den Keizer. 




maria. 
Hebt gij niet gehoord 
Hoe 't oproer, in ons rijk den vrede heeft gestoord 
En mij bedreigd heeft? 




filips. 
Had zij Flips gehoor gegeven, 
De Koningin Maria Tudor zou niet beven, 
Maar's eedlen opstand of oproerig volksgejoel, 
Een middel heeten tot bereiking van haar doel. 
Mijns vaders voorbeeld had haar eenmaal kunnen leeren, 
Hoe men in veiligheid zijn landen kan regeeren. 
Toen hij de Spaansche kroon op 't jonglings hoofd ontfing, 
Zag hij zijn zetel, afgesloten door een kring 
Van eedlen, stout, weerbarstig, trotsch op rechten, 
Die hij de zijne noemde en aan zijn kroon zou hechten. 
Hij deed den eersten greep; en wat hem werd betwist, 
Verkreeg hij voet voor voet, door strengheid of door list. 
Hij schuwde 't oproer niet, maar hitste 't in zijn staten; 
Want ieder die aan hem de zegepraal moest laten, 
Verloor een deel zijns rechts; hij zette 't door, tot dat 
De rijkste Kastiliaan niets meer te geven had. 




maria. 
Filips! waar' steeds die raad mij onbekend gebleven. 




filips. 
't Is wel... uw zuster wordt de misdaad aangewreven 
Van deelgenoot te zijn... 



{==33==} {>>pagina-aanduiding<<}



maria. 
Haar schuld is openbaar, 
Zij is gevangen... 




filips. 
Wat besluit gij over haar? 




maria. 
Gij vraagt dit... en gij kent Maria en haar zuster! 
Haar dood maakt mij, maakt u op Eng'lands troon geruster. 




filips. 
Mij, mij op Englands troon? vergeet ge uw parlement, 
Dat slechts een Koningin, maar hier geen Koning kent? 
Mij doet haar dood geen dienst, maar ondienst... En uw gade 
Komt Eng'lands Koningin, behoud en lijfsgenade 
Voor de oproerling verzoeken. 




maria. 
Hoe? .... vraagt mijn gemaal? .... 
Neen, neen, gij schertst gewis - 't is u niet ernst die taal. 




filips. 
Filips schertst nooit; en mocht hij 't immer doen na dezen, 
Hij geeft zijn woord Mevrouw! 't zal nooit in England wezen. 
'k Herhaal u mijn verzoek. - 




maria. 
Gij vraagt haar lijfsbehoud. 
Gij hebt haar steeds gehaat! .... Die haat is ras verflaauwd. 
Misschien, 't verraadt gewis uw staatkunde en uw oordeel, 
Dat altoos zeker ging, zich spitste op 't meeste voordeel, 
Is de eenmaal felle haat in liefde wel verkeerd. 
Ze is jong en ik ben oud, door zorgen uitgeteerd, 
Mijn dagen zijn geteld, mocht gij haar hand verkrijgen, 
Gij zoudt ten tweeden maal dien schoonen troon bestijgen. 
Maar gij verrekent u.... 




filips, 
trotsch. 
Maria! bij dien hoon, 

{==34==} {>>pagina-aanduiding<<}

Vergeet gij d'Infant en den rijken Keizerszoon, 
Wiens roeping 't is, een' halve waereld te regeeren; 
Hij zal, tot zulk een prijs, uw Eng'land nooit begeeren; 
Het belge u niet Mevrouw, maar 't nietig plekjen aard, 
Is Don Filips, geen knieval voor uw Zuster waard. 
En 't best bewijs daarvoor, is, dat ik thands uw Staten, 
Waarin ik reeds te lang vertoefd heb, ga verlaten. 




maria. 
Verlaten! wreede man! begrijpt gij niet dat 't woord, 
Zoo koud uw mond ontglipt, mij pijnigt, mij vermoordt? 
Verlaten! weet gij niet dat alle mij verlaten, 
Wijl ik u trouw ben.... dat mijn edelen mij haten, 
Wijl ik u lief heb! .... en hun haat is wel gerecht. 
'k Vervulde trouw mijn plicht als echtgenoot, maar slecht 
Als Koningin.... wat zeg ik! Ja, 't is bittre waarheid! 
Die me in dit oogenblik met onverdoofbre klaarheid 
Voor oogen staat.... Man! is uw gouddorst nooit gestild? 
Ik heb voor u alleen millioenen schats verspild, 
'k Heb daarvoor eerst mijn eigen schatten afgezonderd, 
Toen niets mij oov'rig bleef, mijn Eng'land arm geplonderd; 
En zóó beloont gij.... Infant ik ben Koningin 
En gij zijt onderdaan.... gij blijft - 




filips. 
Mijn gemalin, 
'k Ben niet ondankbaar... Ik erkende altoos uw streven, 
Om zooveel in u was, mijn eischen toe te geven; 
Bleef veel wat 'k wenschte ook onvervuld - ik merk niet aan, 
Wat gij hadt moeten doen, maar wat gij hebt gedaan. 
En gaarne sleet ik hier mijn dagen aan uw zijde, 
Als mijn verblijf bij u, de klove niet verwijdde, 
Die ik gedempt dacht, door ons heuch'lijk echtverbond; 
Uw muitend volk betwist mij elken voetstap grond. 
De wet, die mij als erfgenaam heeft voorgedragen, 
Is door uw parlement stoutmoedig afgeslagen; 

{==35==} {>>pagina-aanduiding<<}

Ik haat, ik vrees een volk, dat tucht noch band gewoon, 
Thands met uw scepter speelt, straks dartelt met uw kroon. 
Ook vind ik, 't is misschien 't gevolg van 's adels pogen, 
(Het doet mij leed Mevrouw!) me ook in uw hart bedrogen.... 
Ik heb uw gunst verbeurd.... gij hebt mij diep gekrenkt 
Door 't weig'ren van die bede.... 




maria. 
Is 't Flips die mij verdenkt.... 




filips. 
'k Vroeg voor Elizabeth en.... 




maria. 
Zij verdient mijn toren, 
Gij steunt haar, en zij heeft.... 




filips. 
Met Dudley saamgezworen; 
Maar gij vergroot haar schuld; hoe wonderbaar het schijn, 
Waart gij Elizabeth, zij zou Maria zijn. 
Ja zij heeft recht op uw genade.... 'k vraag haar leven! 
(Haar aanstarend, als op andwoord wachtend, na eene pauze.) 
En bovendien.... onze echt is kinderloos gebleven, 
En sneeft Elizabeth, dan volgt na uwen dood, 
Maria Stuart op, die 'k gaarne buitensloot. 
In Frankrijk opgevoed, de vijand van mijn' vader.... 




maria. 
Hou op; ik weet genoeg, verklaar u slechts niet nader, 
Gij dringt gewis niet verder aan.... Filips! die troon 
Erft Stuart noch Elizabeth.... ik heb een zoon. 




filips. 
Een zoon! gij hebt een zoon!! .... 




maria. 
't Is onbekend aan allen; 

{==36==} {>>pagina-aanduiding<<}

Toen mij te Kimbolton mijn moeder was ontvallen, 
Sleet ik in droeve rust mijn dagen.... Eens bezocht 
(Schoon niemant, wie 't ook zij, Maria naadren mocht) 
Een edelman, Lord Wright, mijn toevluchtsoord. Hij woonde 
In mijn nabijheid.... 't hof waar toen de dwaling troonde 
Was hem ontzegd. Hij was een balling zoo als ik. 
Ik vatte vriendschap voor hem op van d' eersten oogenblik. 
Die vriendschap werd in 't jeugdig harte liefde.... Ik waagde 
Een stouten stap.... wij huwden.... een verspieder klaagde 
Ons bij den Koning aan. Men nam mijn echtgenoot 
Gevangen.... Spoedig werd ik weduw.... na zijn dood 
Baarde ik een zoon.... Hij werd me ontrukt door mijn verraders. 
Zijn lot bleef me onbekend.... want op bevel mijns vaders 
Werd allen 't zwijgen opgelegd.... zij hielden d' eed.... 
En toen het recht, mij 's vaders troon beklimmen deed, 
Was reeds de dood mijn wraak vooruitgesneld. Maar heden 
Toen ik mijn bidkapel alleen was ingetreden, 
Werd mij het leven van dien zoon bericht. Ik vond 
Een perkamenten rol, waarop geschreven stond: 
‘Lord Wright, uw zoon, Maria Tudor! is in leven.’ 




filips. 
En is met dat bericht die zoon u weer gegeven? 
Kent gij den man die u die tijding bracht? Mevrouw! 
Een ijdle hoop wiegt u in slaap; en daarom zou 
Ik afstaan van mijn eisch? al werd het ook bewezen 
Dat gij een zoon hadt; hij, zoo plotseling verrezen, 
Beklom uw zetel nooit.... onwettig was die echt, 
Slechts voor Elizabeth of Stuart spreekt het recht. 
Bedenk dit, hoor Filips.... Maria schenk haar 't leven 
Om mijnentwil! 




maria. 
Waarom 't halstarrig doorgedreven! 
Ik haar het leven laten? .... haar, die mij getergd, 

{==37==} {>>pagina-aanduiding<<}

Gehoond heeft, mij den naam des muitelings verbergt, 
Die met haar boeide en samenspande.... Neen mijn Gade! 
Schenk ik genade aan haar, ik schonk ook hem genade. 




filips. 
Welnu, als ze u den naam diens onbekenden meldt, 
Spreekt gij haar vrij.... 




maria. 
Als zij hem mij in handen stelt. 
Hij kon gevlucht zijn... Ja slechts dan zijt ge overwinnaar, 
Als zij haar leven koopt, voor 't leven van haar minnaar. 


Einde van het TWEEDE BEDRIJF.

{==38==} {>>pagina-aanduiding<<}





{==39==} {>>pagina-aanduiding<<}

III. Verraad en List.


{==40==} {>>pagina-aanduiding<<}

Personen.


Lord Gardiner.

Lord Gray.

Lord Kingston.

Sir Williams.

Een Hofbediende.

Wachten.




{==41==} {>>pagina-aanduiding<<}

Eerste tooneel.

Eene gaanderij in het hof, flaauw verlicht. Lord Gray in monniksgewaad gehuld, het gelaat in de kap verborgen, en Lord Kingston treden op.


kingston. 
't Gevaar was dreigend, maar de wanhoop gaf mij moed; 
Geen and're redding meer! ik wierp mij in den vloed. 
Ik poogde in d'aanvang wel der golven kracht te breken, 
En dwars den draaikolk door, naar vasten wal te steken, 
Maar 't was me onmooglijk.... en het bange worstlen moe, 
Gaf ik den fellen stroom, die Theemswaarts afjoeg, toe. 
'k Hield dicht bij d'oever aan.... het duister was me een schilde, 
Voor 's vijands scherpgeladen buks, die thands in 't wilde 
Op me afgeschoten werd. 'k Was weldra dit gevaar ontsnapt, 
En ben aan d'eigen kant toen weer aan wal gestapt; 
Ik trad behoedzaam voort naar haar geliefde woning; 
Ik wenschte haar te zien.... ik zag haar.... Wat vertooning! 
Zij was gevang'ne van den wreeden Kanselier, 
Omstuwd door 't beulenrot.... Het kookte, 't barnde hier. 
'k Onttoog in waanzin 't zwaard ter halverweeg' de schede, 
'k Begreep mijn onmacht en liet af.... Met snelle schrede', 
Daar langer weiflen, langer toeven, roekloos scheen, 
IJlde ik, de hel in 't hart, naar veil'ger schuilplaats heen. 
Zie daar 't gebeurde.... ik heb u niets verborgen.... hopend 
Dat gij mijn voorbeeld volgt en me ook uw boezem opent. 
Gij waart de beste vriend mijns vaders, ook van mij; 
Maar thands.... Eens trad ik in 't vertrek mijns vaders.... hij 
Verzegelde een paket dat op zijn stervensponde 
U toégezonden werd, en vreemd is 't, na die stonde 

{==42==} {>>pagina-aanduiding<<}

Heb ik in Gray een vriend verloren.... Openbaar 
Wat gij geheim houdt.... Spreek.... 




gray. 
De tijd is nog niet daar 
Tot spreken.... 




kingston. 
Wanneer is die tijd dan daar? Gij weigert, 
Terwijl mijn ongeduld bij iedre weigring steigert.... 
Maar 't zij zoo Gray! ... en is het geen geheim, zoo meld 
Mij dit.... werd u mijn brief te Leith ter hand gesteld? 




gray. 
Ja.... 




kingston. 
Gij, in ballingschap naar Schotland uitgeweken, 
Keert dan terug in 't monnikskleed! ... 




gray. 
Om mij te wreken 
Op 't gruwzaam monster, dat met 's martlaars bloed besproeid, 
Mijn Koninklijk geslacht, bijkans heeft uitgeroeid. 
Gij weet wat ik bezat en hoe ik 't heb verloren. 
Nog schreit het bloed om wraak.... ik moet die roepstem hooren. 
Bij elken slag des beuls, zwoer ik, dat mij de vrouw, 
Die mij het liefste ontnam, het duur betalen zou. 




kingston. 
Gij dwaze! 't hoofd in d' open leeuwenmuil te wagen. 
Gij wist, dat onze macht vóór d' aanval was verslagen, 
Elizabeth in ketens zuchtte, en keerdet niet? 




gray. 
Weet gij dan, wat Lord Gray het meeste voordeel biedt, 
Uw zege of nederlaag? Dit kleed der vrome vaders, 
Altoos het veilig mom dier huich'laars en verraders, 
Voegt me aan dit hof; en wie herkent in dit gewaad, 
Den krijger van voorheen of Koning Edwards raad? 



{==43==} {>>pagina-aanduiding<<}



kingston. 
'k Doorgrond uw plannen niet.... maar mochten ze u gelukken! 
En kost ge Elizabeth, Mariaas hand ontrukken, 
O, 'k had mijn leven daarvoor veil.... Gij kunt.... 




gray. 
Misschien.... 
Gij hebt uw leven daarvoor veil! ... Tot wederzien 


(Kingston af.)


Tweede tooneel.



gray, 
alleen. 
Hij gaat... Het valt mij hard den jongling weg te stoten 
Dien 'k eens heb lief gehad... Zij heeft mijn bloed vergoten; 
En ik beef thands terug... Heeft zij geaarzeld? ... zij? 
Ze was een tijgerin en ik toon medelij. 
Neen Tudor, neen, gij zult uw wettig deel ontfangen; 
Hoe weinig ziet gij 't zwaard, u boven 't hoofd gehangen 
En wieg'lend aan een draad. Dit kunt gij niet voorzien. 
Mijn wraak verplettert u, gelijk de sneeuwlawien 
Den wandlaar. 




Derde tooneel.

Gardiner komt van den achtergrond, gaat het tooneel over, gereed eene deur in te treden. Gray plaatst zich voor hem.


gray. 
Hoogeerwaarde... ik wensch, ... 




gardiner. 
Gij zijt de Priester 
Uit Edinburgh? 




gray. 
Ja Hoogeerwaarde! men verliest er 

{==44==} {>>pagina-aanduiding<<}

Verruilt er 't waar geloof voor ketterij... een schaar 
Van stormers slaat de hand aan beeldnis en altaar. 
St. Joris zij geloofd, die 't eens zoo kettersch Londen, 
Die Eng'land, Gardiner tot schutsheer heeft gezonden. 




gardiner. 
Genoeg... ik weet wat dit beduidt.. ik ken uw nood. 
(Hij geeft hem eenig geld.) 
Mijn tijd is kostbaar... ga 




gray. 
Ik bedel niet om brood. 




gardiner. 
Maar om een klooster of een kerspel. Draag uw bede 
Mij morgen voor. 




gray. 
Mylord! ik deel u heden mede.... 




gardiner, 
ongeduldig. 
Voorwaar! een rechte Schot èn arm èn onbeschaamd. 




gray. 
'k Ben arm, maar voer een taal die jegens u betaamt. 
Lord Bisschop! 'k vraag geen gunst, maar kom een gunst bewijzen. 
Uw Koningin en gij, zult u gelukkig prijzen 
Mij hier te ontmoeten; 't is ten nutte van den staat. 
Lees dezen brief. Zijne Eminentie de primaat 
Van Schotland zendt mij... 




gardiner, 
den brief gelezen hebbende. 
Monnik! hoe kwam dit papier 
In uw bezit? 




gray. 
Is 't niet genoeg Lord Kanselier 
Dat gij 't bezit? 




gardiner. 
Wie zijt gij? deze brief geschreven 
Door Kingston aan Lord Thomas Gray... 



{==45==} {>>pagina-aanduiding<<}



gray. 
Werd mij gegeven, 
Toen ik aan 't sterfbed van dien Lord, der kettren vriend, 
Maar dáár berouwvol, 't sakrament heb toegediend. 




gardiner. 
Hij is... 




gray. 
Gestorven. 




gardiner, 
als tot zich zelven. 
'k Ben de branding doorgevaren, 
Ik ben van twee verlost... 




gray. 
Die niet uw vrienden waren... 




gardiner. 
Wat meent gij? ... maar ga voort mijn vriend! met uw verhaal. 




gray. 
Ik bracht dien brief mijn geestlijk hoofd den Kardinaal, 
Die mij gebood terstond naar Eng'land af te trekken. 
Het kon een middel zijn, om 't eedgespan te ontdekken. 




gardiner. 
Ik zeg zijne Eminentie grooten dank... ook u; 
Kent iemant buiten mij uw zending? 




gray. 
Neen. 




gardiner. 
Welnu, 
'k Blijv' de eenigste. - Het rijkste klooster zal u loonen.... 
Maar zoo gij iets ontdekt, of slechts u durft vertoonen 
In dit paleis, vóór ik u roep.... verkrijgt ge een cel, 
Niet in een klooster, maar in heilige aard'. Vaarwel! 




gray. 
Wat meent hij en die brief! .... O woede! ik ben bedrogen... 





{==46==} {>>pagina-aanduiding<<}

Vierde tooneel.

Een vertrek in het Paleis.


gardiner, 
alleen. 
Het waagstuk is doordacht en rijplijk overwogen - 
Wanneer 't gelukt.... 'k heb beider leven in mijn hand; 
Hij is mijn vijand, zij die van mijn vaderland 
En kerk. Valt zij, dan is de groote strijd volstreden - 
Als 't hoofd verpletterd is, versterven ras de leden - 
En Rome reikt - dat hoofd weegt in de weegschaal zwaar - 
Den bisschop 't purpren kleed en later.... den tiaar. 


(Hij schelt.)


een hofbediende. 
Beveelt Mylord.... 




gardiner. 
Verzoek Lord Kingston hier te komen; 
Zijn Lordschap vindt ge in 't kabinet.... 
(Hofbediende af.) 
Haar bloed zal stroomen; 
Maar hij, de gunst'ling, wordt gered.... gered! ... o neen, 
Hij is en blijft mijn buit.... 'k verleng zijn boei alleen; 
Wat hij misdreven heeft, zij later duur vergolden: 
Hetgeen wordt uitgesteld, wordt toch niet kwijt gescholden. 




Vijfde tooneel.

gardiner, kingston.


kingston. 
Men deed me uw opontbod verstaan Lord Kanselier! 
'k Ontveins u mijn bevreemding niet, mij roept gij hier. 




gardiner. 
Bevreemdt u dit? Waarom Lord Kingston? Waar' het wonder 
Wanneer de Bisschop Kanselier, zoo dikwijls zonder 

{==47==} {>>pagina-aanduiding<<}

Een hulp of medgezel, den jongling opontbood, 
Niet slechts door vorstengunst, ook door verdiensten groot? 




kingston. 
Mylord!! ... Maar 'k wil uw tong en niet uw hart verdenken 
Van vleierij. Hoe zoudt ge mij vertrouwen schenken! 
Mij, onervaren knaap nog niet gerijpt tot man, 
Die naauwlijks nog het zwaard zijns vaders tillen kan? 
Ook ware ik niet geschikt - Kies onder Englands zonen, 
Hen, die uw hooge gunst zich reeds zoo waardig toonen; 
Mijn zin, mijn inborst bracht verdeeldheid in uw raad; 
En tweedracht in 't bewind, baart tweedracht in den staat. 
Vergun mij, met een beeld 't u nader op te klaren. - 
Een beeld, het bloedig krijgstooneel ontleend. Wij waren 
Twee hopliên, in een stad die gastvrij beide ontfing, 
Waar de eene sparen wou, maar de andre plondren ging. 




gardiner, 
ter zijde. 
Ook dit betaalt ge mij! (luid.) Hoe wel spreekt gij de waarheid 
Mylord! en toch roep ik uw scherp vernuft, de klaarheid 
Uws oordeels in. 't Geldt niet het inlandsch staatsbeheer, 
't Zij mij alleen vertrouwd; neen, 't geldt oneindig meer, 
Het geldt de rust der Koningin, waarvoor we beven. 
Zij wordt bedreigd, zoo lang de twee verraders leven, 
Die vóór de ontdekking van 't genootschap zijn gevlucht. 
Ik ben voor d' eene, voor dien Hastings, 't minst beducht, 
Hem ben ik reeds op 't spoor; maar de and're dient gevangen, 
Die thands in Frankrijk zich verschuilt, en 't is 't verlangen 
Van Hare Majesteit, dat gij en Williams saam, 
Valois de leev'ring vraagt diens vluchtlings, in haar naam. 




kingston. 
Hoe Kanselier! aan mij die zending op te dragen? 
En Williams wordt mijn reisgezel! .... Mag ik u vragen, 
Wie mij heeft voorgesteld aan hare Majesteit. 




gardiner. 
Ik zelf. Ik weet Mylord! gij waart altoos bereid, 

{==48==} {>>pagina-aanduiding<<}

Me als vijand aan te zien, maar geene van uw vrienden, 
Die beter, meer dan ik, u bij Maria dienden. 
Gij ziet het thands. Door mij, wordt u een plaats gegund, 
Waar gij uw dankbaarheid het schittrendst toonen kunt. 
Maria dankt aan mij 't behoud van Kroon en leven; 
En ik stel u in staat mij hier op zij te streven; 
Gij brengt den hoofdman aan, dien ik ontsnappen liet. 
Zoo 't u gelukt en gij dien Dudley vangt - geschiedt 
Aan allen recht door 't zwaard des beuls.... Aan allen.... 
Hem, die men Hastings noemt zal me ook in handen vallen; 
Zoo als ik straks u zei, volg ik van ver zijn schreên. 
Ik noem nog wel geen naam, maar meld u dit alleen: 
Dat hij - de huichlaar! zelfs Mariaas kleur dorst dragen; 
En gaarne iets winnen wou, maar gaarne ook niets wou wagen. 
De trotsche en eedle Lord, maar lage ziel voorwaar, 
Die 't voordeel had gedeeld maar beefde voor 't gevaar. 
(Kingston verbleekt.) 
Wat deert u? Neen, ik heb mij niet in u bedrogen; 
'k Lees uw verachting op 't gelaat. Gij haat de logen, 
De lafheid.... ja ik ken uw ridderlijken moed.... 




kingston, 
verward. 
De last, dien gij me gaaft, eischt zoo ik meende spoed - 
Veroorloof mij.... de tijd.... 




gardiner. 
Ik billijk uw verlangen; 
Maar blijf Mylord.... gij zult uw lastbrief hier ontfangen. 




kingston. 
Verkrijg ik geen gehoor? ... 




gardiner. 
Werd u dan niet gemeld, 
Dat hare Majesteit, nu 't vonnis is geveld 
Van hare Zuster, ontoeganklijk blijft voor Heden? 



{==49==} {>>pagina-aanduiding<<}



kingston. 
Het vonnis is geveld! .... 




gardiner. 
Zij had haar schuld beleden; 
Zij trok ten tweedenmaal als oproerling het staal, 
Maar trekt, - hoort men mijn raad, - het niet ten derdenmaal. 




kingston. 
Ze is dus veroordeeld? 




gardiner. 
Tot den dood.... 't Bleef u verborgen, 
Zoo 't schijnt? .... Gij beeft! .... 




kingston. 
En 't vonnis wordt voltrokken? 




gardiner. 
Morgen. 
Gij mist dit schouwspel, want uw afreize is bepaald 
Op heden.... 




kingston. 
Heden? 




gardiner. 
Wacht mij hier.... 




kingston, 
hem nastarend. 
Hij zegepraalt.... 




Zesde tooneel.



kingston, 
alleen, 
Zij is ter dood gedoemd! en 't mij zoo dierbaar leven, 
Verliest ze als oproerling, op 't schandlijk moordschavot. 
Kon ik voor haar voldoen! mocht ik als offer sneven! 
'k Mag zelfs, 't is haar bevel, niet deelen in haar lot. 
'k Moet leven. Wat bestaan! een ritsling doet mij beven, 
Als of m' in mij, den diep verfoeiden lafaart zocht. 

{==50==} {>>pagina-aanduiding<<}

Als of in vlammend schrift me op 't voorhoofd stond geschreven: 
‘Mariaas gunsteling die een ellendig leven, 
Voor grievend zelfsverwijt en voor de schande kocht.’ 
Zij is ter dood gedoemd! Zou ik genade smeken? 
Aan wie? Eer droogt de zee die 't vaderland bespoelt, 
Eer een Maria 't woord: ‘Vergeving’ uit zou spreken; 
Eer wordt de wolf een lam, eer zij zich vrouw gevoelt. 
Geen redding! 'k wil op nieuw het oproersvuur ontsteken, 
Neen! ik heb zelve een zwaard - Maria overrast! 
'k Moet tusschen een geliefde en haar beulinne kiezen, 
En 't is de sluipmoord die het beste een lafaart past. 
Wat denkbeeld! 't doet mij 't bloed in de aderen bevriezen, 
O God! neem me in uw hoede en leg mijn waanzin vast. 




Zevende tooneel.

De vorige, Lord gray.


gray. 
Mylord.... 




kingston. 
Hoe... Gray! 




gray. 
Zwijg stil.... Dat niemant mij bemerke, 
De dood volgt me op den voet. Het opperhoofd der kerke 
Elizabeth, de hoop van Eng'land, wordt vermoord, 
Zoo gij het niet verhoedt.... Gij kunt het, want.... 




kingston. 
Ga voort, 
Waarom nog ieder woord te wegen en te wikken! 
Ik kan 't verhoeden... spreek... gij weet iets? ... de oogenblikken 
Zijn kostbaar... 




gardiner. 
Kingston heeft voor Englands eeuwig heil, 
Voor dat der minnares, het bloed van Hastings veil. 



{==51==} {>>pagina-aanduiding<<}



kingston. 
Ja, maar.... 




gray. 
De dierbare is gered.... 




kingston. 
Hebt gij 't verstand verloren 
Of ik? mij dunkt, gij spreekt in raadsels.... doe mij hooren 
Wat gij van mij verlangt! - 




gray. 
Dat gij u zelf verraadt. 
Maria is voldaan, ('t schijnt zonderling) maar laat 
Haar zuster vrij, als haar het hoofd des landverraders 
Geleverd wordt.... 




kingston. 
Welaan, 'k zweer bij de schim mijns vaders, 
Dat hoofd zal 't hare zijn.... Maar Gray! zijt gij gewis 
Van 't geen gij zegt, en dat die tijding waarheid is? 
Hier werd nog niets bekend, en waar 't besluit genomen, 
Mij dunkt, het waar toch mij ter kennisse gekomen. 
Maar 't wordt mij eensklaps licht.... de Kanselier heeft mij 
Doorgrond.... hij kent mijn schuld.... de fijne staatsman! hij 
Zou mij verwijd'ren en Elizabeth doen sneven; 
Verhaal mij, op wat wijz' 't bericht u werd gegeven; 
Mij bleef 't geheim! 




gray. 
Straks was een los gerucht verbreid, 
Van 't vellen van den doem, en de lafhartigheid 
Der rechters; en het volk, met wet en dreiging spottend, 
De huizen uitgestroomd en vloekend samenrottend, 
Begon op hoogen toon te smalen op de vrouw, 
Die hun Elizabeth de dierbre ontnemen wou. 
Dit oproer werd gestookt door mij en mijne vrienden, 
Die lang den waren Heer en niet den Baal meer dienden. 
Gij weet, het volk is 't een, wie valt of zegepraalt; 

{==52==} {>>pagina-aanduiding<<}

Het schreeuwt het sterkst voor hem, die 't beste en 't meest betaalt: 
Zoo ging 't ook hier. Het graauw riep luidkeels: op te wapen! 
En zette de Aldermen, die gaarne blijven slapen, 
Zoo lang 't hun goud niet raakt, met woeste kreten aan, 
Om naar den Tower als bemid'laars op te gaan. 
Daar heette 't, waren thands de vorst'lijke echtelingen; 
Zij deden 't, bleek van schrik, niet angstig handenwringen 
En knikkerende kniên. Alleen Filips was daar. - 
De huich'lende tiran schijnt steeds in 't openbaar, 
Geneigd tot goed. Met Spaansche trotschheid, maar toch hof'lijk, 
Ontfing hij ze in de zaal. Hij prees hun opzet lof'lijk, 
Schoon 't vonnis billijk was, had hij - let wel - zijn ga 
Bewogen tot verdrag, verbeden tot gena. 
Het vonnis werd verzacht dat straks de vierschaar velde, 
Zoo slechts Elizabeth, den naam haars minnaars meldde, 
En deze in England waar'! Doch 't was Mariaas wil 
Dat dit verzwegen werd. Wel nu.... thands zwijgt ge stil? 
Gij beeft misschien terug, voor 't geen gij hebt bezworen, 
En overlegt in 't hart - 't is beter de eer verloren 
Dan 't leven. 




kingston. 
Was 't niet Lord Gray die tot mij sprak, 
Bij God! eer 't laatste woord was uitgesproken, stak 
Mijn degenspits u reeds in 't hart.... 'k Vrees niet te sneven 
Waar plicht gebiedt. Al is, 'k beken het u, het leven 
Meer welkom dan de dood; ik kies de dood veeleer, 
Dan 't leven voor dien prijs, dan 't leven zonder eer. 
Ik zwijg, om uw bericht te beter dóór te denken; 
Te schiften wat ik niet, wat wèl geloof moet schenken. 
Het warrelt mij in 't brein, dat, afgetobd door 't leed, 
Op twee gedachten hinkt en niet te kiezen weet: 
Ik moet naar Frankrijk; hoe mijne afreize uit te stellen? 
Ik moet.... 




gray. 
Door ijlings naar Maria heen te snellen, 

{==53==} {>>pagina-aanduiding<<}

En haar te ontdekken.... 




kingston. 
Maar ze weigert mij gehoor 
Aan Stephen zelfs. 




gray. 
Ontvlucht.... 


(De deur wordt geopend.)


kingston. 
De Bisschop komt ons voor. 




Achtste tooneel.

De vorigen, williams.


williams. 
De Kanselier heeft mij de hooge gunst bewezen, 
Mij tot uw reisgezel naar Frankrijk uit te lezen, 
De lastbrief is gereed, gezegeld zoo 't behoort, 
En 't opgetoomde paard wacht trap'lend aan de poort. 
(Tot Kingston fluisterend.) (Op Gray wijzend.) 
Verschoon mijn vrijheid, Heer! wie is de eerwaarde vader? 




kingston. 
Een Schotsche vluchteling, die goed en bloed te gader 
Dorst wagen voor de kerk.... 




williams. 
Gij zijt gereed? 




kingston. 
Ontdek 
De reden eerst van zulk een overhaast vertrek. 
Ik ben geen slaaf, die stil het wicht draagt van zijn keten, 
Maar edelman, die 't hoe, 't waarom der zaak wil weten. 




williams. 
Haar Majesteit beval.... ik zwijg eerbiedig stil, 
Waar zulk een macht gebiedt.... 



{==54==} {>>pagina-aanduiding<<}



kingston. 
Maar wijl Maria 't wil, 
Wil ik niet.... haar viel 't licht na weinig overleggen 
Een land, waar niets haar bindt, terstond vaarwel te zeggen. 
Voor mij is 't anders.... ik heb vrienden.... 




gray. 
Zwijg mijn zoon! 
Eerbiedig de oppermacht, en laster niet de kroon; 
Gehoorzaam dit bevel.... 




williams. 
Milord! ik ben gemachtigd 
Bij een bevelschrift, door den hoogen raad bekrachtigd, 
U, zoo gij weêrstand biedt, te dwingen met geweld.... 
Mijn yomen komt.... 


(Hij treedt naar den achtergrond.)


gray, 
fluisterend tot Kingston. 
Zoek tijd te winnen, en het geldt 
Zijn leven! Ik bevrijd u.... volg hem, maar gezwegen! ... 


(Williams verschijnt met wachten)


kingston, 
tot Gray, het hoofd buigend. 
Soldaten blijft.... ik ga.... Mijn vader! 'k wacht uw zegen. 


Einde van het Derde Bedrijf.




{==55==} {>>pagina-aanduiding<<}

IV. De Beproeving.


{==56==} {>>pagina-aanduiding<<}

Personen.


Maria Tudor.

Filips van Oostenrijk.

Elizabeth Tudor.

De Gravin van Sussex.

Lord Gardiner.

Lord Kingston.

Lords. Wachten.




{==57==} {>>pagina-aanduiding<<}

Eerste tooneel.

Een vertrek in den Tower.


elizabeth en de gravin van sussex.


sussex. 
Het is dan waar! gij zijt... 




elizabeth, 
op doffen toon. 
Veroordeeld om te sterven. 




sussex. 
Spreek niet op zulk een toon... gij kunt genâ verwerven. 




elizabeth. 
Genâ! van wie? Zie om u heen Gravin! ... Ge ontzet? 
Hier woonde eenmaal Bolein. 




sussex. 
o Zwijg Elizabeth! 




elizabeth. 
Ik ben haar dochter en Maria is een dochter... 




sussex. 
o Zwijg... 




elizabeth. 
Gravin! ik zag mijn kerker rond... ik zocht er 
Een teeken van 't verblijf dier moeder... 'k vond het... zie: 
(zij voert haar naar de muur waar eenige regels geschreven staan.) 
‘Ontfermen, Hemelheer! kracht voor de zwakke, die 
‘Als schuldoos offer sneeft; voor man en kind te gader; 
‘Bescherming voor dat kind, vergeving voor haar vader. 
omhoog blikkend.) 
Gij badt voor mij uw kind; die bede is wel vervuld! 
Ik deelde uw heerlijkheid en uw vermeende schuld. 
De speelbal der fortuin werd rijksprinses en bastert, 
Geliefkoosd en veracht, gezegend en gelasterd. 

{==58==} {>>pagina-aanduiding<<}

Gij badt bescherming voor het schuldloos wichtjen af, 
't Werd zoo als gij beschermd. Bescherming! ... Ze is in 't graf. 




sussex. 
Elizabeth! hoe mat ge u af in nutloos klagen! 
Een Tudor is te zwak, om 's rampspoeds last te dragen, 
Om 't wee te bergen in den boezem. Beur het hoofd! 
Waarom de laatste straal van hoop in 't hart gedoofd? 
't Is uw zwartgalligheid, die 't duizlend brein verovert, 
Uit nevels spoken vormt, uit dwergen reuzen toovert. 
Straks vonkelt wel een star door 't angstig donker heen. 
(ter zijde.) 
Ik troost haar, 'k geef haar hoop! ik zelve heb er geen. 
(luid.) 
Gij telde in eenzaamheid de langzaam kruipende uren, 
En klaagde uw doffe smart aan doove kerkermuren, 
O 't moet een foltring zijn, als 't volgeladen hart 
Zich niet ontladen kan; thans deel ik in uw smart, 
't Werd eindlijk mij vergund. Ik noem 't een gunstig teeken. 




elizabeth. 
O ja (bitter) men gaat altoos des moord'naars ketens breken, 
En, als de laatste gunst die hij op aard verkrijgt, 
Geeft men hem overdaad eer hij 't schavot bestijgt. 




sussex. 
Hoe wreed met eigen hand de wonden opgereten! 
De toekomst is u bang? maar zijt gij dan vergeten, 
Wat u 't verleden was? .... gij vondt, herken Gods hand, 
Veeltijds de schoonste bloem aan 's afgronds steilsten rand. 
En thands... Marie durft niet het bloed der Zuster vragen, 
Ze zou, zoo zij volhardt, haar eigen leven wagen; 
Het volk en de adel heeft u lief, ja bidt u aan, 
Men noemt u erfprinses en meer dan onderdaan. 
Want weet, Mariaas bill die u den valstrik spreidde, 
Die u tot opstand hitste en tot verraad verleidde, 
(Vergeef mij 't harde woord) was naauwlijks aangeboôn, 
Of 't parlement verwierp die voordracht van de Kroon. 



{==59==} {>>pagina-aanduiding<<}



elizabeth, 
hevig bewogen. 
Gij meldt mij 't met een blik vol hoop en vol verwachting, 
Is dat uw troost Mevrouw? is dat uw leedverzachting? 
Ik vroeg uw water tot verkoeling van mijn brand, 
Gij stort mij gloeiend goud in 't gloeiende ingewand. 
Begrijpt ge onnoozle! niet, dat mij in deze stonde, 
't Herwinnen van dien schat een foltring wezen konde? 
Dat in Mariaas hart mijn doem geschreven staat; 
't Vaarwel te zwaarder wordt, hoe meer men achterlaat; 
Hadt gij gemeld, dat Flips ten zetel was verheven, 
Dat elk hem hulde bood, mijn zaak was opgegeven, 
Marie zich vruchtbaar dacht en hoop mocht voên op kroost; 
Gij hadt gelogen, maar Elizabeth getroost. 


(stil.)


sussex. 
(luid.) 
Geloofd zij God! ik ken haar weer.... Ik zie 't, mijn pogen 
Is al vergeefs Mevrouw! ik dacht den traan te droogen, 
Maar al mijn troost, mijn hoop glijdt op het harnas uit, 
Waar wrok en wrevelmoed uw boezem in besluit; 
Ik had gewenscht dat gij, door angst noch leed verwonnen, 
Het werk voleindigd hadt, zoo als gij 't waart begonnen; 
En dat Elizabeth, zoo menigwerf beproefd 
Maar altoos sterk, ook thands geen troosttaal had behoefd. 
Ik doe u geen verwijt; maar wijze u d'edelaarde, 
Die 't lot een Koningskroon en een schavot bewaarde; 
Uw moeder.... volg haar na.... haar was de dood gewin, 
Ze leed als mart'lares, maar stierf als Koningin. 




elizabeth. 
Denk niet, dat de aanblik van den dood mij doet vertsagen, 
't Ontblootte staal des beuls me een huivring aan zal jagen. 
Ook deze zegepraal gun ik Maria niet; 
Maar eer die ure slaat wacht mij de waanzin.... bied 
Mij thands geen troost.... mijn Kroon.... mijn Kingston.... 'k dorst nog wanen... 
Ik ween... Gravin! veracht mij niet om deze tranen, 
En val de vrouw niet hard, die wrok aan wanhoop paart, 
En nog niet bidden kan.... God maak mij los van de aard. 





{==60==} {>>pagina-aanduiding<<}

Tweede tooneel.

De vorigen, Lord gardiner en twee lords.


gardiner. 
Mevrouw! Haar Majesteit de Koningin heeft mij gemachtigd, 
U aan te zeggen, dat zij 't vonnis heeft bekrachtigd, 
En zijn voltrekking heeft bepaald op Heden... 




sussex. 
God! 




elizabeth. 
't Is wel.... vertrek... 




gardiner. 
Is dit uw laatste wensch? 't schavot 
Wordt opgeslagen. Gij hebt niets meer? Geen bevelen? 




elizabeth. 
Ze zijn van zulk een aard, dat 'k ze u niet meê kan deelen; 
Maar toch.... 'k heb één verzoek aan u.... Ontwijk deez' plaats; 
En spaar me één foltering.... den aanblik uws gelaats. 




gardiner. 
'k Vergeef u - 'k zou van u geen andre taal verwachten. 
Verstokte! nog dien toon; bespaar veeleer uw krachten, 
Pleeg met den hemel raad - uw heil is in zijn hand - 
En leg dit uur ten minste uw vloekb're drift aan band. 
Gij haat mij, en te recht: als wachter van de wetten, 
Als prins van 's Heeren kerk, moest ik de vrouw verpletten, 
Die tegen beide is opgestaan. - 




elizabeth. 
Hoe! opgestaan? 
Zegt gij dit? ja, gij waart een volgzame onderdaan, 
Een huich'laar! gij, bij Hendrik een der kloosterstormers, 
Zijt bij Maria, beul van de eigen kerkhervormers, 
Die gij uw broeders hebt genoemd. Zegt gij dit! gij 
Verruilde uw godsdienst als de hoov'ling zijn livrij. 
Gij kent geen wetten en geen kerk. Gij hebt gelogen; 

{==61==} {>>pagina-aanduiding<<}

Gij hebt met mijnen dood een ander doel voor oogen; 
Ik ken 't, Geveinsde! ik heb uw lage ziel doorschouwd; 
Gij handelt niet uit plicht, maar slechts uit zelfbehoud. 
Gij beefdet voor mijn wraak - wierd ik ten troon verheven, 
Zoo dacht ge - Elizabeth zou nimmer u vergeven. 
En gij dacht wèl. 




gardiner. 
Als ge eerst u zelv' had vrij gepleit 
Van landverraderij en dubbelhartigheid; 
De Kanselier des rijks zou zich misschien verlagen, 
U zijn verdediging in 't breede voor te dragen. 
Thands echter is uw taal geen wederlegging waard. 
Zij kenmerkt goed de vrouw, wier al te onbuigbare aard 
Van geen vermurven weet, wier lang verkropte woede 
In smaadreên losbarst, bij het dreigen van de roede. 
De vrouw, die doof voor reên, verhard in 't kwade, sneeft, 
Dat haar het brein verpest en 't hart doorkankerd heeft. 
Wij gaan Mylords! 




Derde tooneel.

elizabeth, sussex.


elizabeth. 
Gij hebt mijn lot verstaan.... Nog heden! 
Gij beeft.... thands heb ik kracht om moedig voort te treden; 
Gebruiken wij den tijd die ons geschonken wordt. 
Groet Kingston.... 




sussex. 
Hij, die u in d' afgrond zag gestort, 
Te laf, om u de hand tot redding aan te bieden, 
Vol vrees op zijde kroop en ijlings heen ging vlieden. 
Heet Kingston? ... 




elizabeth. 
Ja, doch zwijg.... gij kendet mijn verbod, 
En gij verdenkt hem.... 



{==62==} {>>pagina-aanduiding<<}



sussex. 
Ja, Mevrouw! ... nam hij uw lot 
Ter harte, hij had u bezocht of u geschreven.... 
Maar neen, geen teeken zelfs.... hij vreest voor 't eigen leven. 
Noem dezen naam niet meer.... Uw Sussex blijft u trouw. 




elizabeth. 
En hij waar' me ontrouw! Zwijg.... misken hem niet Mevrouw! 
Mij is 't behoefte aan zijne liefde te gelooven! 
Waarom den laatsten schat baldadig mij te ontrooven? 
'k Had niet vermoed, dat tot vermeerd'ring van mijn pijn, 
Elk woord van mijn vriendin in gal gedoopt zou zijn. 




sussex. 
o Neen, 'k verdenk hem niet.... Gij hebt mij opgedragen.... 
Een zending... 't was uw groet... De Heer moog' me onderschragen, 
Ik kan niet meer. 




elizabeth, 
een ring van den vinger trekkende. 
Geef hem dien ring, 't geschenk is kleen, 
Maar zeg dat ik hem droeg.... Staak Sussex! dat geween, 
Gij maakt mij 't harte week.... Meld hem, hoe 'k heb gestreden, 
En dat de dochter als de moeder heeft geleden, 
Breng hem dit laatst bevel met mijnen laatsten groet, 
Dat, zoo hij heeft bemind, hij eenmaal wreken moet. 




Vierde tooneel.

De vorigen, maria tudor, filips, gardiner, Lords, een wacht van Hellebardiers.


sussex. 
Men komt Elizabeth.... 




maria tot elizabeth. 
Gij hebt de kroon beleedigd; 
Maar klaagde Tudor aan, Maria heeft verdedigd; 
Maria overwon; schoon 't met haar plichten strijdt, 
Scheldt ze onder één beding u elke straffe kwijt. 

{==63==} {>>pagina-aanduiding<<}

Maar onder één beding: het zal uw toekomst regelen; 
Het bloed uws bondgenoots moet ons verdrag bezegelen; 
Één offer eischt het recht, eerbiedig dit besluit, 
Zijn bloed, zijn bloed alleen wischt al uw vlekken uit: 
Gij zwijgt: gij zult den naam des landverraders melden, 
En 'k zal ten tweeden maal, genâ voor recht doen gelden. 




elizabeth. 
o Goede Zuster! als gehoorzaam onderdaan, 
Zal 'k u den waren naam van Hastings doen verstaan; 
Hij is baron uws rijks, onwaardig zijn vermogen; 
Hij heeft uw gunst misbruikt, mij laag en laf bedrogen. 
Ik ruk hem 't masker af, zie om u... hij is hier! 




maria. 
Hier... hier... noem mij zijn naam! 




elizabeth, 
op Gardiner wijzende. 
Het is uw Kanselier. 




maria, 
teleurgesteld. 
Hoe valsche vrouw! gij wilt den besten vriend me ontrooven? 




elizabeth. 
Gelooft gij nog aan trouw... hoe kost ge dan gelooven, 
Dat 'k hem, dien ik mijn vriend, mijn besten vriend beschouw 
En zelfs als gade min... aan u verraden zou! 




maria, 
woedend. 
Misbruik mijn goedheid niet... 't Geduld is ras ten ende, 
Voor 't laatst, Elizabeth! den naam van d' onbekende; 
Verdien het thands dat u genâ voor recht geschiedt. 




elizabeth 
Spreek niet van recht, genâ... gij kent die woorden niet. 
Recht! kendet gij het recht, 'k was dan niet in uw kerker; 
Van 't heilloos eedgespan is slechts uw haat bewerker; 
Mijn hand greep naar het zwaard, ... vergeefb're razernij! 
Want wat mijn eed verbood, gebood de noodweêr mij. 
Uw afgunst volgde altoos de dochter van uw vader; 

{==64==} {>>pagina-aanduiding<<}

Altoos vloeide u het bloed onstuimiger door de ader, 
Als u mijn naam gemeld werd; ja sints lang, 
Vooral sints Edwards dood, zocht gij mijn ondergang. 
Die afgunst spitste zich, om langzaam me af te martelen; 
In 't los gesproken woord, in 't schuldloos spelend dartelen, 
Zaagt gij verraad. Ik zweeg, en woog voortaan elk woord, 
Ik zweeg en kropte 't wee... 'k heb 't in de borst gesmoord, 
Tot me alles werd vergald en 'k niet meer kon verdragen. 
Toen hebt ge mij gespaard om feller mij te plagen; 
Spaar thands niet weer; voleind, ik ben ter dood bereid, 
Maar noem die gruweldaad toch geen rechtvaardigheid. 




maria, 
tot Filips. 
'k Heb 't u voorspeld Filips. Nooit wordt zij overwonnen; 
Ik had me een bitter uur te meer besparen konnen. 
Gij wildet zoo; 
(tot Elizabeth.) 
Elizabeth Bolein! de maat 
Is tot den rand gevuld... het uur der straffe slaat. 


(Zij geeft een teeken, de achtergrond wordt geopend; een groote zaal aan wier einde op eene verhevenheid de beul, in rood kostuum, op de bijl rust, omgeven door een dubbele rij hellebardiers.


sussex. 
o Hemel... 
(Elizabeth huivert.) 
Koningin... 




elizabeth. 
Zwijg Sussex. 




sussex. 
Neen de woorden 
Verzengen mij de tong... o Laat me, zij vermoorden 
(tot Maria.) 
U... Kingston is zijn naam; voldaan is thands het recht. 




maria. 
Gij tijgt Lord Kingston aan? bewijs hetgeen gij zegt 
Of beef... 



{==65==} {>>pagina-aanduiding<<}



sussex, 
op Elizabeth wijzend. 
Zij kan 't Mevrouw... 




filips naar elizabeth tredende. 
Nog kunt gij overwinnen; 




elizabeth. 
Ik ken Lord Kingston niet.... de smart ontstelt haar zinnen. 


(Sussex bedekt zich 't gelaat met de handen.)


filips. 
Mevrouw! ik ben uw vriend.... en zeg u onverbloemd, 
'k Herken de vrouw niet meer, alom zoo hoog geroemd, 
Om geest en schranderheid... Gij kost op redding hopen, 
En wilt tot zulk een prijs, geen kostbaar leven koopen. 
Bedenk wat gij verliest... een Kroon... 




elizabeth. 
Verleider vlied! 
Ik ben een mensch, mijn God! verzwaar mijn lijden niet, 
Verlam mijn tong, eer zij een bloedschuld op mij lade; 
(Tot Maria.) 
Voltrek aan mij uw recht... ik weigerde uw genade. 




gardiner. 
Mylords! haar Majesteit schenkt tot dit oogenblik 
Genade... Wie van u kent 's vreemd'lings titel? 




kingston, 
nog onzichtbaar voor den aanschouwer. 
Ik. 




Vijfde tooneel.

De vorigen, kingston.


gardiner, 
in wanhoop.


(ter zijde.) 
Gij hier... hij keert terug en alles is verloren... 




maria. 
'k Dacht u naar Frankrijk, gij verdient Mariaas toren; 



{==66==} {>>pagina-aanduiding<<}



kingston. 
Het hoofd van 't eedgespan bleef ieder onbekend, 
Welnu, ik ken hem. 




maria. 
Gij, gij kent hem? 




kingston. 
Ja ik ben 't. 




maria. 
Gij! ... 




kingston, 
neerknielende. 
Dierb're Elizabeth! gij zult genâ verwerven; 
Gij hebt voor mij geleefd, ik, ik mag voor u sterven. 




elizabeth. 
Helaas! ... 




maria, 
tot Kingston tredende, als uit een droom ontwakende. 
Is 't werkelijkheid.... Thands spreke de onderdaan. 




kingston. 
Ja thands behoor ik u, gereed om toe te slaan. 
'k Beken mijn misdaad. Ik heb mij den eedgenoten, 
Maar onder valschen naam, als Hastings aangesloten; 
Ik heb hen goed gediend.... De rang, dien 'k heb bekleed, 
't Vertrouwen, dat uw gunst mij hier verwerven deed, 
'k Heb 't alles aangewend tot heil der dierbre broeders, 
Geen muiters, zoo gij zegt, maar ware staatsbehoeders. 
Ik heb uw spie vermoord; op mij slechts drukt de schuld; 
Spreek thands haar vrijspraak uit - uwe eischen zijn vervuld. 




maria. 
Bewijzen.... logentaal, ... uw oordeel is beneveld, 
En 'k sloeg bijkans geloof aan 't geen de waanzin revelt. 
Niet waar Filips? hij ijlt... en alles is bedrog. 




filips, 
haar aanstarend. 
Zijn schuld is zonneklaar.... Maria twijfelt nog; 

{==67==} {>>pagina-aanduiding<<}

Bewijzen vordert gij.... Maria wordt voorzichtig, 
Maar alles tijgt hem aan.... de liefde is medeplichtig; 
Die liefde is u het best bewijs.... 




maria. 
Dus is het waar! 
Een Kingston aan het hoofd van Englands muit'renschaar! 
Een Kingston spande saam. Afschuwlijk - vloekbre boosheid! 
Gij beeft en siddert niet, of hoopt ge op straffeloosheid? 
Man! alles wat gij zijt.... zijt, waart gij slechts door mij, 
Ik heb u groot gemaakt en zoo betaaldet gij. 
(met klimmenden hartstocht). 
Wat waart ge zonder mij? wat muiter! was uw vader? 
Cipier eens kerkers, wien slechts burgerbloed in de ader 
Vloot. 't Was uw erfdeel ook geweest; 't geboorterecht 
Maakte u tot zoon van 't volk en mijner eed'len knecht. 
Wat deed ik! o 'k zal nooit die zwakheid mij vergeven; 
Uw vader bood me u aan.... een blik.... ik heb verheven 
Dien ik vertrapt moest hebben.... hij werd u gelijk, 
U Clinton, Pembroke, u baronnen van mijn rijk; 
Slechts u gelijk! neen 't was verkrachting aller orden, 
Hem, die uw knecht moest zijn, heb ik uw Heer doen worden. 
Ik schonk bescherming, ja mijn vriendschap aan dien man, 
Een vriendschap, zoo als ik slechts eenmaal schenken kan. 
En 'k werd bedrogen.... 
(Tot Gardiner.) 
Gij hebt wèl gezien.... Verdedigd, 
Geprezen heb ik hem, toen gij hem hadt beleedigd. 
Gij gaaft uw denkwijze op en hij werd afgezant, 
Zelfs op uw voorbeê 




gardiner, 
pijnlijk. 
't Was tot heil van 't vaderland.... 




maria. 
Mylords! ontrukt dien mensch zijn zwaard, die keten; 
Gij aarzelt.... zijt ge uw wrok, uw ijverzucht vergeten! 

{==68==} {>>pagina-aanduiding<<}

Gij moogt dien koelen.... hebt gij eenmaal hem gevreesd, 
Hij is uw knecht - hij wordt, hetgeen hij is geweest. 


(Gardiner rukt hem de gouden keten af.)


kingston. 
Thands ben ik vrij.... ontneem mij alles in uw woede 
Wat gij gegeven hebt.... 't is gunst.... het harte bloedde 
Mij onder 't staatsiekleed, en 'k wenschte menigmaal 
Dat 'k zielsrust koopen mocht, voor vorstelijke praal. 
Ik heb het uur gevloekt, toen mij mijn dierbre vader, - 
Wiens naam 'k met eerbied noem - Maria Tudor nader 
Bracht. Toen begon mijn leed; de jong'ling had zijn jeugd 
In eenvoud doorgebracht en schuldeloze vreugd; 
Maar toen begon mijn leed; toen moest ik leeren veinzen, 
En achting huich'len, waar mij de afschuw weg deed deinzen: 
't Is waar, voor andren slechts hieldt gij den geeselroê; 
Mij reiktet gij uw hand, en mild uw gaven toe; 
'k Beken 't, er sprak een stem me in 't hart, die u deed winnen 
Wat gij door wreedheid hadt verloren.... 'k wou beminnen.... 
Er is een oogenblik, één oogenblik geweest, 
Niet dat ik hem bemind, maar minder heb gevreesd. 
o Hadt ge toen mijn raad, mijn beden willen hooren, 
Om niet de stem uws volks in brand en bloed te smoren; 
Ik had u toebehoord.... Rampzalig vaderland! 
De bloeddorst had Natuur dien boezem ingeplant: 
Ik zag u d' eigen weg dolzinnig t' einde rennen 
En plassen in het bloed. Ik leerde uw zuster kennen, 
De diep verneêrde, die gij ook mishandeld hadt. 
Ik zag haar in haar rouw en heb haar hoog geschat; 
Haar aanblik deed me in 't hart, uw beeldtenis versterven; 
Wat zij aan achting won, moest gij aan achting derven, 
En toen zij me alles was, waart gij niets meer voor mij. 
Toen gespte ik 't harnas aan, en gordde 't zwaard me op zij. 
Wat gij me ook aantijgt, 't doel was edel, en mijn streven 
Was recht.... ik wilde recht, en niet uw vorst'lijk leven. 
'k Had u doen vallen en Elizabeth gekroond, 

{==69==} {>>pagina-aanduiding<<}

Maar 'k had dan ná uw val me eerst recht uw vriend getoond. 
Denk echter niet dat mij de vrees alzoo doet spreken, 
Dat 'k huichelend berouw, om meêlij' wensch te smeeken, 
'k Heb billijkheid gewild, en wie slechts daar naar vraag', 
Vindt rust en kalmte in 't hart, zelfs na den nederlaag. 




filips. 
Maria overpeinst!! 




maria. 
Men kan hem heen geleiden... 




filips. 
Gij schenkt genade aan haar? 




maria. 
Genade? aan geen van beiden! 
Zij sterven... 




filips. 
Maar uw eed, 




maria. 
Mijn eed... ik breek mijn eed, 
Wat zou mij binden? Wat is heilig? hij vergeet 
Zijn eeden wel! Filips! een ondier heb 'k gevoesterd, 
't Heeft de eigen borst verscheurd waaraan het werd gekoesterd. 




filips. 
Uw zuster... 




maria. 
Zuster! .... Heeft zij Hastings naam gemeld? 
Zij valt.... maar 'k gun u dit - haar straf zij uitgesteld, 
Maar niet vergeten... zij heeft slechts mijn wraak te wachten, 
Zij leerde hem de plicht der dankbaarheid verkrachten; 
Want hij was goed, was rein... zij leende haar venijn; 
Vergiftigde zijn hart; en 'k zou een zuster zijn!! 
(Zij gaat.) Elizabeth volgt haar smeekende na. 
Neen! wreek op mij den rang, dien ik miskende en smaadde; (*) 
Neen! wees geen zuster meer, maar schenk aan hem genade. 


(Een gebiedende wenk van Maria doet haar deinzen, in wanhoop valt zij neer.)
Einde van het Vierde Bedrijf.

{==70==} {>>pagina-aanduiding<<}





{==71==} {>>pagina-aanduiding<<}

V. Gerechtigheid en Wraak.


{==72==} {>>pagina-aanduiding<<}

Personen.


Maria Tudor.

Filips van Oostenrijk.

Elizabeth Tudor.

Lord Gardiner.

Lord Kingston.

Lord Gray.

Nickel.

John.

Lords en Wachten.




{==73==} {>>pagina-aanduiding<<}

Eerste tooneel.

Een gewelf in den Tower, deuren ter rechter en linker zijde, meer op den voorgrond een steenen bank, tegen den muur gemetseld; het is duister.
nickel en john.


nickel. 
Ja John, hij sterft... 




john, 
gemelijk. 
De dag is nog niet aangebroken. 
Zoo vroeg... Haar Majesteit, 




nickel, 
angstig rondziende. 
St. 




john. 
Ik heb geen kwaad gesproken, 
(zijn muts afnemende.) 
God zeeg'ne hare Majesteit! ... maar gistren toen 
Was 't later op den dag... nu kon men 't ook zoo doen. 




nickel: 
Hoor John! wat onze Koningin bepaalt, is 't beste; 
Mor niet... wat klein begint wordt dikwijls groot, ten leste 
Wordt m' als Milord 
(John rilt.) 
Ach! ja, ik heb 't van hem voorspeld, 
Hoe vaak heeft de arme knaap zijn sprookjens mij verteld, 
Die hij gelezen en geleerd had uit zijn boeken. 
De jongen hield van mij... kwam altoos Nickel zoeken; 
(fluisterend.) 
En John, 'k beken het u... ik mocht hem ook wel zien. 
Hij was voor de armen goed, een steun voor de oude liên. 



{==74==} {>>pagina-aanduiding<<}



john. 
Wat heeft bij toch gedaan! 'k heb gistren wel geluisterd, 
Maar ik begreep het niet... er werd zoo zacht gefluisterd, 
Men zei zoo 'k meen, gevaar... Maria... 




nickel, 
omziende. 
St. 




john. 
Vaderland. 




nickel. 
Wat hij gedaan heeft John? ... hij had te veel verstand... 




john. 
Is werk'lijk het verstand dan zóó gevaarlijk... 'k dacht het 
Wel... Ik was nooit er opgesteld... mijn moeder bracht het 
Van Londen... Vader wou... 




nickel. 
Nooit was 't hem naar den zin 
En hij wou wijzer zijn dan onze Koningin. 




john. 
Hij heeft gelijk, men zegt dat ze ook niet bijster knap is. 




nickel, 
op schrikbarenden toon. 
Rebel! 




john, 
bevreesd. 
Wat, meester! 




nickel, 
geruststellend. 
Niets. 




john. 
Nu, als 't maar voor de grap is, 
Want anders 'k haat dien naam; ik heb hem meer gehoord, 
Maar op een slechte plaats... 




nickel. 
John! langtong! ga zoo voort, 
En gij komt waar hij gaat... Dat zijn Mylords gebreken. 



{==75==} {>>pagina-aanduiding<<}



john. 
Hij had te veel verstand! 




nickel. 
En waagt te veel te spreken; 
Bij voorbeeld... 't heugt me nog, schoon jaren reeds geleên, 
Wie ja bij Hendrik zeî, zei weer bij Edward neen. 
(de muts afnemende.) 
En toen Maria, dat de Heer haar, zwakke, sterke, 
In Londen intrek nam, tot heil der oude kerke, 
Toen werd het weder ja... maar hem was dat niet recht, 
Hij had te veel verstand..... 




john. 
En hij heeft neen gezegd. 




nickel. 
Juist; hij is veilig, die steeds aanneemt, wat van Londen, 
Bij koninklijk mandaat als leer wordt uitgezonden... 




john. 
Die 't minst verstandig is... geweken is mijn angst, 
Als dat het leven rekt, dan leven wij het langst. 


(Een zware klok slaat vier slagen, Nickel verdwijnt door de deur ter linker, John door die ter rechter zijde.


Tweede tooneel.

nickel en Wachten brengen kingston op met gray in monnikskleed; de Wachten verdwijnen.


gray. 
Wat kalmte vóór den strijd! was de onschuld dan uw wapen? 
Voor u geen avond meer en gij kost rustig slapen... 
(Als tot zichzelven.) 
Zoo sliep ik nooit... schoon Gray toch ook die rust behoeft. 
Mij wordt bij elken slaap den gorgel toegeschroefd, 
Den boezem ingeperst... een bloedstroom opgedreven, 

{==76==} {>>pagina-aanduiding<<}

Naar 't brein, dat in zijn koorts wanschapenheên doet leven, 
En doet ten reie gaan. 




kingston. 
Mijn slaap was zacht... 'k Zag u 
En mijn geliefde - Ik zag lord Gray niet zoo als nu, 
Maar als hij eertijds was - toen hij mijn schreden stierde, 
Ter liefde van den knaap door bosch en beemde zwierde; 
Gij waart mijn vriend... 




gray, 
somber. 
Reeds de oude Kingston was mijn vriend, 
Hij heeft als paadjen in mijn vaders huis gediend. 




kingston. 
Die goede vader! 'k Heb mijn moeder vroeg verloren, 
Niet waar lord Gray? 




gray. 
Uw moeder stierf toen gij geboren 
Werdt! 




kingston. 
Was zij goed? Nooit sprak mijn dierbre vader mij 
Van haar. 




gray, 
dof. 
Zij leefde kort, en leefde in Frankrijk. - 




kingston, 
zijn hand vattend. 
Gij 
Zijt nog mijn vriend, maar niet zoo open meer als vroeger. 
Doch wie ontsloot mijn kerker aan de vriendschap. Droeg er 
Een engel op zijn wiek u in. 




gray. 
Nooit waart gij hier? Gij zijt 
In 't voorvertrek des doods, waar een Marie den strijd 
Der martelaars aanschouwt, want elk ter dood gedoemde 
Gaat daar voorbij - Dit kleed gaf toegang - want ik noemde 
Mij priester... 



{==77==} {>>pagina-aanduiding<<}



kingston. 
Vlucht thands Gray! gij hebt genoeg gewaagd, 




gray. 
Vrees niet voor mij... 




kingston. 
Vergeet gij dan, wat naam gij draagt, 
En dat ontdekking u den dood brengt? Vlucht thands edel 
Mensch! 




gray 
Edel mensch... 




kingston. 
Mariaas wraak bedreigt uw schedel. 




gray. 
Vrees niet... ik val, maar wreek me als Simson deed. De strijd 
Zal bloedig zijn... de pijler die mijn schedel splijt, 
Verbrokkelt op haar kruin. 




kingston. 
Maar hoe! .... 




gray. 
't Blijve u verholen. 




Derde tooneel.

De vorigen, elizabeth, Wachten.


kingston. 
Elizabeth gij hier? heeft ze ook uw dood bevolen? 
Voegt ze ook den meineed, bij haar oov'rig schuldental? 




elizabeth. 
(Een gebiedende wenk doet de Wachten deinzen.) 
Neen, Flips heeft mij gemeld, dat zij me sparen zal; 
Maar 'k moet door lijden haar vergiffenis verwerven; 
Zij spaart mij éénen dood, want 'k moet er duizend sterven. 

{==78==} {>>pagina-aanduiding<<}

Toen gij mij straks verliet, verliet ook zij me. Nacht 
Was 't in mijn ziel... Vergeefs het offer dat gij bracht, 
Ik bleef gevangen.... 'k viel gevoelloos op den drempel 
Mijns kerkers neêr.... ik dacht, dat reeds de dood zijn stempel 
Me op 't voorhoofd had gedrukt.... het was voor de eerste maal, 
Dat 'k zwijmde van verdriet.... Háár bleef de zegepraal; 
Ik keerde in 't leven weer.... Filips stond aan mijn zijde, 
Hij sprak van redding, dat zijn voorbeê mij bevrijdde; 
Maar dat Maria had bepaald, o God! ik gruw er van, 
Dat ze elken graad van smart zoo goed bereek'nen kan, 
Dat ik, te gruwzaam schier, om u haar last te ontvouwen, 
Dat ik met eigen oog úw sterven moest aanschouwen. 




kingston. 
Afgrijs'lijk.... Toon u sterk, geliefde Elizabeth, 
Gij wordt gespaard. 




elizabeth, 
hevig bewogen. 
Gij sterft.... ik heb het zwaard gewet 
Dat u doorboren zal.... wat onverzwelgbre smarte! 
Had ik u nooit ontmoet! .... 




kingston. 
Dit woord verscheurt mij 't harte, 
Ik zegen nog het uur, dat mij uw borst ontsloot. 




elizabeth. 
Mijn adem is de pest, mijn handdruk geeft den dood. 
Wat vriend ik ook bezat, door beulshand moest hij sterven.... 
Ik ben gedoemd alleen deze aarde rond te zwerven.... 
(Omhoog blikkend.) 
Dat geen na dezen, ooit mijn vloekbre vriendschap win'; 
God! brand het Kainsmerk dit rimplend voorhoofd in. 




kingston. 
Elizabeth! 




elizabeth. 
Waarom hebt ge ook mijn last vergeten, 

{==79==} {>>pagina-aanduiding<<}

De liefde gaf u dien.... gij zoudt nog gunst'ling heeten. 




kingston. 
En mijn' geliefde, mijn' vorstinne, en aller hoop 
Zou sterven! Neen, hoe duur ik ook een leven koop, 
Tot dien prijs niet. 't Was plicht voor Eng'land 't op te geven, 
Mijn dood ontneemt het niets, 't wint alles, door uw leven. 




elizabeth. 
Dat leven Kingston! neen gij kent Maria niet, 
Als gij me veilig denkt in Eng'land; in 't verschiet 
Zie ik den houtmijt of de bijl.... want geen verzoening 
Is moog'lijk tusschen ons.... slechts dán smaakt zij voldoening, 
En zwaait ze in kalmte en rust den looden vorstenstaf, 
Wanneer de dochter bij de moeder rust in 't graf. 




kingston. 
Neen mijne Elizabeth! voor u de kroon en scepter.... 
Gij zult regeeren in dit England en gij schept er 
Den vrede en welvaart. Straks, 't was in een droomgezicht, 
Werd mij de sluijer van de toekomst opgelicht: 
Het was een Hooger macht die mij 't geheim verklaarde, 
Om troost te schenken aan mijn hart. Zij openbaarde 
Uw glorie.... Gij gaaft rust aan 't bloedend vaderland, 
Dat zoo baldadig wroette in 't eigen ingewand, 
En waar partijhaat, 't zwaard aan ieders lenden gordde.... 
Gij schiept den bajert om, schiept uit dien bajert orde, 
Het dierbaar vaderland werd jaren leeds vergoed; 
Geen houtmijt vlamde meer, en 't zwaard betint met bloed 
Van 't schuldloos offrental, roestte in de schede. Vloten 
En legers zondt gij uit.... werd 's menschen bloed vergoten, 
Het was tot 's menschen heil; en waar de tirannij 
Door overmacht gesteund, verhit tot razerij, 
Wou heerschen in den mensch en met haar ijzren ketens, 
Den wil te boeien dacht, de vrijheid des gewetens; 
Daar zondt ge uw' helden heen, en in zijn vaart gestuit, 
Blies 't monster aan uw voet, stuiptrekkend d' adem uit. 

{==80==} {>>pagina-aanduiding<<}

Daar stond ge vóór mij, met den lichtkrans om de slapen, 
De vrijheid tot blazoen.... gerechtigheid tot wapen, 
Europa lag geknield.... Geliefde! gij waart groot. 




elizabeth. 
Zoo dit mijn toekomst waar'.... ik koop haar voor uw dood. 




kingston. 
Mij zwelt de borst bij die gedachte.... Zij is edel; 
Mijn werk al wat gij wordt, mijn werk als eens uw schedel 
De kroon draagt, en uw hand den gouden scepter tilt - 
Gij wordt verheven, groot, wijl ik het heb gewild. 
Ja, die gedachte is schoon.... zij heft mij boven de aarde; 
Geen valsche hovaardij! ... 'k gevoel mijn eigen waarde! 
'k Bewonderde u altoos, uw vorste', uw zieleglans; 
Ik heb u nooit verdiend, maar ik verdien u thans. 


(Gray door zijn gevoel overweldigd, vertrekt door de deur ter rechterzijde.)


een der wachten. 
Zijt gij gereed, Mylord! 




kingston. 
O ja... 




elizabeth. 
Neen, neen, erbarmen 
(tot de Wachten.) 
Voor hem, voor mij... Wie, wie ontrukt hem aan mijne armen. 
Weet gij wie 'k ben? 'k Wordt eens uw Koningin... ik bied 
U schatten voor zijn losprijs... Hoort... 
(zij doen een schrede achterwaarts.) 
Zij hooren niet, 
Blijft bij uw leven! blijft... 
(omhoog schouwend.) 
Eens heb ik in 't verleden 
Tot u, om glorie, om een Koningrijk, gebeden. 
Misschien verhoordet gij... en maakt me aan schatten rijk... 

{==81==} {>>pagina-aanduiding<<}

Ik neem die beê terug... ik wil geen Koningrijk, 
Zijn leven slechts... 




hoofdman der wachten. 
Wij gaan... 




kingston, 
na haar toeijlend. 
Ik heb u lief... ik zegen 
U... 'k heb één bede aan u... wanneer gij hebt verkregen 
Wat mij voorspeld werd; als gij op den staatsiestoel 
Gezeten, hulde ontfangt, elks vleitaal staat ten doel, 
Omstuwd door eed'len, 't feest moogt vieren van uw krooning, 
Denk dan niet slechts aan u, bij al die vreugdbetooning; 
Maar keer naar 't bidvertrek, als need'rig onderdaan, 
En denk er dan aan mij, en wijd mijn' assche een traan. 
Vaarwel.... 


(Hij ijlt weg, begeleid door de wachten.)


elizabeth 
als verbijsterd. 
Neen geen vaarwel... weg... weg... 
(De deur willende openrukken.) 
Ze is dicht gegrendeld. 
Geen uitgang... maar die trap, die zich naar boven wentelt... 
Hoor... hoor... een kerkerdeur die op haar hengsels knart, 
Men komt... vergeefs... 'k hoor niets dan 't bonzen van dit hart... 




Vijfde tooneel.

elizabeth, maria, de deur ter rechterzijde binnen tredende.


maria. 
Zij is vernederd... 




elizabeth. 
Wie, wie sprak daar! .. (Maria ziende) o Genade, 
Genade! Zuster... spreek... nog komt zij niet te spade; 
Spreek... spreek een enkel woord... 'k doe boete, ik toon berouw, 
Mijn God! geen enkel woord... wat wreedheid in een vrouw! 



{==82==} {>>pagina-aanduiding<<}



maria. 
Bid voor u zelve! ... 


(de groote klok des Towers vangt aan te kleppen..)


elizabeth. 
Hoe! maar ik begrijp die woorden; 
Als hij vermoord is, dan, dan zult ge ook mij vermoorden; 
Het is een weldaad... want die jong'ling is mij waard, 
Hij sterft en zonder hem, is 't leven mij, wat de aard 
Waar' zonder zon... Verstaat ge mij... bij onzen Vader, 
Spreek... hebt ge mij verstaan... 


(zij dringt op Maria aan.)


maria. 
Terug... tree mij niet nader. 




elizabeth. 
Neen gij begrijpt mij niet... nooit loeg de liefde u aan. 
Als ik van haten sprak, dan zoudt ge mij verstaan. 




maria, 
met klimmenden hartstocht. 
Bid voor u zelve, niet voor hem... Gij hoont mij... Huldig, 
Me als goedertieren... 'k spaar u... gij zijt even schuldig, 
Nog meer misschien dan hij; en nimmer sprak een stem, 
In deez' beklemde borst voor u, maar wel voor hem, 
En toch u spaar ik... gij, door eerzucht aangedreven, 
Stondt mij, uw Koningin, ten tweeden maal naar 't leven, 
En ik, 'k spaar u ten tweeden maal... en hij was goed, 
Eer hij u kende, vroed en deugdzaam van gemoed; 
Vrouw! Zoo ik wist dat gij hem 't moordtuig aan deedt gorden, 
Dat hij door úw' raad was, hetgeen hij is geworden; 
O bij de moedermaagd! gij stierft... 
(zij gaat naar den a htergrond.) 
Beproef, hoe sterk 
Gij zijt... en volg me, aanschouw uw eigen werk.... 


(zij heft het gordijn op; een wijd geopend venster waar achter een groot steenen balkon; in het verschiet ziet men de huizen van Londen en de St. Paulus kerk, wier spits door de morgenstralen wordt verguld.)

{==83==} {>>pagina-aanduiding<<}



elizabeth, 
volgt haar na en leidt haar terug. 
(zij knielt neder.) 
Nooit knielde ik neêr, dan voor mijn God... gij zijt gewroken 
Vorstin! ... en zuster! Zie, gij hebt mij 't hart gebroken; 
't Zij u genoeg Marie; heb 'k in uw oog misdaan, 
o Ik geloof dat ik 't vergrijp geboet heb... Met één traan, 
Als deze is, waar' 't geboet... en zóó weende ik er velen; 
Mijn Koningin! 't is schoon vergif'nis uit te deelen, 
Het is het schoonste recht van God u toegeleid, 
Toon, toon dat gij 't verdient door goedertierenheid. - 




maria. 
Door goedertierenheid! ik had haar mogen hopen, 
Als gij verwonnen hadt, 'k had dan voor u gekropen. 
(bijtend.) 
'k Waar dan door u vertrapt. Is mijn genâ niet groot 
Genoeg? ... gij waart gedoemd - ik red u van den dood. 




elizabeth. 
O, red ook hem... Gij hadt hem lief... 




maria. 
Ik ben bedrogen. 
Herinner mij die liefde niet... 




elizabeth. 
Geen mededogen, 
Is alles dan vergeefs? ... dit hart met ijs omschorst, 
Géén snaar, hoe teeder ook, die klank geeft in die borst! 




Zesde tooneel.

de vorigen.


gray, 
de deur ter rechterzijde intredende 
Lord Wright, uw zoon, Maria Tudor! is in leven, 



{==84==} {>>pagina-aanduiding<<}



maria. 
Wie zegt dit? 




gray, 
voorwaarts tredende. 
Ik... 




maria. 
Mijn zoon... 




gray. 
Wordt straks u weêrgegeven. 




maria. 
Gij kent dien zoon... 




elizabeth, 
omhoog blikkende. 
Is haar die weldaad toegedacht! 




maria. 
Gij waart het dus, die zoo geheim de tijding bracht, 
Van zijn bestaan... Hij leeft... Mijn God! 'k ben moeder; 
Ik heb een erfgenaam... gij waart zijn hulp, zijn hoeder? 
Gij kent mijn zoon en zwijgt zoo lang! 




gray. 
Kent gij dit lint? 
Kent gij dit kruis? 




maria. 
Ja, ja. ik gaf het aan mijn kind... 




gray. 
Men heeft uw zoon geroofd en deed de roovers zweeren, 
Hun hoofdman was een vorst - hem nooit als Tudor te eeren; 
't Was eerst uws vaders wil, den fel gehaten knaap, 
Wiens misdaad 't leven was, te worgen in den slaap. 
Mijn vriend was kinderloos; hij had zijn eengeboren, 
In d'eigen ouderdom, sints korten tijd verloren; 
De knaap werd hem vertrouwd en bleef door hem bewaard. 
Die vriend heeft mij 't geheim, op 't sterfbed geopenbaard; 
Of neen, hij schreef me een brief; 'k was 't vaderland ontweken. 


(de klok des Towers houdt op te kleppen.)

{==85==} {>>pagina-aanduiding<<}



elizabeth. 
't Is stil... zoo 't waar' volbracht... beulin! is dit het teeken! 




maria, tot gray. 
Uw loon zal vorst'lijk zijn. 




Zevende tooneel.

De Vorigen, filips, gardiner.


filips. 
Grijp moed Elizabeth! 
(fluisterend.) 
Vergeet het nooit Mevrouw! dat ik u heb gered, 




gardiner, 
ter zijde, met verbeten woede. 
Zij is gered! 




elizabeth. 
Ik ben gered! Hij is gestorven! 
Ik heb voor zijnen dood, mijn vrijheid weêr verworven, 
En ik gebruik haar wel; zij is ook duur betaald, 
(tot Maria.) 
Ik heb voor u geknield, gij hebt gezegepraald; 
Ik heb mijn schuld geboet... de hemel zij rechtvaardig, 
Hij stierf door uwe hand, hij, hooger leven waardig, 
De smart doorvlijmt mijn ziel, maar weenen kan ik niet. 
Maria! denk aan mij, wanneer u leed geschiedt; 
Gij hebt een zoon.. een zoon! 'k heb nooit van hem vernomen; 
(op Gray wijzende.) 
Die monnik meldt het u... maar mocht hij tot u komen; 
Vrees dan, dat God omhoog, u in dien zoon bezoekt, 
Die eens mijn wreker wordt en dan zijn moeder vloekt. 


(Uitgeput zinkt ze neêr.)


filips tot maria. 
Vergeef Mevrouw. 




maria. 
Gij vreest voor haar! Ik schenk haar 't leven; 

{==86==} {>>pagina-aanduiding<<}

Zij kan zich, zoo zij 't wil, naar Hatfield heen begeven, 
Ze is vrij... Niet waar gij zijt tevreden? Zij is vrij; 
Flips! wilt gij haar behoud... noem nooit haar naam aan mij. 
Lord Kanselier! beveel dat hier mijn hof vergader'. 
(Tot Gray.) 
Geef thands mijn zoon! Wat eischt ge? 




gray 
zijn pij afwerpend, staat daar in ridderkleedij. 
't Leven van mijn vader 
Van broeder, zuster.... Gij herkent mij tijgerin? 




maria. 
Gray! ... 




gray. 
Ja gij kent mij wel.... Maria 'k overwin; 
'k Word goed gewroken.... hoor.... de wraakbazuine schettert, 
Onnooz'le! ik leefde nog, schoon door uw knods verpletterd; 
Gij spoordet mij niet na, tot 's waerelds uiterste end, 
Gij wist dat Gray bestond en hebt nog rust gekend. - 
't Is bloed voor bloed.... Kunt gij me een vader wedergeven, 
Dan spreekt ge uw zoon.... 




maria. 
Filips... die mensch... hij doet mij beven. 
(tot de wachten.) 
Men boei dien man... 'k vermoed... mijn kind.... 




gray. 
Erft nooit uw troon, 
Gij moeder, als vorstin, gij offerdet uw zoon. 


Maria stort met een gil neder. Elizabeth heft zich op, een zegekreet ontsnapt haar mond.
Einde van het Vijfde en Laatste Bedrijf.




{==87==} {>>pagina-aanduiding<<}

Errata.


Bladz. 2 tweede regel van boven, staat: Elisabeth, lees: Elizabeth.

Bladz. 15 negende regel van onder, staat: zonder me 't af te vragen, lees: zonder 't me af te vragen,

Bladz. 30 vijfde regel van onder, staat: Spreek, lees: Spreek Mylord.



{==88==} {>>pagina-aanduiding<<}




(*) Dus kon Elizabeth van haar standpunt, hem beschuldigen van huichelarij en laagheid, zie 4de bedrijf.

(*) Deze regel wordt bij de Voorstelling niet uitgesproken.


